{"id": "1787156", "revid": "1543377", "url": "https://it.wikipedia.org/wiki?curid=1787156", "title": "Gamax Spillo SC", "text": "Lo Spillo SC rientra nel segmento degli scooter a basso consumo e di facile utilizzo, adatto per l'uso in citt\u00e0, prodotto dalla casa motociclistica taiwanese Gamax nell'unica cilindrata di 50 cm\u00b3.\nSC2.\nLa prima serie del modello \u00e8 entrata in produzione nel 2006, distinguendosi subito per le caratteristiche d'economia di gestione grazie al consumo dichiarato di soli 1,3 litri di carburante per percorrere 100\u00a0km e un peso inferiore ai 60\u00a0kg.\nLo scooter \u00e8 carenato e presenta una protezione aerodinamica anche per le gambe, inoltre \u00e8 munito di due specchietti retrovisori rotondi, mentre le ruote sono in lega a tre raggi sdoppiati, il motore a quattro tempi ha il cilindro con un trattamento in ceramica placcata e le forcelle sono rovesciate e alloggiano la ruota senza l'ausilio dei piedini. Questo mezzo ha subito ottenuto l'omologazione Euro 3.\nVarianti.\nSono state disponibili subito due versioni, \"normale\" e \"sport\", con quest'ultima che si differenzia esteticamente per l'adozione di un piccolo parabrezza anteriore.\nNel 2008 \u00e8 stato presentato un modello con doppia motorizzazione, sia elettrico che termico, con motore elettrico sulla ruota anteriore e il classico motore termico alla ruota posteriore. Adotta per la prima volta anche un freno a disco anteriore al posto degli originali a tamburo.\nSC3.\nQuesta versione introdotta nel 2009 \u00e8 a due posti, che seppure adopera lo stesso nome e linea dello Spillo SC2, ha un telaio e un motore completamente differenti, il che ha permesso di aumentare la potenza di circa il 72%, mentre la coppia \u00e8 cresciuta di un 14%, per quanto riguarda la sella ora \u00e8 pi\u00f9 lunga (circa il doppio) ed \u00e8 a due livelli, come contro si ha un aumento di circa 14\u00a0kg di peso."}
{"id": "1787164", "revid": "768068", "url": "https://it.wikipedia.org/wiki?curid=1787164", "title": "Naqada", "text": "Naqada ( Naq\u0101da, anche conosciuta come Nagada) era la citt\u00e0 egizia nella quale, durante il periodo predinastico nacque la cultura che segn\u00f2 l'inizio dell'evoluzione storica e sociale della Valle del Nilo.\nIn questo periodo, nell'Antico Egitto, era maggiormente praticato il culto del dio Seth.\nNel sito archeologico di Naqada, nella stagione di scavi 1893 - 1894, Petrie scopr\u00ec l'antica citt\u00e0 di \"Nbwt\" chiamata anche \"Ombos\" durante la dinastia tolemaica. \"Nbwt\" significa \"Dorata\" o \"[Citt\u00e0] d'oro\" perch\u00e9 situata sulla via carovaniera per l'Uadi Hammamat.\nLa grande necropoli egizia con i suoi manufatti, risalenti al periodo storico detto predinastico, vennero accuratamente studiati da Flinders Petrie nel 1894-1895 con la sua tecnica della seriazione cronologica.\nSuccessivamente Jacques de Morgan, nel 1897 scopr\u00ec una mastaba risalente alla I dinastia con le mura esterne a Facciata di palazzo dove \u00e8 stato ritrovato un sigillo con i nomi del sovrano Aha e della regina Neithotep alla quale apparteneva la mastaba.\nLa necropoli, che venne usata anche nella I dinastia, si trova a circa 28 chilometri a nord-ovest di Luxor (Alto Egitto) e contiene circa 2000 sepolture classificabili, secondo Kaiser, in tre fasi culturali ben precise:\nAlla fase Naqada III \u00e8 collegata la dinastia 0 dell'antico Egitto e la dinastia 00, ossia l'insieme di sovrani, scarsamente conosciuti, che precedettero il primo re \"storico\" dell'Egitto: Narmer."}
{"id": "1787166", "revid": "363629", "url": "https://it.wikipedia.org/wiki?curid=1787166", "title": "Vicenza 1989-1990", "text": "LAssociazione Sportiva Vicenza 1989-1990 ha preso parte al campionato italiano di Serie A1 di pallacanestro femminile. Era sponsorizzata dall\"Estel\".\nLa squadra si \u00e8 classificata al 5\u00ba posto della Serie A1. Ha preso parte anche ai play-off, superando le campionesse in carica dell'Enimont Priolo e poi venendo eliminata in semifinale dall'Unicar Cesena."}
{"id": "1787170", "revid": "287204", "url": "https://it.wikipedia.org/wiki?curid=1787170", "title": "Lago Mweru", "text": "Il lago Mweru (talvolta scritto Mwelu) \u00e8 un lago d'acqua dolce dell'Africa centro-meridionale, e con le sue acque alimenta uno degli affluenti del fiume Congo. \u00c8 situato al confine tra Zambia e Repubblica Democratica del Congo e trova come immissario il fiume Luapula e come emissario il fiume Luvua.\nMweru significa \"lago\" in varie lingue bant\u00f9, per tale motivo \u00e8 spesso denominato semplicemente \"Mweru\".\nGeografia fisica.\nPrincipali immissario del lago \u00e8 il fiume Luapula, da sud, e il fiume Kalungwishi da est. A nord il lago fa fuoriuscire le sue acque verso il fiume Luvua che diventa affluente del Lualaba (Congo). \u00c8 il secondo pi\u00f9 grande lago del bacino idrografico del fiume Congo dopo il Lago Tanganica posto 150\u00a0km pi\u00f9 a est.\nIl fiume Luapula, prima di gettarsi nel lago, forma un ampio delta paludoso.\nLe variazioni annuali del livello dell'acqua nel Mweru sono nell'ordine di 1,7 metri, con picchi stagionali nel mese di maggio (punto pi\u00f9 alto) e nel mese di gennaio (punto pi\u00f9 basso). La variazione non \u00e8 comunque elevata; questo \u00e8 in parte dovuto al fatto che eventuali inondazioni per apporti eccessivi dei suoi immissari sono rapidamente assorbite dal rilascio del fiume Luvua.\nIl lago \u00e8 poco profondo nel sud, mentre le massime profondit\u00e0 vengono toccate nelle due depressioni nel nord-est con 20\u00a0m e 27\u00a0m."}
{"id": "1787171", "revid": "125788693", "url": "https://it.wikipedia.org/wiki?curid=1787171", "title": "Jam (singolo)", "text": "Jam \u00e8 un brano musicale di Michael Jackson, pubblicato il 13 luglio 1992 come quarto singolo estratto dall'album \"Dangerous\".\nFu nominata ai Grammy Awards del 1993 per le categorie \"Best R&amp;B Vocal Performance\" e \"Best R&amp;B Song\". Il video della canzone \u00e8 stato girato in collaborazione con Michael Jordan, giocatore dell'NBA. Quest'ultimo la cantava con i Chicago Bulls, la sua ex squadra, al campionato del 1992 nel video \"Untouchabulls\".\nDescrizione.\nIl testo fu scritto da Michael Jackson e la musica da Jackson, Ren\u00e9 Moore, Bruce Swedien e Teddy Riley. Il rap nella canzone fu eseguito da Heavy D.\nIl singolo \u00e8 stato ripubblicato nel 2006 all'interno del box set '. Nel 2009 la canzone \u00e8 stata inserita nella raccolta '. Una versione remixata \u00e8 stata pubblicata nel 2011 nell'album della colonna sonora del \"\" del Cirque du Soleil intitolato \"Immortal\".\nPromozione.\nLa canzone fu eseguita da Jackson in apertura a tutti i concerti del \"Dangerous World Tour\" nel 1992-'93, all'halftime del Super Bowl XXVII nel 1993, al \"Royal Concert\" per i 50 anni del sultano del Brunei nel 1996 e nelle prove per il nel 2009, tour che alla fine non ebbe luogo a causa dell'improvvisa morte di Michael Jackson.\nIl videoclip.\nIl video di \"Jam\", della durata di 8 minuti, ha come tema la pallacanestro. Nel video il ballerino insegna al cestista Michael Jordan come ballare e in cambio Jordan insegna a Jackson come giocare a pallacanestro. Degli effetti speciali fanno vedere Michael Jackson che tira una palla dall'esterno di un edificio facendola entrare nel canestro. Il finale del video include alcune scene senza musica in cui Jackson insegna a Jordan a ballare e il Moonwalk. Kris Kross e Heavy D fanno un cameo.\nPubblicazione.\nIl videoclip venne pubblicato per la prima volta in VHS (in seguito anche in DVD) nella raccolta \"Dangerous - The Short Films\" del 1993 accompagnato da un making of. Nel 2006 venne ripubblicato in DualDisc nel cofanetto \"Visionary: The Video Singles\". Nel 2010 venne invece ripubblicato in versione rimasterizzata nel cofanetto \"Michael Jackson's Vision\"."}
{"id": "1787176", "revid": "1842072", "url": "https://it.wikipedia.org/wiki?curid=1787176", "title": "Sagola", "text": "Sagola \u00e8 il termine marinaresco per indicare genericamente una corda sottile, di diametro indicativamente compreso tra i 1,5 e i 5 mm, realizzata di solito in fibra sintetica come poliestere, nylon o kevlar. \n\u00c8 utilizzata in tutte quelle situazioni dove non \u00e8 richiesta una corda di maggiori dimensioni come ad esempio scandagli, bandiere, fissaggio di attrezzature. Pu\u00f2 essere usata in nautica anche come cordino per una boa segna sub o come filo di Arianna e in questi casi si accompagna sempre con un avvolgisagola o un rocchetto."}
{"id": "1787177", "revid": "1442080", "url": "https://it.wikipedia.org/wiki?curid=1787177", "title": "Clank", "text": "Clank (nome datogli da Ratchet), il cui vero nome \u00e8 XJ-0461, \u00e8 un robot, co-protagonista insieme a Ratchet della serie di videogiochi a loro dedicata, \"Ratchet &amp; Clank\".\nStoria del personaggio.\nClank \u00e8 stato un errore di una macchina che produceva robot sul pianeta Quartu per un esercito antagonista, i Blarg, ma nella serie \"Future\" si scoprir\u00e0 che la sua vera storia \u00e8 ben pi\u00f9 importante. Durante il primo capitolo comprer\u00e0 dei potenziamenti che lo renderanno capace di nuotare contro corrente, planare e anche di volare per un breve tempo. Nel terzo capitolo diventer\u00e0 il protagonista di un telefilm intitolato \"Secret Agent Clank\" e di cui la High Impact Games realizzer\u00e0 un videogioco spin-off omonimo. Il ruolo di Clank passa, nel corso dei capitoli, da semplice spalla a personaggio giocabile di importanza sempre pi\u00f9 rilevante, seppur con un minimo numero di \"Nanotech\" (l'energia vitale): solamente 4. Durante le sue parti giocabili pu\u00f2 controllare dei piccoli robot chiamati \"Gadgebots\" a cui pu\u00f2 impartire diversi ordini. pu\u00f2 anche trasformarsi con delle speciali pedane in \"Clank Gigante\", ottenendo cos\u00ec anche delle nuove armi e abilit\u00e0.\nAspetto.\nClank \u00e8 un robottino dal numero di serie B5429671, con occhi verdi e un'antenna rossa. Ha tre dita nere, braccia e gambe fissate da un bullone e un condotto d'aerazione nel tronco. In \"Secret Agent Clank\" indossa uno smoking nero e bianco.\nPersonalit\u00e0.\nClank \u00e8 estremamente intelligente e dotato di una vastissima conoscenza. Ha inoltre un particolare senso dell'umorismo, basato su cose solitamente monotone.\nL'origine del suo nome \"Clank\" deriva dal fatto che, cadendo nel sedile della nave quando lui e Ratchet si stavano dirigendo su Novalis in \"Ratchet &amp; Clank\", produsse un rumore metallico, \"Clank\" appunto, cos\u00ec Ratchet trov\u00f2 ispirazione per il nome.\nAbilit\u00e0.\nClank \u00e8 un buon picchiatore, riuscendo a sferrare forti pugni. Pratica anche il kung fu. \u00c8 anche in grado di ritirare le sue braccia e gambe per posizionarsi come uno zainetto sulla schiena di Ratchet; in questa forma \u00e8 in grado di attivare l'Eli-Zaino e il Turbo-Zaino per far planare Ratchet, e L'Idro-Zaino per farlo nuotare pi\u00f9 velocemente. Inoltre, Grazie alla Macchina che Ingrandisce \u00e8 in grado di diventare un gigante per la sua statura. In \"\" scopre di avere la possibilit\u00e0 di rallentare il tempo."}
{"id": "1787181", "revid": "767487", "url": "https://it.wikipedia.org/wiki?curid=1787181", "title": "Virgin Crisis", "text": " \u00e8 un manga di Mayu Shinj\u014d, pubblicato nel 2001. In Italia \u00e8 stato pubblicato dalla Star Comics come manga bimestrale.\nQuesto manga racconta di una ragazza che vende la sua verginit\u00e0 al diavolo per conquistare un ragazzo.\nTrama.\n\"Virgin Crisis\" parla di una giovane ragazza, Miu Sakurai, che \u00e8 innamorata del ragazzo pi\u00f9 popolare della sua scuola, Shion Amamiya. Convinta che a lui non piaccia per via del suo viso infantile e del suo corpo non sviluppato, Miu si procura un libro di magia e lo utilizza per fare un incantesimo d'amore. Senza saperlo, evoca Satan, un bellissimo e affascinante diavolo, che esaudir\u00e0 il suo desiderio se in cambio ella gli doner\u00e0 la sua verginit\u00e0. Lei accetta, riluttante, per amore di Shion, e cos\u00ec Satan tenta di fare un incantesimo per farlo innamorare di lei. Questo incantesimo non ha per\u00f2 effetto perch\u00e9 Shion \u00e8 molto cattolico e Dio lo protegge. Allora Satan prende forma umana e, modificando i ricordi delle persone, entra nella classe di Miu spacciandosi per suo fratello maggiore che non \u00e8 potuto andare a scuola per due anni a causa di una malattia, cos\u00ec da scoprire il motivo per cui non riesce a far innamorare Shion di Miu e trovare il modo per farlo. Intanto Shion scambia di tanto in tanto qualche parola con Miu, cosa che provoca la gelosia delle pi\u00f9 belle corteggiatrici del ragazzo che la mettono sotto una cattiva luce ai suoi occhi.\nE per questo Satan il diavolo evocato le spinge a supliccare perdono per le cattiverie. Dopo molti avvenimenti e lotte Miu si innamora di Satan e il suo amore viene contraccambiato."}
{"id": "1787188", "revid": "484362", "url": "https://it.wikipedia.org/wiki?curid=1787188", "title": "Casa del Fascio (Firenze)", "text": "L'ex casa del Fascio di Firenze, oggi sede dell'Ufficio tecnico erariale, si trova in via dell'Agnolo 80. L'edificio occupa un intero isolato delimitato ad ovest dalla via Verdi, a nord dalla via dell'Ulivo, ad est dalla via dei Pepi ed a sud dalla via dell'Agnolo. Il volume compatto emerge nel tessuto articolato e minuto del popolare quartiere di Santa Croce, differenziandosene fortemente e costituendo inevitabilmente, assieme alle Poste ed agli edifici adibiti ad attivit\u00e0 direzionale e scolastica sulle vie Pietrapiana e dell'Agnolo, un elemento di estraneit\u00e0.\nStoria.\nL'edificio fu commissionato come sede del gruppo rionale \"Dante Rossi\" all'architetto Raffaello Fagnoni dalla federazione fascista dopo che questa aveva acquistato dal comune di Firenze, nel 1938, un lotto di propriet\u00e0 del Comune nel quartiere di santa Croce, in corso di risanamento.\nIl progetto.\nIl progetto, completamente definito nel dicembre dello stesso anno, si uniformava al Regolamento che accompagnava il piano di ricostruzione disposto dall'Ufficio Tecnico e prevedeva che: l'edificio fosse costituito di due corpi distinti, in modo da conservare la preesistente via Rosa; la maggior parte dell'area (1490 m2. su un totale di 2600) fosse destinata a giardino; i fronti si allineassero lungo strada seguendone l'andamento (da qui il fronte convesso su via dell'Agnolo); l'altezza non superasse i 14 metri. Il complesso presenta dunque un impianto ad \"U\" articolato in due diverse parti: la prima (asse via Verdi-via dell'Agnolo) ha tre piani fuori terra e facciate rigorosamente simmetriche scandite da un ritmo regolare di finestre riquadrate in pietra; in essa si trovano le sale e gli uffici: la seconda (asse via dei Pepi) si sviluppa su unico piano ed \u00e8 caratterizzata da una teoria di porte sovrastate da luci quadrate sulla via dell'Agnolo, da finestre ed obl\u00f2 sulla via dei Pepi; in essa erano previsti il cinema-teatro e la palestra.\nLa costruzione.\nI lavori del primo lotto (ali su via Verdi e via dell'Agnolo) furono appaltati nel gennaio del 1939; le demolizioni vennero avviate il 13 gennaio dello stesso anno ed i lavori ebbero inizio il 14 febbraio, appena terminata la tramvia nelle vie dell'Agnolo e Verdi. La costruzione procedette con estrema celerit\u00e0, tanto che nel marzo erano gi\u00e0 costruiti gli scantinati, nel maggio si innalzarono le strutture del piano terra e nell'agosto si inizi\u00f2 la copertura. L'edificio venne inaugurato il 21 aprile 1940 alla presenza del ministro Alessandro Pavolini.\nNell'occasione l'edificio venne segnalato dalle cronache cittadine per lo stile \"dignitoso, di chiaro sapore fiorentino\" e per \"l'aspetto grandioso, pur nelle linee semplici e moderne\".\nL'ampliamento.\nA seguito dello scoppio della guerra, e della mutata situazione politica, non si dette avvio alla costruzione del secondo lotto (palestra-cinema) e l'edificio mut\u00f2 la propria destinazione d'uso.\nQuesto venne trasformato in nuova sede dell'Ufficio tecnico erariale a partire dal 1955 e sin da questa data si rese necessario ampliarlo per poter accogliere gli uffici del Centro meccanografico catastale e delle visure per il pubblico.\nNello stesso 1955 venne redatto un primo progetto da parte del provveditorato alle Opere pubbliche che prevedeva la costruzione di altre due ali, parallele al corpo su via Verdi, in modo da costituire con il preesistente un impianto ad \"E\": tale progetto non viene tuttavia giudicato positivamente e nell'ottobre del 1956 si procedette ad un concorso. Quattro furono i progetti presentati: uno (architetti F. Pennisi, B. Savelli, G. Zanzoni) prevedeva il mantenimento del passaggio centrale e la costruzione di un'ala sulla via dei Pepi, alla quale si addossa il corpo pi\u00f9 basso del salone visure; un altro - opera dello stesso Fagnoni - prevedeva invece la chiusura del passaggio, tamponato e ricucito al fronte con l'inserimento di due finestre, la costruzione di un'ala sulla via dei Pepi e la pressoch\u00e9 completa saturazione della corte retrostante con un volume ad un piano.\nLa vittoria viene attribuita al Fagnoni che rivide pi\u00f9 volte - nel maggio 1957, novembre 1958, marzo 1959 - il proprio progetto sino a giungere, nell'agosto del 1959, alla soluzione definitiva: i piani dell'ala su via dei Pepi sono portati da 5 a 6, viene definito un altro accesso sulla via dell'Ulivo, \u00e8 variata la distribuzione di alcuni vani e la posizione delle scale interne; nell'occasione viene anche previsto il rifacimento della vecchia copertura e la ridistribuzione degli uffici dell'ala originaria. I lavori si conclusero nel 1960.\nDescrizione.\nL'edificio presenta sul retro uno spazio inedificato che in origine si configurava come una corte alberata accessibile a tutti gli abitanti di quartiere e che adesso, a seguito della saturazione operata, non \u00e8 altro che uno spazio di risulta e di parcheggio.\nL'edificio si presenta chiaramente distinto in tre corpi, tutti caratterizzati da una volumetria compatta e tuttavia diversi per altezza e soluzione stilistica. Il primo, disposto ad \"L\" con i fronti prospicienti le vie Verdi e dell'Agnolo, si sviluppa su 3 piani fuori terra ed uno interrato ed \u00e8 scandito verticalmente dalla griglia modulare delle aperture dal ritmo serrato (finestre inginocchiate al piano terra, quadrate ai piani superiori) ed orizzontalmente dalle linee continue dello zoccolo basamentale e delle fasce marcapiano e sottogronda.\nAll'estremit\u00e0 del fronte est di tale corpo, un volume pi\u00f9 basso su due piani dalla facciata completamente vetrata, nel quale \u00e8 situato il portone d'accesso con sovrastante cornice aggettante in pietra, funge da collegamento con il corpo degli uffici: questo, a pianta rettangolare parallela all'asse della via dei Pepi, si sviluppa su sei piani fuori terra ed \u00e8 caratterizzato dalla teoria continua di finestre distribuite a formare, sul fronte est, delle fasce orizzontali enfatizzate dal basamento in pietra.\nIl fronte sulla corte interna risulta molto pi\u00f9 eterogeneo: il terzo corpo, ovvero il volume compatto del salone visure, si configura come una cortina muraria su un unico piano fuori terra, mal articolato nei confronti della retrostante facciata del nucleo originario dell'edificio, cosicch\u00e9 il risultato finale \u00e8 pi\u00f9 di saturazione casuale che non di progettazione organica.\nRelativamente agli interni, questi sono caratterizzati, per i due corpi degli uffici, da una serie di vani di contenute dimensioni distribuiti attorno a corridoi che si dispiegano per tutta la lunghezza dell'edificio: il salone visure si presenta invece come uno spazio unitario caratterizzato dalla notevole luce del solaio.\nIl carattere austero dell'edificio, gi\u00e0 esplicito negli anni della costruzione del primo nucleo, risulta oggi amplificato dalle scelta operate dal Fagnoni in fase d'ampliamento: bench\u00e9 il desiderio fosse quello di operare in continuit\u00e0 con il primo nucleo, tale sintesi non ci pare assolutamente riuscita ed a poco serve l'utilizzo del medesimo materiale (intonaco, basamento in peperino, finestre di forma quadrata).\nPoco felice, alla luce anche dell'alta densit\u00e0 degli isolati circostanti, la scelta di saturare la corte interna con un corpo ad un piano, scelta che ha peraltro fortemente pregiudicato, anche a causa della scomparsa delle finestre archivoltate al piano terra, la facciata posteriore. Lo stravolgimento degli spazi appare ancora pi\u00f9 macroscopico all'interno, dove le originarie sale, dalle ampie dimensioni e ben aerate, sono state frazionate in piccoli vani.\nFortuna critica.\nRiesce difficile parlare di fortuna critica per questo edificio: unico documento di storiografia critica risulta il dossier di stampa sulla costruzione degli anni '40 che loda incondizionatamente sia i tempi di costruzione dell'opera, sia lo stile dell'edificio \"di aspetto grandioso, pur nelle linee semplici e moderne\", \"dignitoso, con chiaro sapore fiorentino\". Sulla successiva trasformazione attuata alla fine degli anni Cinquanta, non si trova alcuna traccia, tanto che quest'opera risulta la meno conosciuta ed indagata dell'intera produzione architettonica del Fagnoni."}
{"id": "1787189", "revid": "1714743", "url": "https://it.wikipedia.org/wiki?curid=1787189", "title": "Federico di Meclemburgo-Schwerin", "text": "Biografia.\nFederico era figlio di Adolfo Federico I di Meclemburgo-Schwerin e della sua seconda moglie Maria Caterina di Brunswick-Dannenberg.\nAlla morte del suo fratellastro Cristiano Ludovico, furono i suoi tre figli a succedergli nel governo del ducato. Federico fu canonico della Cattedrale di Strasburgo nel 1667. Nel 1669 si trasfer\u00ec a Grabow.\nIl 28 maggio 1671 spos\u00f2 Cristina Guglielmina d'Assia-Homburg, figlia di Guglielmo Cristoforo d'Assia-Homburg.\nDiscendenza.\nDall'unione nacquero quattro figli:"}
{"id": "1787191", "revid": "36426", "url": "https://it.wikipedia.org/wiki?curid=1787191", "title": "Poste di via Pietrapiana", "text": ""}
{"id": "1787193", "revid": "767487", "url": "https://it.wikipedia.org/wiki?curid=1787193", "title": "Hornstull", "text": "Hornstull \u00e8 un'area di Stoccolma.\nSi trova in corrispondenza dell'estremit\u00e0 occidentale dell'isola di S\u00f6dermalm, a sua volta situato a sud del centro cittadino. Qui si incrociano le strade \"Hornsgatan\" e \"L\u00e5ngholmsgatan\", ed era, fino ai primi anni del XIX secolo, un'area soggetta a dazio (\"tull\" in italiano significa proprio \"pedaggio\").\nOggi Hornstull ospita nei fine settimana un mercato chiamato \"Street\".\nLa fermata della metropolitana, posizionata sulla linea rossa, \u00e8 attiva dal 5 aprile 1964."}
{"id": "1787194", "revid": "188323", "url": "https://it.wikipedia.org/wiki?curid=1787194", "title": "Gamax Spillo", "text": ""}
{"id": "1787198", "revid": "1543377", "url": "https://it.wikipedia.org/wiki?curid=1787198", "title": "Give In to Me", "text": "Give In to Me \u00e8 un brano musicale del cantante statunitense Michael Jackson, estratto come settimo singolo dall'album \"Dangerous\" nel febbraio del 1993.\nRaggiunse la prima posizione in Nuova Zelanda, rimanendo in vetta alla classifica per quattro settimane consecutive, e si piazz\u00f2 al secondo posto nel Regno Unito. Musicalmente, si tratta di una potente power ballad registrata con la collaborazione speciale di Slash (ai tempi ancora chitarrista dei Guns N' Roses). Il singolo non \u00e8 mai stato distribuito in Nord America e in Asia.\nDescrizione.\nComposizione.\nLa canzone \u00e8 scritta in tonalit\u00e0 di Mi minore. La voce di Jackson si estende dal Sol3 (G3) al Si4 (B4). La traccia presenta un tempo moderatamente lento di 87 battiti per minuto.\nGenesi e contesto.\nAi tempi dell'uscita di \"Dangerous\", Michael Jackson voleva tentare di raggiungere una fascia di pubblico pi\u00f9 ampia, comprendente anche coloro orientati verso un tipo di musica hard rock; per questo motivo chiam\u00f2 Slash a suonare la chitarra nei brani \"Give In to Me\" e \"Black or White\". Jackson collaborer\u00e0 nuovamente con Slash in \"D.S.\" per l'album \"\" nel 1995. Da segnalare che come lati B di \"Give In to Me\" vennero utilizzate \"Dirty Diana\" e \"Beat It\", due canzoni rock che Michael Jackson aveva precedentemente registrato con altri due chitarristi, rispettivamente Steve Stevens (in \"Dirty Diana\") e Eddie Van Halen (in \"Beat It\").\nVideo musicale.\nRetroscena.\nIl video musicale della canzone fu diretto dal regista inglese Andy Morahan e mostra Michael Jackson che canta su un palco accompagnato da Slash, Gilby Clarke (che ai tempi era l'altro chitarrista dei Guns N' Roses), il bassista Muzz Skillings (ex-Living Colour) ed il tastierista Teddy Andreadis. Il video venne girato il 25 giugno 1992 all'interno di una vecchia fabbrica di Monaco di Baviera in Germania, mentre Jackson era di passaggio in citt\u00e0 per le prove del suo \"Dangerous World Tour\", che sarebbe partito proprio da Monaco due giorni dopo, il 27 giugno 1992.\nStando a quanto dichiarato da Jackson stesso in un'intervista rilasciata ad Oprah Winfrey, il video venne girato in sole due ore. Il clip venne trasmesso per la prima volta in tutto il mondo nel gennaio del 1993 durante l'intervista del cantante con Oprah, tenutasi al Neverland Ranch e trasmessa in diretta in tutto il mondo.\nLa versione originale del video alterna immagini di Jackson che si esibisce sul palco con gli altri musicisti ad immagini di un gruppo di ragazzi e ragazze che fumano, bevono e poi litigano. Tale versione non piacque a Jackson che decise di tagliare queste immagini nella prima versione home video. Verso la fine del video, un effetto creato al computer fa esibire Jackson con l'elettricit\u00e0 che sembra attraversargli il corpo.\nPubblicazione.\nIl video venne pubblicato per la prima volta nel 1993 in VHS (negli anni seguenti anche in DVD) all'interno della raccolta di video dell'album \"Dangerous\", intitolata \"Dangerous: The Short Films\", in un'inedita versione senza le immagini dei ragazzi e con pi\u00f9 inquadrature su Jackson. Nel 2010 venne ripubblicato, in versione originale e rimasterizzata, nella raccolta di video su DVD \"Michael Jackson's Vision\" (CD 2, n. 6).\nCritica.\n\"Give in to Me\" ha ricevuto critiche positive dalla maggior parte dei critici di musica contemporanea. David Browne, editore per \"Entertainment Weekly\", ha elogiato l'interpretazione di Michael Jackson scrivendo: \"\"Quando la sua voce non \u00e8 in competizione con la batteria, fa accapponare la pelle (Give in to Me \u00e8 il brano Hard Rock migliore di Michael Jackson).\" Alan Light di \"Rolling Stone\" scrive: \"Give in to Me\" dialoga con qualcosa di molto forte da come canta Jackson, \"Don't try to understand me/Just simply do the things I say\" con una voce corposa e di gola, mentre la chitarra di Slash scuote l'atmosfera e cresce dietro lui.\"\nNel suo libro \"Men in the Music. The Creative Life and Work of Michael Jackson\" (New York, 2011) Joseph Vogel sostiene che brani come \"Beat it\" o \"Dirty Diana\" sono in confronto pi\u00f9 teatrali, mentre \"Give In To Me\" \"\u00e8 istintiva e grunge, con elementi che spaziano tra Rolling Stones e David Bowie, Guns N' Roses e Nirvana\". Vogel la definisce anche \"una delle canzoni pi\u00f9 magistralmente riuscite di Jackson\"."}
{"id": "1787199", "revid": "77639", "url": "https://it.wikipedia.org/wiki?curid=1787199", "title": "Ombos", "text": ""}
{"id": "1787204", "revid": "404449", "url": "https://it.wikipedia.org/wiki?curid=1787204", "title": "Scarlett", "text": ""}
{"id": "1787205", "revid": "729019", "url": "https://it.wikipedia.org/wiki?curid=1787205", "title": "Janice Lawrence", "text": "Carriera.\nAlta 183 cm, giocava come ala nell'Associazione Sportiva Vicenza nel 1989-90. In quella stagione ha totalizzato 764 punti in 30 partite di campionato. Con Vicenza ha vinto quattro titoli italiani. In Italia, ha vestito la maglia anche della P.C.R. Messina, nelle stagioni 1994-1995, 1995-1996 e 1996-1997.\nHa giocato anche con le Cleveland Rockers nella WNBA.\nSaltatrice filiforme e agilissima, nel 1984 ha vinto la medaglia d'oro alle Olimpiadi di Los Angeles con la Nazionale statunitense. Dal 2006 fa parte della \"Women's Basketball Hall of Fame\"."}
{"id": "1787207", "revid": "1649409", "url": "https://it.wikipedia.org/wiki?curid=1787207", "title": "Flotta del Nord", "text": "La Flotta del Nord (\"Severnyj flot\" - ), spesso tradotta erroneamente come Flotta Settentrionale, \u00e8 la componente della Marina Militare Russa che si occupa della difesa delle acque del nord ovest della Federazione, specificatamente della zona intorno alla Penisola di Kola. Costituita nel 1933 come Flotta Militare del Nord, assunse l'attuale denominazione nel 1937. Si tratta della pi\u00f9 giovane tra le flotte russe.\nLa Flotta del Nord \u00e8 una delle principali flotte russe (le altre sono la Flotta del Pacifico, la Flotta del Baltico e la Flotta del Mar Nero), ed \u00e8 composta da circa 240 navi, comprese quelle da appoggio ed ausiliarie.\nIl quartier generale \u00e8 a Severomorsk, e la maggior parte delle sue basi \u00e8 sita nella Penisola di Kola.\nOrigini.\nLa creazione di un cantiere navale di stato ad Arcangelo, in grado di costruire navi da guerra, venne ordinata nel 1693 da Pietro I. Il cantiere prese il nome di Solombal'skaja. Tale decisione venne presa perch\u00e9 all'epoca questa citt\u00e0 costituiva praticamente l'unico porto della Russia Settentrionale. Lo sviluppo fu piuttosto rapido. Infatti, gi\u00e0 il 14 agosto 1694, le navi \"Svjatoe Proro\u010destvo\" (Santa Profezia), \"Apostol Pavel\" (Apostolo Paolo) e lo yacht \"Svjatoj P\u00ebtr\" (San Pietro) accompagnarono un convoglio di otto navi mercantili inglesi. La fregata da 24 cannoni \"Apolstol Pavel\" era la prima nave da guerra russa costruita nel cantiere.\nTuttavia, Pietro comprese che Arcangelo era piuttosto limitato come porto: infatti, i ghiacci lo bloccavano cinque mesi l'anno. Per cui, dopo la campagna militare contro l'esercito svedese nell'area del Baltico fond\u00f2 San Pietroburgo nel 1703. Le navi vennero quindi trasferite nel Mar Baltico ed il cantiere navale perse la sua importanza.\nIl primo squadrone di navi da guerra russe di una certa importanza giunse nella zona solo nel 1740, proveniente dal Mar di Norvegia. Si trattava di poche navi che avevano il compito di impedire agli svedesi la possibilit\u00e0 di utilizzare gli approdi nella costa di Murman.\nLa Flottiglia del Mar Glaciale Artico.\nLa necessit\u00e0 di avere una forza navale di una certa importanza nella zona del Mare di Barents divenne chiara durante la Prima guerra mondiale. Infatti, l'Impero Russo, a causa del blocco del Mar Baltico operato dalla Marina tedesca e del fatto che l'Impero ottomano impediva il passaggio delle navi della Triplice Intesa nei Dardanelli, si era ritrovato completamente tagliato fuori dalla possibilit\u00e0 di ricevere rifornimenti dagli alleati. Per cercare di aggirare il blocco tedesco, nel 1915, venne fondata la citt\u00e0 di Murmansk. Poco dopo, nel settembre del 1916, venne costituita la Flottiglia del Mar Glaciale Artico (in russo: \"\u0424\u043b\u043e\u0442\u0438\u043b\u0438\u044f \u0421\u0435\u0432\u0435\u0440\u043d\u043e\u0433\u043e \u041b\u0435\u0434\u043e\u0432\u0438\u0442\u043e\u0433\u043e \u043e\u043a\u0435\u0430\u043d\u0430\"), in modo da assicurare una certa protezione ai convogli in arrivo.\nLe basi operative furono stabilite a Murmansk e Iokanga. Le navi provenivano dal Mar Baltico e dall'Oceano Pacifico, ed inizialmente era formata da una nave da battaglia, due incrociatori, sei cacciatorpediniere, due sottomarini e diverse altre unit\u00e0 minori.\nIl periodo sovietico.\nQuando la Russia si arrese, la Flottiglia contava complessivamente 90 unit\u00e0, incluse quelle di supporto. Tale flottiglia usc\u00ec in condizioni disastrose dalla guerra civile che segu\u00ec, poich\u00e9 praticamente tutte le unit\u00e0 maggiori furono catturate dalle Armate Bianche, e le altre vennero distrutte o poste in disarmo.\nDopo la rivoluzione, i sovietici tentarono di ricostruire un'unit\u00e0 militare navale organica nei mari artici. I loro tentativi in questo senso si concretizzarono nel 1920 con la costituzione ad Arcangelo della Flottiglia del Mar Bianco (\"\u0411\u0435\u043b\u043e\u043c\u043e\u0440\u0441\u043a\u0430\u044f \u0444\u043b\u043e\u0442\u0438\u043b\u0438\u044f\" in russo). In seguito, questa flottiglia prese il nome di Forza navale del Mare del Nord, che venne sciolta nel 1923.\nGli anni trenta: la Flotta militare del Nord.\nNei primi anni trenta, i vertici dell'esercito sovietico (allora chiamato Armata Rossa degli Operai e dei Contadini dell'Unione Sovietica) decise di ricostruire una forza navale di una certa importanza nei mari artici, in modo da difendere le coste sovietiche settentrionali. Per questo motivo, il 1\u00ba giugno 1933 venne ufficialmente costituita la Flotta Militare del Nord (russo: \"\u0421\u0435\u0432\u0435\u0440\u043d\u044b\u0439 \u0432\u043e\u0435\u043d\u043d\u044b\u0439 \u0444\u043b\u043e\u0442\"). Le prime navi per equipaggiare la neonata flotta vennero trasferite dal Mar Baltico: due cacciatorpediniere, due sottomarini e due pattugliatori salparono da Kronstadt il 18 maggio 1933, diretti a Murmansk.\nI marinai addetti alla nuova unit\u00e0 militare lavorarono duramente, ed in poco tempo riuscirono ad approntare le strutture necessarie al mantenimento delle navi, le difese costiere e gli aeroporti per l'aviazione navale. La base principale era Poljarnyj.\nGli invii di navi dalle altre flotte continuarono praticamente per tutti gli anni trenta e la prima divisione subacquea organica venne trasferita in Novaja Zemlja nel 1935.\nL'11 maggio 1937 la Flotta Militare del Nord assunse l'attuale denominazione di Flotta del Nord.\nVerso la fine degli anni trenta, quando ormai i componenti di questa flotta iniziarono a maturare una certa esperienza nelle operazioni in clima artico, si verificarono una serie di fatti di rilievo.\nLa Flotta del Nord ebbe il suo battesimo del fuoco durante la Guerra Russo-Finnica del 1939-1940, quando forn\u00ec appoggio navale alle operazioni di terra della 14\u00aa Armata.\nLa Grande Guerra Patriottica.\nNella seconda guerra mondiale, la flotta era composta da 15 sottomarini, altrettanti cacciatorpediniere e molte altre unit\u00e0 minori. Tuttavia, a causa dell'andamento della guerra sul fronte occidentale, molte altre unit\u00e0 vennero trasferite dalla Flotta del Baltico (che aveva perso quasi tutte le basi ed aveva enormi problemi ad operare). Il suo compito principale fu sempre la protezione dei convogli artici che gli alleati mandavano presso i porti di Murmansk e Arcangelo. Tuttavia, svolse anche missioni di appoggio alle operazioni di terra della 14\u00aa Armata.\nCirca 10.000 tra marinai e truppe di terra della Flotta del Nord (chiamati \"severomorcev\") presero parte a combattimenti terrestri e vennero utilizzati su tutti i fronti, fino al Caucaso. Molti uomini furono anche decorati e, in riconoscimento al contributo fornito per la guerra, a 200 di questi fu concesso di partecipare alla parata della vittoria sulla Piazza Rossa il 24 giugno 1945.\nLa guerra fredda.\nDopo la seconda guerra mondiale, il comando venne trasferito a Severomorsk. L'importanza della Flotta del Nord aument\u00f2 enormemente, soprattutto grazie ai sottomarini nucleari (ed alla relativa componente strategica imbarcata). Dopo la costruzione delle prime strutture per il mantenimento di navi con propulsori nucleari, iniziarono ad entrare in servizio i primi sottomarini atomici. Il primo in assoluto fu il \"K-3 Leninskij Komsomol\", poi seguito da molti altri in gran parte costruiti presso il cantiere navale di Severodvinsk (il pi\u00f9 importante cantiere sovietico per la costruzione di sottomarini nucleari).\nNel 1963, per la prima volta nella storia, sottomarini sovietici completarono il passaggio sotto i ghiacci dell'artico dal nord fino all'Oceano Pacifico.\nNel 1992, la Flotta del Nord era una potente flotta d'alto mare in grado di compiere operazioni a vasto raggio. Poteva contare sui due terzi degli oltre 200 sottomarini nucleari in servizio in Unione Sovietica, che compivano numerosissime crociere nell'Oceano Atlantico ed avevano, grazie ai missili balistici imbarcati, un potere di deterrenza enorme.\nIl crollo dell'URSS e la Russia oggi.\nLa marina risent\u00ec moltissimo del crollo dell'URSS, e la Flotta del Nord non fece eccezione. Infatti, il numero di navi e di sommergibili operativi cal\u00f2 drasticamente, e questo non a causa di problemi di spartizione con altri Paesi (come nei casi della Flotta del Mar Nero e della Flottiglia del Caspio), ma per la drammatica situazione economica che rese impossibile il mantenimento degli stessi livelli qualitativi e quantitativi delle dotazioni.\nMolte grandi unit\u00e0 vennero radiate o poste in riserva, altre rimasero ferme per anni a causa di interminabili lavori di riparazione. Le stesse unit\u00e0 formalmente in servizio avevano un livello di operativit\u00e0 piuttosto basso. La presenza russa in Atlantico si \u00e8 ridotta parecchio, anche se i sottomarini nucleari non hanno mai cessato di svolgere le loro crociere vicino alle coste dell'America Settentrionale.\nLe condizioni operative.\nLa riduzione dell'operativit\u00e0 della Flotta del Nord \u00e8 stata molto forte, anche per il fatto che opera in un ambiente con un clima molto difficile. Infatti, a causa delle basse temperature, le operazioni di revisione devono essere fatte con maggiore frequenza, ed i costi sono ovviamente pi\u00f9 alti. Lo stesso discorso vale anche per le strutture, visto che le basi sono sopra il circolo polare artico. Durante l'inverno, inoltre, \u00e8 fondamentale il ricorso alle navi con scafo rompighiaccio (di cui le navi militari sono sprovviste): queste condizioni rendono praticamente impossibili tutta una serie di operazioni come, ad esempio, il rifornimento in mare. Questi problemi erano presenti gi\u00e0 in epoca sovietica, ma sono stati amplificati dalla carenza di fondi del post-1992.\nI problemi ambientali e di sicurezza.\nLa Flotta del Nord era equipaggiata con circa 140 sottomarini nucleari. La necessit\u00e0 di doverne radiare una gran parte per motivi economici ha portato a problemi ambientali enormi, soprattutto legati al problema dello smaltimento delle scorie radioattive, solide e liquide.\nL'URSS non ha mai avuto strutture adeguate per il trattamento delle scorie prodotte dai suoi molteplici reattori nucleari navali, e la crisi economica non ha migliorato la situazione. Oggi le scorie sono sistemate in centri di stoccaggio che spesso non sono a norma. La situazione comunque \u00e8 strettamente monitorata dalla fondazione norvegese Bellona.\nUn altro grosso problema ha riguardato i furti di materiale radioattivo, facilitati dal fatto che, nello sfacelo generale delle forze armate, la sorveglianza dei depositi era molto scarsa.\nLa situazione attuale.\nOggi, la situazione della Marina Russa, e quindi della Flotta del Nord, \u00e8 in miglioramento, soprattutto grazie all'aumento degli stanziamenti. Molte navi in revisione da anni rientrano in servizio, ed in generale l'operativit\u00e0 dei mezzi \u00e8 tornata piuttosto elevata. In particolare, vengono nuovamente effettuati dei dispiegamenti fuori area di grandi dimensioni (nel 2008, le forze aeronavali russe hanno svolto una grossa esercitazione nell'Atlantico Settentrionale. A questa esercitazione hanno preso parte anche unit\u00e0 della Flotta del Nord).\nLa Flotta del Nord sta quindi riacquistando una certa efficienza, tornando ad essere una potente unit\u00e0 della Marina Russa, in grado di svolgere con successo la missione di difesa dei confini settentrionali della Federazione Russa.\nUnit\u00e0 navali.\nComplessivamente, la Flotta del Nord ha a carico circa 240 navi, compresi i sottomarini e le navi da appoggio. Le unit\u00e0 di superficie sono inquadrate principalmente nel 7\u00ba Squadrone Operativo Atlantico, che comprende le principali navi da guerra, e nella Kol'skaya Flotilla, comprendente principalmente navi da appoggio, da sbarco ed unit\u00e0 militari leggere (corvette), oltre ai sommergibili convenzionali. I sottomarini nucleari sono invece inquadrati in due squadroni.\nNavi di superficie.\nLe navi di superficie della Flotta del Nord sono inquadrate in uno squadrone, una flottiglia e diverse brigate navali. Nella flottiglia, sono in servizio anche i sottomarini convenzionali.\nSottomarini nucleari.\nI sottomarini nucleari della Flotta del Nord sono inquadrati in due squadroni subacquei. Ogni squadrone comprende anche una divisione navale da supporto. Occorre precisare che questi squadroni, tra unit\u00e0 in riserva o in riparazione, spesso non sono a ranghi completi.\nTruppe di terra.\nIl comando delle truppe costiere della Flotta del Nord \u00e8 a Severomorsk. Fanno parte delle truppe costiere diverse unit\u00e0, tra cui le maggiori sono il 138\u00ba Reggimento Missilistico Costiero (Pe\u010denga) e la 61\u00aa Brigata Indipendente Marines (Sputnik). Quest'ultima ha servito in Cecenia nel 1995 (battaglia di Groznyy) e nel 1999. Risulta composta da circa 1200 uomini ed \u00e8 equipaggiata con blindati e carri armati T-80. Altri due reggimenti (di cui uno da guerra elettronica) ed unit\u00e0 delle forze speciali sono basati a Poljarnyj.\nAviazione navale.\nL'aviazione navale della Flotta del Nord \u00e8 composta da circa un centinaio di aeromobili, tra aerei ed elicotteri. Una delle componenti fondamentali \u00e8 sicuramente il gruppo aereo imbarcato sulla \"portaerei Admiral Kuznetsov\". Attualmente, questa unit\u00e0 \u00e8 l'unica nave di questo tipo in servizio in Russia.\nOccorre precisare che i Tu-142 ed i Tu-22M dovrebbero essere presto trasferiti alle competenze della 37\u00aa Armata Aerea (aviazione strategica).\nBasi.\nLe basi navali della Flotta del Nord, con l'eccezione di Severodvinsk, sono concentrate nella Penisola di Kola. Il comando della Flotta \u00e8 a Severomorsk.\nSeveromorsk.\nSeveromorsk ospita il comando amministrativo della Flotta del Nord. Vi ha sede inoltre il 7\u00ba Squadrone Operativo Atlantico, con tutti i relativi comandi subordinati. Si tratta della principale base navale russa per unit\u00e0 di superficie. Nella zona vi sono alcune installazioni e depositi.\nZATO di Skalistyj.\nLa \"ZATO (citt\u00e0 chiusa) di Skalistyj\" comprende la citt\u00e0 di Gad\u017eievo e due ulteriori basi navali. Fino al 25 febbraio 1999, Gad\u017eievo era nota come \"Skalistyj\". Inoltre, questa base \u00e8 conosciuta anche con i nomi di \"Jagel'naja\", \"Murmansk-130\" e \"Jagel'nyj\". Gad\u017eievo serve i sottomarini nucleari dal 1963. Inoltre, in questa citt\u00e0 c'\u00e8 il comando del 12\u00ba Squadrone Subacqueo.\nBase navale di Gremicha.\nGremicha \u00e8 situata vicino alla citt\u00e0 chiusa di Ostrovnoy. Conosciuta anche come Yokanga, venne utilizzata in passato come base di appoggio per i sottomarini delle classi Alfa ed Oscar. Dal 1997 non risultano sottomarini nucleari o unit\u00e0 navali basate in modo permanente, e la base \u00e8 utilizzata prevalentemente come deposito di scorie nucleari.\nCantiere navale Nerpa.\nQuesto cantiere \u00e8 situato a Sne\u017enogorsk, nella baia di Olenya. Le sue attivit\u00e0 principali riguardano lo smantellamento dei sottomarini nucleari, in particolare di seconda generazione. Per svolgere questi compiti, \u00e8 attrezzato con bacini di carenaggio. Sottomarini come il \"K-141 Kursk\" ed il \"K-19\" sono stati smantellati qui.\nPoljarnyj.\nLa citt\u00e0 di Poljarnyj \u00e8 una \"ZATO\". La base navale risale al 1935, quando vi vennero stabiliti i comandi della Flotta del Nord. Dopo la guerra, tale comando \u00e8 stato trasferito, ma sono state costruite nuove strutture. Oggi la citt\u00e0 \u00e8 un'importante base navale per unit\u00e0 di superficie, ed ospita tutti i comandi della Kol'skaja Flotilla, oltre a quello di una Divisione Idrografica.\nCantiere navale Sevmorput.\nIl cantiere navale n. 35 Sevmorput \u00e8 attivo dal 1938. Svolge attivit\u00e0 di riparazione alle unit\u00e0 della Flotta. Inoltre, \u00e8 in grado anche di rifornire i sottomarini nucleari.\nVidjaevo.\nLa base navale di Vidjaevo \u00e8 composta da due installazioni distinte, situate nella baia di Ara e nella baia di Ura. Inizialmente utilizzata per sottomarini convenzionali, solo dal 1979 divenne una base per sottomarini nucleari. Attualmente ospita il comando della 7\u00aa Divisione Subacquea.\nZapadnaja Lica.\nLa Base navale di Zapadnaja Lica \u00e8 la pi\u00f9 grande base navale della Flotta del Nord, ed include ben quattro installazioni militari: Baia di Andreeva, Bol'\u0161aja Lopatka, Malaja Lopatka e Nerpi\u010d'ja. A queste occorre aggiungere la citt\u00e0 chiusa di Zaoz\u00ebrsk, che \u00e8 associata alla base navale.\nSeverodvinsk.\nSeverodvinsk \u00e8 l'unica base navale della Flotta del Nord che non \u00e8 situata nella Penisola di Kola, ma nell'oblast' di Arcangelo. In citt\u00e0 ha sede il Centro statale russo per canteri navali atomici (sigla russa: GRTsAS), che \u00e8 composto da due dei pi\u00f9 grandi cantieri navali russi: Sevma\u0161 e Zvezdo\u010dka. Severodvinsk \u00e8 attrezzata per svolgere praticamente tutte le attivit\u00e0 riguardanti sottomarini nucleari: progettazione, costruzione, prove, revisione e smantellamento. Nella citt\u00e0 hanno sede alcune brigate navali."}
{"id": "1787208", "revid": "999533", "url": "https://it.wikipedia.org/wiki?curid=1787208", "title": "Gran Premio d'Olanda 1978", "text": "Il Gran Premio d'Olanda 1978 \u00e8 stata la tredicesima prova della stagione 1978 del Campionato mondiale di Formula 1. Si \u00e8 corsa domenica 27 agosto 1978 sul Circuito di Zandvoort. La gara \u00e8 stata vinta da Mario Andretti su Lotus-Ford Cosworth, ultima vittoria in Formula 1 per il pilota italo-americano; per il vincitore si tratt\u00f2 del adodicesimo successo in carriera. Ha preceduto sul traguardo lo svedese Ronnie Peterson su Lotus-Ford Cosworth e l'austriaco Niki Lauda su Brabham-Alfa Romeo.\nGrazie a questo risultato la Lotus, gi\u00e0 vincitrice in Austria della coppa Costruttori, si aggiudica matematicamente il mondiale piloti: il distacco del terzo in classifica - Lauda - \u00e8 troppo elevato per la vittoria finale e le ultime tre gare dovranno chiarire solo chi tra Andretti e Peterson sar\u00e0 il campione 1978.\nVigilia.\nSviluppi futuri.\nIl 17 agosto venne ufficializzato il passaggio di Jody Scheckter alla Scuderia Ferrari per la stagione .\nLa Commissione Sportiva Internazionale fiss\u00f2 a Zandvoort una riunione per la decisione definitiva in merito alla regolarit\u00e0 dei vari accorgimenti aerodinamici presentati dalle scuderie di F1 negli ultimi tempi. La CSI decise di bandire, dal 1\u00ba gennaio 1979, l'utilizzo delle \"minigonne\", accogliendo la proposta dell'ing. Enrico Benzing. Una sottocommissione venne incaricata di studiare un nuovo regolamento. La decisione venne contrastata dalla FOCA, l'associazione dei costruttori, che minacci\u00f2 di presentarsi al via del campionato senza tener conto di tale divieto, avendo gi\u00e0 progettato le monoposto per la stagione .\nAspetti tecnici.\nLa Wolf present\u00f2 per la prima volta la WR6, mentre la Theodore Racing impieg\u00f2 la Wolf WR4. La Lotus riusc\u00ec a riparare in tempo la 79 di Mario Andretti, danneggiata nel corso del Gran Premio d'Austria.\nAspetti sportivi.\nNella settimana precedente il gran premio si svolsero dei test sulla pista francese del Paul Ricard, nel corso dei quali continu\u00f2 lo sviluppo dell'Alfa Romeo 177, con la quale la casa milanese aveva intenzione di rientrare in Formula 1 come costruttore. I test vennero svolti da Vittorio Brambilla e Niki Lauda. Sulla vettura vennero testate le coperture della Goodyear, dopo che nei test di maggio le gomme erano state fornite dalla Pirelli. L'Alfa Romeo comunic\u00f2 ufficialmente il suo interesse a creare una propria vettura, rimandando per\u00f2 il suo esordio all'approntamento di un nuovo propulsore. La casa milanese si dichiarava pronta a proseguire la collaborazione con la Brabham.\nIl pilota olandese Michael Bleekemolen trov\u00f2 un volante all'ATS, al posto di Hans Binder. Bleekemolen aveva tentato, senza successo, di qualificarsi con una March della RAM Racing/F&amp;S Properties nell'edizione 1977 del gran premio.\nSi rivide anche Danny Ongais, sempre con una Shadow dell\"'Interscope Racing\", dopo aver saltato tutti i gran premi europei. La McLaren affid\u00f2 nuovamente la sua terza vettura ufficiale a Bruno Giacomelli. Anche in questo caso furono necessarie le prequalifiche.\nPrequalifiche.\nResoconto.\nLe prequalfiche si disputarono il 2 agosto, e vi parteciparono dieci piloti. L'Arrows port\u00f2 al debutto l'A1 (denominata anche Arrows FA2), la nuova vettura che era stata creata per l'opposizione della Shadow che considerava l'Arrows FA1 copia della DN9. Il giudizio dell'Alta Corte di Londra era previsto proprio nei giorni delle prequalifiche. Rolf Stommelen non fu per\u00f2 in grado di qualificarsi per il gran premio.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nCon un cielo coperto e un forte vento le prove del venerd\u00ec vennero dominate dalla Lotus, con Mario Andretti che precedette Ronnie Peterson. Terzo fu Carlos Reutemann che scont\u00f2 anche la rottura del cambio. Gilles Villeneuve fu autore di un testacoda che lo port\u00f2 a distruggere la monoposto contro le barriere. Vi fu un brutto incidente anche per Alan Jones la cui Williams perse una ruota e vol\u00f2 fuori dal tracciato. Non vi furono conseguenze fisiche per il pilota.\nMario Andretti riusc\u00ec a migliorarsi al sabato, conquistando cos\u00ec la sua quindicesima \"pole position\" nel mondiale. La prima fila venne completata dal suo compagno di scuderia Ronnie Peterson. Niki Lauda fu capace di conquistare la terza piazza, precedendo di un centesimo Carlos Reutemann. Riccardo Patrese fu vittima di un curioso incidente: uscendo dai \"box\" la sua vettura colp\u00ec un cric: dal contraccolpo il pilota padovano sub\u00ec del dolore alla schiena.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel \"warm up\" del mattino Rupert Keegan s'infortun\u00f2 a un braccio a causa di un'uscita di pista. Non prese cos\u00ec parte al gran premio, e venne sostituito da Arturo Merzario.\nMario Andretti e Ronnie Peterson scattarono bene e iniziarono subito a dominare la gara. Poco dopo la curva \"Tarzan\" Didier Pironi e Riccardo Patrese, partiti rispettivamente diciassettesimo e tredicesimo, si toccarono, innescando un incidente molto spettacolare. L'Arrows del padovano rest\u00f2 in mezzo alla pista per diverso tempo; nella confusione creata Niki Lauda super\u00f2 Jacques Laffite al secondo giro, ponendosi al terzo posto. Furono necessari quattro giri per liberare la pista dalla vettura incidentata di Patrese.\nLaffite continuava a perdere posizioni scendendo fino al nono posto in pochi giri. Davanti vi era sempre la coppia della Lotus seguiti da Lauda che precedeva Carlos Reutemann, John Watson ed Emerson Fittipaldi.\nReutemann ebbe i soliti problemi con le coperture e venne passato, tra il trentottesimo e il quarantesimo passaggio, sia da Watson che da Fittipaldi. Al giro 54 l'argentino venne sorpassato anche dal suo compagno di scuderia, Gilles Villeneuve. Nelle ultime tornate Peterson affianc\u00f2 spesso Mario Andretti alla staccata della prima curva, ma senza passarlo. Andretti aveva subito la rottura di uno scarico.\nAndretti vinse la gara, l'ultima nella sua carriera nel mondiale di Formula 1, seguito dal compagno di scuderia, terzo Lauda poi Watson, Fittipaldi e Villeneuve. Settantunesima vittoria per la Lotus, che cos\u00ec eguagliava il record della Scuderia Ferrari.\nRisultati.\nI risultati del gran premio furono i seguenti:"}
{"id": "1787210", "revid": "33689", "url": "https://it.wikipedia.org/wiki?curid=1787210", "title": "Kerwan", "text": ""}
{"id": "1787213", "revid": "767487", "url": "https://it.wikipedia.org/wiki?curid=1787213", "title": "Luigi Simoni (1965)", "text": "Carriera.\nGiocatore.\nHa iniziato la sua carriera giocando tra i dilettanti del Comacchio Lidi, e nel 1984 viene ingaggiato dal che milita in C1. Con la squadra calabrese gioca cinque campionati, ottenendo nel 1988 la promozione in serie B sotto la guida di Gianni Di Marzio. In quel campionato Simoni stabilisce il record di imbattibilit\u00e0 della porta cosentina, non subendo gol per 694 minuti consecutivi. L'anno successivo debutta tra i cadetti (11 settembre 1988 in Cosenza-Genoa 0-0), e gioca da titolare nella squadra allenata da Bruno Giorgi, che sfiora la promozione in Serie A mancata per la classifica avulsa nei confronti di e .\nA fine stagione passa al del presidente Romeo Anconetani, per un miliardo e 200 milioni di lire. Con la squadra toscana vince il campionato 1989-1990 e ottiene la promozione in Serie A. Nonostante il campionato positivo e l'interesse di diverse grandi squadre, resta con la squadra nerazzurra anche l'anno successivo, debuttando nella massima serie il 9 settembre 1990 nella partita Bologna- 0-1; a fine stagione il Pisa retrocede in B.\nNella stagione 1991-1992 passa al Messina ma la sua esperienza in giallorosso si conclude con un'altra retrocessione. Nell'ottobre 1992, dopo una sola presenza in Coppa Italia, viene ceduto al , di nuovo in Serie B: in Puglia colleziona la terza retrocessione consecutiva, e la societ\u00e0 fallisce al termine del campionato.\nSvincolato, riparte dalla C2 con la , dove rimedia una nuova retrocessione. Nel 1994 torna in Serie A, ingaggiato dal come secondo portiere. In maglia granata gioca 6 partite, subentrando come sostituto del titolare Luca Pastine, infortunato, e a fine stagione viene ceduto al , dove \u00e8 di nuovo impiegato come portiere di riserva, questa volta dietro a Massimo Taibi.\nCeduto alla , vi rimane fino a novembre, quando viene ceduto al Baracca Lugo in Serie C2 per fare posto ad Alessio Scarpi ed Emanuele Belardi. Nella stagione successiva sfiora la promozione in Serie B con l'Alzano Virescit: la formazione lombarda viene eliminata ai playoff dal , ma conquista la Coppa Italia di Serie C.\nChiude la carriera in Serie C2 con e Castel San Pietro, e quindi in Serie C1 con la maglia dell'Arezzo.\nPreparatore dei portieri.\nHa subito iniziato l'attivit\u00e0 di preparatore dei portieri, lavorando con il fino al 2004 e con il fino al 2005. In seguito ricopre il medesimo incarico con (nella Primavera e poi in prima squadra), Giacomense, Gela e Campobasso."}
{"id": "1787223", "revid": "767487", "url": "https://it.wikipedia.org/wiki?curid=1787223", "title": "Bev Smith", "text": "Carriera.\nAlta 185 cm, giocava come ala nell'Associazione Sportiva Vicenza nel 1989-90. In quella stagione ha totalizzato 490 punti in 28 partite di campionato. Ha vinto tre titoli italiani con la squadra vicentina."}
{"id": "1787225", "revid": "17204", "url": "https://it.wikipedia.org/wiki?curid=1787225", "title": "Cobalia (pianeta)", "text": ""}
{"id": "1787226", "revid": "6923", "url": "https://it.wikipedia.org/wiki?curid=1787226", "title": "Animal Rights", "text": "Animal Rights \u00e8 un album del musicista di elettronica Moby, pubblicato il 23 settembre 1996.\nGenesi.\nA causa della delusione per il negativo riscontro mediatico che aveva ricevuto da parte dei critici musicali per le sue opere, Moby aveva deciso di \"ritornare alle origini\", pubblicando un album di sola musica punk rock. Quest'ultimo per\u00f2 non \u00e8 riuscito a ricevere il successo sperato e quindi non \u00e8 stato preso molto sul serio dai fans.\nPer ironia della sorte, appena Richard Hall si \u00e8 allontanato dalla techno, essa acquist\u00f2 molta popolarit\u00e0 e divenne un colosso della musica grazie a gruppi quali The Chemical Brothers e The Prodigy.\nL'album \u00e8 accompagnato da varie foto e quadri, presenti nel retro di copertina e nel booklet (una di queste \u00e8 stata usata come copertina e mostra il musicista, a due settimane di vita, che viene tenuto in braccio dal nonno) e vari saggi riguardanti i diritti fondamentali umani e non nella storia, il disprezzo per la Christian Coalition.\nInoltre \u00e8 presente una pagina di \"\"massime dell'ultimo minuto\", in cui appunto ci sono delle riflessioni di Moby sui difetti dell'uomo e della societ\u00e0. Alcune in particolare sono \"la crudelt\u00e0 \u00e8 inaccettabile\" e \"non si pu\u00f2 invitare la gente a preoccuparsi per il mondo quando non si riesce nemmeno a morire per i propri figli.\"\"\nAccoglienza.\nL'album \u00e8 stato letteralmente stroncato al momento della sua prima pubblicazione, per\u00f2, negli anni successivi, ha ottenuto recensioni generalmente positive. Moby in precedenza si era fatto conoscere con la musica elettronica, ma con \"Animal Rights\" simpatizza totalmente con due generi pressoch\u00e9 opposti: il punk rock e l'ambient.\nMentre la maggior parte dei critici ha elogiato il suo tentativo di diversificare, lo scrittore di Salon.com Douglas Wolk, per esempio, opina che l'album \u00abrappresenta la caduta di Moby sul suo naso\u00bb e conclude affermando che \u00abforse qualcuno dovrebbe cercare di convincere Moby che le chitarre sono in realt\u00e0 fatte di animali morti\u00bb; la Rolling Stone dice che \u00abquesta volta, ha deciso di sfruttare l'ordine del giorno, invece che i confini\u00bb. Stephen Thomas Erlewine di AllMusic suggerisce che il disco \u00absi colloca come uno dei classici album falliti, proprio a fianco della big-band di Sin\u00e9ad O'Connor \"Am I Not Your Girl\".\u00bb \nRichard, che sembrava aspettarsi tutte queste critiche negative, ha aggiunto la seguente supplica al fondo della pagina dei crediti: \"vi prego di ascoltare Animal Rights in tutti i suoi elementi almeno una volta.\"\nSecondo il manager Eric H\u00e4rle, l'album ha quasi ucciso la carriera di Hall, perch\u00e9 non solo la nuova direzione lascia il pubblico a freddo - con i media disinteressati e la sua base di fan gi\u00e0 in gran parte dipendente da essi - ma ha portato le persone a confondersi sulla vera identit\u00e0 musicale di Moby. Dopo aver spazzato via tutti i suoi primi lavori affermandocisi, questi venne abbandonato a lottare per qualsiasi tipo di riconoscimento e venne rapidamente visto come un \"\u00e8-stato\".\nNella classifica di Billboard Heatseekers, il disco ha raggiunto la posizione numero 31.\nTracce.\nTutti i brani sono stati composti da Moby, tranne \"That's When I Reach For My Revolver\", scritto da Clint Conley.\nDisco bonus: \"Little Idiot\".\nAi fan di Hall nel Regno Unito, che erano troppo giovani per comprarsi \"Animal Rights\", veniva venduto un disco di 49 minuti chiamato \"Little Idiot\". Esso \u00e8 composto interamente da brani drum-free ambient ed \u00e8 il secondo di una serie di CD bonus ambientali (il precedente era \"Underwater\", pubblicato insieme a \"Everything Is Wrong\").\nNell'album bonus sono inclusi alcuni pezzi dell'album punk e b-sides dei suoi singoli.\nLa copertina mostra appunto il \"Little Idiot\", caricatura di Richard Melville usata per la prima volta nel video e nella cover di \"Bring Back My Happiness\"."}
{"id": "1787227", "revid": "1428919", "url": "https://it.wikipedia.org/wiki?curid=1787227", "title": "Perlis", "text": "Perlis \u00e8 uno stato malese.\nGeografia fisica.\nSi trova regione nord-occidentale della Penisola Malese e confina con le province thailandesi di Satun e Songkhla sul suo confine settentrionale. Confina con lo stato del Kedah a sud. Il nome formale \u00e8 Perlis senza Indera Kayangan. Era chiamato Palit (Thai: \u0e1b\u0e30\u0e25\u0e34\u0e2a) dal siamese quando era sotto la loro influenza.\nSi estende su una superficie di 810\u00a0km\u00b2, e possiede una popolazione di 227.025 abitanti (nel 2010).\nLa capitale \u00e8 Kangar e la capitale Royal \u00e8 Arau. Un'altra citt\u00e0 importante \u00e8 Padang Besar, al confine Malesia-Thailandia.\nIl porto principale e terminal dei traghetti \u00e8 al piccolo villaggio di Kuala Perlis, con collegamenti con le isole Langkawi.\nSociet\u00e0.\nEvoluzione demografica.\nLa composizione etnica per l'anno 2000 in Perlis era: malese (174.805 - 79.74%), cino-malesi (21.058 - 9,6%), indiani (2.658 o 1,21%) e altri (20.690 o 9,45%)."}
{"id": "1787228", "revid": "584834", "url": "https://it.wikipedia.org/wiki?curid=1787228", "title": "Stazioni della Brescia-Paderno-Bornato", "text": ""}
{"id": "1787229", "revid": "69794", "url": "https://it.wikipedia.org/wiki?curid=1787229", "title": "Amalia Pomilio", "text": "Biografia.\nFiglia del cestista della Nazionale Vittorio Pomilio, \u00e8 la moglie dell'ex ostacolista Daniele Fontecchio nonch\u00e9 madre dei cestisti Luca e Simone Fontecchio.\nCarriera.\nAlta 183 cm, Cresciuta nelle giovanili del Pescara con cui disput\u00f2 alcuni campionati della massima serie, attir\u00f2 le attenzioni degli addetti ai lavori e fu acquistata da Vicenza .Giocava come ala nell'Associazione Sportiva Vicenza nel 1989-90. In quella stagione ha totalizzato 378 punti in 30 partite di campionato. Ha vinto due titoli italiani con le vicentine.\nPilastro della nazionale con cui vanta 119 presenze"}
{"id": "1787230", "revid": "104485", "url": "https://it.wikipedia.org/wiki?curid=1787230", "title": "Santo", "text": "Santo (dal latino \"sanctus\", participio passato di \"sanc\u012bre\", sancire -un patto-, in quanto chi lo recede incorrerebbe a sanzione, proteggere con sanzione, ma anche stabilire per legge e quindi, nell'accezione originaria, ci\u00f2 che \u00e8 inviolabile, cio\u00e8 sacro, in quanto protetto da una sanzione [pi\u00f9 che in s\u00e9]; a sua volta da Sanco, il dio dei giuramenti; abbreviato, secondo l'uso pi\u00f9 comune al singolare in s. oppure S., al superlativo in SS. - riferito a \"Ges\u00f9\" o a \"Maria\" -, e al plurale in ss. oppure Ss.) \u00e8 attributo di un essere, oggetto o manifestazione che si ritiene essere correlato alla divinit\u00e0. Nel significato moderno, il termine \u00e8 utilizzato principalmente riferendosi a ci\u00f2 che si ritiene inviolabile, in quanto consacrato da una legge spesso religiosa, oppure venerato, o considerato degno di rispetto.\nL'ortografia varia secondo le seguenti regole: al maschile singolare si tronca in \"san\" davanti a consonante diversa da s impura, davanti a un gruppo consonantico e davanti alle semiconsonanti: san Benedetto, san Prisco, san Jacopo, santo Stefano; al maschile e femminile singolare si elide davanti a vocale: sant'Anna, sant'Antonio, sant'Orsola.\nCristianesimo.\nLa Chiesa cattolica.\nPer la fede cattolica, \"santo\" \u00e8 colui che sull'esempio di Ges\u00f9 Cristo, animato dall'amore, vive e muore in grazia di Dio; in senso particolare \u00e8 colui che in vita si \u00e8 distinto per l'esercizio delle virt\u00f9 cristiane in forma \"eroica\" o per aver dato la vita a causa della fede (i martiri). La Chiesa cattolica, attraverso un atto proprio del magistero del papa, proclama santo una persona solo in seguito all'esito di un articolato procedimento detto canonizzazione. Nella terminologia del \"Nuovo Testamento\" \u00e8 il corrispettivo dell'espressione \"essere in Cristo\".\nPer i cattolici, il santo \u00e8 colui che pienamente risponde alla chiamata di Dio a essere cos\u00ec come Egli lo ha pensato e creato, frammento nel quotidiano del suo amore per l'umanit\u00e0. La fede cattolica insegna che Dio ha per ogni persona un'idea particolare, e assegna a ognuno un posto preciso nella comunit\u00e0 dei credenti. Non esistono dunque caratteristiche univoche di santit\u00e0, ma nella teologia cattolica, ognuno ha una santit\u00e0 particolare da scoprire e porre in atto. Santo, per la fede cattolica, pu\u00f2 e deve essere chiunque, senza la necessit\u00e0 di particolari doni o capacit\u00e0. Tra i santi, che la Chiesa riconosce essere in numero ampiamente maggiore rispetto a coloro che ufficialmente vengono riconosciuti come tali, se ne distinguono alcuni che, nella fede, sono stati posti da Dio in particolare evidenza come, ad esempio, i fondatori di ordini religiosi o i grandi riformatori della Chiesa. Il santo viene proposto come modello a tutti i fedeli e agli uomini di buona volont\u00e0 non tanto per quanto ha fatto o detto, ma poich\u00e9 si \u00e8 messo in ascolto e a disposizione di Dio accettando, nella fede, che fosse Lui a dirigere attraverso l'opera dello Spirito Santo la sua vita. Per la Chiesa cattolica, dunque, a dover essere imitato \u00e8 soprattutto l'atteggiamento di obbedienza a Dio e l'amore per il prossimo che ogni santo ha reso reale nei modi pi\u00f9 diversi.\nDal momento della sua morte, dopo il giudizio, il santo o santa \u00e8 in Paradiso, vive in eterno la totale comunione con Dio che in vita ha pregustato e continua a partecipare pienamente del progetto amorevole di Dio sul creato. Infatti dalla comunione con Dio nasce la possibilit\u00e0, per il santo, di essere intercessore per i vivi, ossia un canale privilegiato di amore da parte di Dio verso coloro che ancora - dice la Chiesa - vivono il pellegrinaggio terreno. Questa comunione, nel credo della Chiesa, \u00e8 detta \"comunione dei santi\" o \"comunione delle cose sante\". Questa verit\u00e0 di fede parte dal presupposto che tutti coloro che sono cristiani, vivi o defunti, partecipino dell'unico corpo di Cristo che \u00e8 la Chiesa. Dunque la felicit\u00e0, la gioia, l'amore che una parte del corpo riceve e vive arreca giovamento, dal punto di vista spirituale, a tutto il corpo. Coloro che gi\u00e0 vivono la pienezza dell'incontro con Dio stimolano, con l'esito della propria vita terrena, coloro che ancora non vi sono arrivati suscitando in loro la speranza di partecipare della medesima gioia.\nNella devozione cattolica i santi sono oggetto di venerazione (gr. \"dul\u00eca\") e non di adorazione (gr. \"latria\"), che \u00e8 dovuta solo e soltanto a Dio e che non pu\u00f2 essere tributata a una creatura, per quanto grande sia. Uno degli esempi pi\u00f9 antichi della venerazione dei santi lo si \u00e8 scoperto in seguito agli scavi di Cafarnao del 1968, citt\u00e0 di Simon Pietro secondo i vangeli. Sotto il pavimento di una chiesa dedicata all'apostolo sin dal V secolo (la pi\u00f9 antica che si conoscesse in Palestina), si \u00e8 trovata quella che gli archeologi hanno provato in modo indiscutibile essere appunto la casa di Pietro. Si tratta di una povera abitazione, simile in tutto alle altre che la circondano tranne che in un particolare: le mura sono coperte di affreschi e graffiti (in greco, in siriaco, in aramaico, in latino) con invocazioni a Pietro per chiederne la protezione. \u00c8 accertato che la casa fu trasformata in luogo sacro sin dal primo secolo: \u00e8 quindi la pi\u00f9 antica \"chiesa\" cristiana conosciuta. Testimonia che prima dell'anno 100 (prima ancora, cio\u00e8, che la tradizione si fissasse completamente in testi scritti e definitivi) non solo gi\u00e0 vigeva il culto di Ges\u00f9, ma giungeva a maturazione addirittura la \"canonizzazione\" dei suoi discepoli, gi\u00e0 invocati come \"santi\" protettori.\nStoria.\nNei primi tempi del Cristianesimo, il termine \"santo\" indicava genericamente qualsiasi cristiano, in quanto \"santificato\", cio\u00e8 \"messo da parte\", \"appartato\", \"consacrato\" e non solo perch\u00e9 reso sacro da Dio per mezzo del battesimo, come poi successivamente indicato dalla Chiesa cattolica. I santi quindi erano tutti i seguaci di Cristo (apostoli e discepoli). Gente fisicamente e spiritualmente viva che si sforzava di seguire Cristo e le scritture. Paolo di Tarso, ad esempio, indirizza la sua \"Lettera agli Efesini\" \u00abai santi che sono in Efeso\u00bb ma, allo stesso tempo, traccia una distinzione con il \"vero apostolo\" o santo, in grado di operare \"miracoli, prodigi ed opere di potenza\" .\nIn seguito, con il termine si cominci\u00f2 a indicare principalmente i cristiani uccisi per la loro fede in Cristo, cio\u00e8 i \"martiri\", per distinguerli da coloro che per non subire il martirio rinnegavano la fede in Cristo. Il culto dei martiri fu un'evoluzione del culto per i defunti: gi\u00e0 sant'Agostino faceva notare che pi\u00f9 che pregare per un martire defunto occorreva che il martire pregasse per i viventi.\nA incentivare poi il culto dei martiri fu papa Damaso I, il quale - terminate le persecuzioni - restaur\u00f2 le catacombe e rintracci\u00f2 le tombe dei santi; in particolare, fece traslare le spoglie mortali di San Cesario diacono e martire da Terracina a Roma affinch\u00e9 l'imperatore avesse avuto un santo tutelare di nome \"Caesarius\".\nCon il termine delle persecuzioni, ai martiri furono associati, come santi, i cosiddetti confessori, persone cio\u00e8 che, pur non essendo state martirizzate, avevano professato (\"confessato\") la loro fede cristiana per tutta la vita. Tra i primi santi non martiri \u00e8 da citare san Martino di Tours. Via via i santi riconosciuti come tali aumentarono, e cos\u00ec nacquero altre tipologie di santi e sante che li raggruppavano: vergini, dottori della Chiesa, santi educatori, eccetera.\nNel Medioevo, con la compilazione di elenchi di \"santi ausiliatori\", cio\u00e8 di santi che erano ritenuti capaci di svolgere una specifica intercessione per problemi particolari - solitamente di salute -, nacque l'usanza dei patronati.\nTra i santi ausiliatori, si pu\u00f2 citare san Biagio per le malattie della gola, sant'Agata per le malattie del seno, sant'Apollonia per i denti e santa Lucia per la vista.\nCon l'aumentare della devozione ai santi aumentarono anche gli abusi: la ricerca delle reliquie dei santi pi\u00f9 venerati sfoci\u00f2 spesso in aberrazioni commerciali e in vere e proprie guerre tra citt\u00e0 per il loro possesso. Possedere una reliquia \"potente\", infatti, implicava un aumento del prestigio della citt\u00e0, un incremento dei pellegrini e quindi delle ricchezze che questi portavano. Gli abusi commessi in relazione al culto dei Santi furono una della cause dello scisma protestante. Gi\u00e0 dal Concilio di Trento la Chiesa cattolica si applic\u00f2 con fermezza per porre un freno alle aberrazioni e ripristinare il significato spirituale del culto.\nNel XX secolo, dopo il Concilio Vaticano II e per opera soprattutto di Giovanni Paolo II, il concetto di santit\u00e0 \u00e8 stato interpretato in senso pi\u00f9 ampio e pi\u00f9 moderno di quanto non fosse in precedenza: prima era attribuita quasi totalmente a persone che avevano dedicato la propria vita alla Chiesa cattolica nella vita consacrata, ovvero presbiteri, vescovi e suore. Successivamente si ebbero diversi santi laici, sposati o meno che fossero. Da qui la canonizzazione di esempi di coniugi come Luigi Beltrame Quattrocchi e Maria Corsini o la beatificazione di laici impegnati come Piergiorgio Frassati. Nella visione cattolica com'\u00e8 chiaramente espressa dal Concilio Vaticano II nella costituzione dogmatica \"Lumen Gentium\", la santit\u00e0 \u00e8 possibile in ogni chiamata di vita, sia essa laica o religiosa; anzi ogni essere umano \u00e8 chiamato alla santit\u00e0, cio\u00e8 ad uniformare la propria esistenza terrena al volere di Dio; dove per volere di Dio si intende l\u00ec dove viviamo la nostra quotidiana fatica, dove Dio ci ha portato e creato.\nSanti non storici.\nAlcuni teologi cattolici e protestanti credono che molte delle persone venerate come Sante di cui si narra la vita in agiografie e prevalentemente il martirio in \"passiones\" dei primi secoli del Cristianesimo, siano elaborazioni leggendarie piuttosto che persone reali; per indicare questo fenomeno, tali santi vengono chiamati \"non storici\". \u00c8 difficile stabilire con esattezza quali santi siano effettivamente \"non storici\": infatti \u00e8 molto pi\u00f9 complicato dimostrare la non esistenza di una persona piuttosto che la sua esistenza, vista la scarsit\u00e0 di fonti contemporanee o indipendenti.\nUn gran numero dei santi cristiani antichi hanno nomi pagani; probabilmente si trattava di convertiti al cristianesimo poi diventati santi. In alcuni casi tuttavia \u00e8 possibile che avvenisse un trasferimento del culto da divinit\u00e0 pagane a santi cristiani in maniera pi\u00f9 o meno diretta. Dato che, dopo i decreti teodosiani, non era pi\u00f9 possibile venerare dei pagani, il culto sarebbe stato \"cristianizzato\" dai fedeli in questo modo, ufficialmente sostituendo la venerazione diretta di una divinit\u00e0 con una richiesta di intercessione, mantenendo per\u00f2 la sostanza e le usanze del culto politeista (santa Venere, san Mercurio ecc.). I miti relativi a queste divinit\u00e0 sarebbero di conseguenza anche stati integrati nel racconto della vita e dei miracoli del santo omonimo: un esempio di questo processo avvenne, secondo queste teorie, con santa Brigida d'Irlanda, il cui culto \u00e8 del tutto analogo a quello della divinit\u00e0 celtica Brigid. Inoltre altri miti pre-cristiani, quali gli aneddoti e favole riguardanti gli antichi eroi, potrebbero anche essersi confusi con le figure di alcuni santi.\nNaturalmente, per tutti questi santi, si sarebbero inventate vite esemplari, piene di particolari edificanti, e si celebrarono i martirii che essi avrebbero subito. Gi\u00e0 dal XVII secolo, per opera della scuola critica dei gesuiti bollandisti, cominci\u00f2 un'accurata revisione delle antiche documentazioni agiografiche con criteri di critica storica.\nI santi cattolici.\nTra i santi la Chiesa cattolica venera anzitutto Maria, la madre di Ges\u00f9: il culto della Madonna, detto iperdulia, \u00e8 considerato di livello superiore alla dulia riservata agli altri santi.\nUn culto particolare \u00e8 riservato a san Giuseppe lo sposo di Maria. A Lui spetta un culto di protodulia definito anche di somma dulia. Il culto \u00e8 la testimonianza dell'onore e dell'eccellenza di san Giuseppe su tutti i santi. La grandezza di san Giuseppe \u00e8 la maggiore dopo quella di Ges\u00f9 Cristo e Maria; hanno speciale importanza, poi, gli apostoli e i martiri. Quindi, in ordine temporale o di importanza del culto (e potenza dell'intercessione):\nAltre categorie considerate particolarmente insigni sono i padri della Chiesa cio\u00e8 i pi\u00f9 antichi e autorevoli espositori della dottrina cristiana quali ad esempio sant'Agostino, e i dottori della Chiesa pi\u00f9 recenti dei padri ma anch'essi autorevoli, come Tommaso d'Aquino. Altre categorie di santi sono quella dei confessori cio\u00e8 cristiani che hanno vissuto con coerenza \"eroica\" la fede, e le vergini, soprattutto donne consacrate.\nSi elenca qualche esempio tra i santi maggiormente conosciuti in Italia: san Francesco d'Assisi, sant'Antonio di Padova, santa Rita da Cascia, San Francesco di Paola, santa Caterina da Siena, san Benedetto da Norcia, san Gabriele dell'addolorata, san Giovanni Bosco, san Luigi Orione, san Pio da Pietrelcina, San Gennaro, San Luigi Gonzaga.\nIn Italia \u00e8 diffusa la tradizione dell'onomastico, ossia di festeggiare in famiglia (magari con un semplice augurio) il giorno dedicato a un Santo che port\u00f2 lo stesso nome del festeggiato. Tale giorno coincide spesso con la data della morte (considerata \"dies natalis\", giorno della nascita al Cielo). Il nome di santo che si trova nella casella quotidiana di molti calendari \u00e8 solo uno tra i parecchi nomi che possono essere riferiti a quel giorno. Egualmente \u00e8 possibile che pi\u00f9 santi omonimi, morti in giorni diversi di epoche diverse, abbiano portato lo stesso nome, e quindi rimane all'interessato la decisione di scegliersi il giorno per l'onomastico.\nSanti bambini e adolescenti.\nNumerosi sono i santi (e beati) morti in giovane et\u00e0:\nLa canonizzazione.\nIl processo per mezzo del quale la Chiesa cattolica riconosce una persona come santo, si chiama canonizzazione. Dopo la morte di una persona ritenuta \"santa\" viene avviato il processo di canonizzazione. Il processo viene istruito per verificare l'eroicit\u00e0 dei carismi della fede cristiana della persona candidata. Ne ha competenza la Congregazione delle Cause dei Santi e le fasi del processo sono fondamentalmente quattro, e man mano che la causa va avanti di fase in fase, la persona in questione, ricever\u00e0 i seguenti appellativi:\nAltre accezioni del termine santo.\nLa parola \"santo\" si usa anche come aggettivo riferito alla Chiesa e a tutto ci\u00f2 che la tradizione cattolica considera sacro o consacrato al culto:\nChiese ortodosse.\nNella Chiesa cristiana ortodossa \u00e8 definito Santo chiunque si trovi in paradiso, che sia riconosciuto come tale sulla terra o meno. Secondo questa definizione, Adamo ed Eva, Mos\u00e8, i vari profeti, gli angeli e gli arcangeli hanno tutti il titolo di Santo.\nGli ortodossi credono che Dio riveli i suoi santi, spesso rispondendo a preghiere o con altri miracoli. Per gli ortodossi, il riconoscimento formale di un santo avviene molti anni dopo che questi \u00e8 stato riconosciuto da una comunit\u00e0 locale. Esistono numerosi piccoli seguiti locali per innumerevoli santi che non sono ancora stati riconosciuti dalla Chiesa ortodossa nel suo insieme. Si deve sottolineare che comunque questo riconoscimento non \u00e8 necessario, un santo rivelato, anche su piccola scala \u00e8 comunque un santo. Ci sono comunque spesso casi in cui Dio rivela i suoi santi su una scala pi\u00f9 ampia, perfino mondiale. In tali casi, dopo un attento processo di delibera da parte di un sinodo di vescovi, si ha un formale servizio di glorificazione col quale al santo viene assegnato un giorno nel calendario, cos\u00ec che possa essere celebrato dall'intera Chiesa.\nQuesto fu il caso della santificazione dello zar Nicola II di Russia e della sua famiglia. Inizialmente i membri della famiglia reale vennero riconosciuti come martiri dalla Chiesa Ortodossa Russa in esilio nel 1981, dopo di che, molti credenti in Russia iniziarono a pregare lo Zar e la sua famiglia. Vennero riportati dei miracoli, compresa un'icona ritenuta miracolosa che port\u00f2 a un'immediata glorificazione locale. Nel 2000, lo Zar e la sua famiglia vennero glorificati ufficialmente dalla Chiesa ortodossa russa.\nSi crede che uno dei modi con cui Dio rivela la santit\u00e0 di una persona possa essere l'inusuale e presumibilmente miracolosa condizione delle sue reliquie (dei suoi resti). Nei paesi ortodossi \u00e8 spesso usanza di riutilizzare le tombe dopo 3 o 5 anni, a causa dello spazio limitato. Le ossa vengono rispettosamente lavate e poste in un ossario, spesso con il nome della persona scritto sul teschio. Occasionalmente, quando un corpo viene esumato, avviene qualcosa di \"miracoloso\". Ci sono stati numerosi casi in cui le ossa esumate avevano improvvisamente sprigionato una fragranza meravigliosa, come di fiori; o talvolta i resti del corpo erano intatti e privi di segni di decadimento, come nel giorno in cui la persona era morta, nonostante non fossero stati imbalsamati (tradizionalmente gli ortodossi non imbalsamano i morti) e fossero stati sepolti per 3 o 5 anni.\nIl motivo per cui le reliquie sono considerate sacre \u00e8 perch\u00e9, per gli ortodossi, la separazione di corpo e anima \u00e8 innaturale. Corpo e anima assieme costituiscono la persona, e alla fine, le due parti verranno riunite; quindi, il corpo di un santo condivide la \"santit\u00e0\" dell'anima del santo. Come regola generale, solo il clero pu\u00f2 toccare le reliquie, allo scopo di spostarle o portarle in processione, comunque, nella venerazione, i fedeli baceranno le reliquie per mostrare amore e rispetto nei confronti del santo. Ogni altare di ogni chiesa ortodossa contiene delle reliquie, solitamente di martiri. Gli interni delle chiese ortodosse sono ricoperti con le icone dei santi.\nSiccome la chiesa non mostra una reale distinzione tra i vivi e i morti (i santi sono vivi in paradiso), gli ortodossi trattano i santi come se fossero ancora presenti. Li venerano e richiedono le loro preghiere, e li considerano fratelli e sorelle in Ges\u00f9 Cristo. I santi sono venerati e amati e viene chiesto loro d'intercedere per la nostra salvezza, ma deve essere compreso chiaramente che non devono essere adorati, ma piuttosto trattati con il rispetto dovuto a chiunque abbia combattuto e vinto per la giusta causa. Questo pone i santi in una posizione in cui possono aiutare l'umanit\u00e0 tramite la loro diretta comunione con Dio, attraverso l'intercessione per la nostra salvezza, e addirittura occasionalmente con la loro interazione diretta. Si crede che molti santi siano apparsi allo scopo di aiutare la gente in momenti di bisogno.\nTradizionalmente, quando una persona viene battezzata nella Chiesa ortodossa, poich\u00e9 \"nasce nuovamente\" ed \u00e8 una persona nuova, le viene dato un nuovo nome, sempre appartenuto a un santo. \u00c8 comune che indipendentemente dal nome con cui una persona \u00e8 nata, questa persona inizi a usare come suo esclusivamente il nome del suo santo. Questo santo diventa il patrono personale e invece del compleanno il battezzato celebra il giorno del suo santo con una maggiore importanza.\nChiese riformate.\nLe confessioni protestanti, attualizzando il concetto di santit\u00e0 presentato dalla Bibbia, si oppongono fermamente a quello del Tesoro dei Santi e dei Martiri. L'intervento di una potenza salvifica oltre a quella di Dio e di una via di salvezza oltre a quella della fede in Cristo viene infatti percepita come una pericolosa distorsione del significato originale delle Scritture, la fedelt\u00e0 alle quali \u00e8 base fondamentale di tutte le chiese Protestanti che si rifanno alle sole scritture come unica autorit\u00e0, poich\u00e9 la Bibbia s'interpreta con la Bibbia. La figura di Maria \u00e8 decisamente ridimensionata rispetto alle confessioni cattolica e ortodossa, ma tenuta in grande considerazione in quanto, madre del Salvatore, esempio di fede, conoscenza e amore per Dio.\nA questo va aggiunto che il concetto di predestinazione (molti i chiamati ma pochi gli eletti, Matteo 22:14 \u00abPoich\u00e9 molti sono i chiamati, ma pochi gli eletti\u00bb), tipico del Calvinismo dei secoli passati, sosteneva che il destino ultimo di salvezza o dannazione di una persona fosse predeterminato da Dio, il che non lascia molto spazio all'intercessione dei santi, in quanto l'uomo nasce gi\u00e0 sotto condanna e quindi spiritualmente morto, come sta scritto in \"Efesini\", 2:6, Dio ha vivificato anche voi, voi che eravate morti nelle vostre colpe e nei vostri peccati. Bisogna tuttavia distinguere fra invocazione e intercessione, e fra intercessione dei santi defunti e dei santi vivi. In generale quasi tutto il protestantesimo rifiuta l'invocazione dei santi, mentre tutto il protestantesimo accetta l'intercessione \"terrena\" dei santi, poich\u00e9 questa \u00e8 comandata nella scrittura, dove si invita a pregare gli uni per gli altri. \u00c8 rifiutata l'idea che i vivi possano intercedere per i morti, come sta scritto nella Bibbia, non \u00e8 possibile con i morti, comunicare con i vivi, \"Luca\", 16:19-31, 19 \u00abC'era un uomo ricco, che si vestiva di porpora e di bisso, e ogni giorno si divertiva splendidamente; 20 e c'era un mendicante, chiamato Lazzaro, che stava alla porta di lui, pieno di ulceri, 21 e bramoso di sfamarsi con quello che cadeva dalla tavola del ricco; e perfino i cani venivano a leccargli le ulceri. 22 Avvenne che il povero mor\u00ec e fu portato dagli angeli nel seno di Abramo; mor\u00ec anche il ricco, e fu sepolto. 23 E nell'Ades, essendo nei tormenti, alz\u00f2 gli occhi e vide da lontano Abramo, e Lazzaro nel suo seno; 24 ed esclam\u00f2: \"Padre Abramo, abbi piet\u00e0 di me, e manda Lazzaro a intingere la punta del dito nell'acqua per rinfrescarmi la lingua, perch\u00e9 sono tormentato in questa fiamma\". 25 Ma Abramo disse: \"Figlio, ricordati che tu nella tua vita hai ricevuto i tuoi beni e che Lazzaro similmente ricevette i mali; ma ora qui egli \u00e8 consolato, e tu sei tormentato. 26 Oltre a tutto questo, fra noi e voi \u00e8 posta una grande voragine, perch\u00e9 quelli che vorrebbero passare di qui a voi non possano, n\u00e9 di l\u00e0 si passi da noi\". 27 Ed egli disse: \"Ti prego, dunque, o padre, che tu lo mandi a casa di mio padre, 28 perch\u00e9 ho cinque fratelli, affinch\u00e9 attesti loro queste cose, e non vengano anche loro in questo luogo di tormento\". 29 Abramo disse: \"Hanno Mos\u00e8 e i profeti; ascoltino quelli\". 30 Ed egli: \"No, padre Abramo; ma se qualcuno dai morti va a loro, si ravvedranno\". 31 Abramo rispose: \"Se non ascoltano Mos\u00e8 e i profeti, non si lasceranno persuadere neppure se uno dei morti risuscita\"\u00bb . La descrizione di questa pratica nel \"Secondo libro dei Maccabei\" fu uno dei motivi che port\u00f2 Lutero a negare la canonicit\u00e0 di questo libro apocrifo.\nTuttavia, una persona, che si sia distinta per virt\u00f9 durante la sua vita \u00e8 certamente un esempio da ricordare e da imitare, nella speranza che la mano di Cristo si faccia strada in chi \u00e8 ancora vivo, come si fece strada in quella persona. Il protestantesimo, dunque, non osteggia il Santo in quanto buon esempio, ma quando viene proposto come portatore di Grazia e Salvezza, poich\u00e9 questa viene solo da Dio. Ad esempio la confessione augustana, la pi\u00f9 importante confessione di fede evangelica scritta da Filippo Melantone afferma, all'articolo 21:\nA seconda delle confessioni protestanti si trovano maggiori o minori riserve sulla preghiera verso i santi: la Chiesa anglicana, ad esempio, ha mantenuto un suo calendario dei santi e una ritualit\u00e0 vicina al Cattolicesimo. Anche le diverse chiese luterane hanno un calendario liturgico in cui vengono commemorati i santi. Il rivolgersi in preghiera ai santi \u00e8 lasciato alla decisione dell'individuo, ma si pone l'accento sulla necessit\u00e0 che non diventi una pratica pubblica, della congregazione intera (e infatti in quasi tutte le confessioni protestanti le chiese vengono intitolate ai Santi, proprio come avviene per quelle cattoliche e ortodosse). I fedeli, come si \u00e8 detto, devono confidare solo in Cristo per la loro salvezza.\nL'opera di Walter Nigg, teologo protestante svizzero, dimostra come anche in ambito riformato si sia sentita, anche di recente, la necessit\u00e0 di un recupero della figura del santo.\nEbraismo.\nIl concetto che pi\u00f9 si avvicina a quello di santo nell'ebraismo \u00e8 quello dello \"tzadik\", una persona retta. Il Talmud dice che in qualsiasi momento almeno 36 anonimi \"tzaddikim\" vivono tra di noi per evitare che il mondo venga distrutto. Il Talmud e la cabala offrono varie idee circa la natura e il ruolo di questi 36 \"tzaddikim\". Il termine pu\u00f2 essere usato genericamente per indicare una qualsiasi persona giusta. \nSia nell'Ebraiamo antico che in quello moderno, il culto di altre entit\u00e0 \u00e8 vietato. Perci\u00f2 nessun santo, anche se considerato tale per un atto che ha fatto, non deve essere venerato perch\u00e9 susciterebbe l'ira del Signore arrivando al concetto di Idolatria.\nIslam.\nBench\u00e9 la religione islamica non preveda differenze tra gli uomini e l'ortodossia escluda perci\u00f2 di contemplare una categoria \"speciale\" di persone a un livello superiore rispetto agli altri uomini in termini di santit\u00e0, la religiosit\u00e0 popolare ha sempre amato distinguere, con vari tipi di riconoscimento, delle persone dotate di \"santit\u00e0\". Il termine genericamente impiegato per indicare questi \"santi\" islamici \u00e8 quello di \"wali\", \"amico (di Dio)\". Ad essi vengono attribuite non solo doti di zelo religioso ma anche qualit\u00e0 taumaturgiche, profetiche, intercessorie.\n\u00c8 opinione diffusa nel mondo islamico che nel mondo siano sempre presenti, mescolati alla gente comune, trecento \"santi\", persone particolarmente dotate di favori divini, ignoti gli uni agli altri e distribuiti in modo gerarchico. \nUn ruolo importante nel nord del subcontinente indiano \u00e8 poi giocato dalla venerazione di numerosi \"santi\" sufi, in molte aree noti con il termine di \"pir\". Questi furono uomini (e talora donne), spesso appartenenti a famiglie altolocate autoctone che, nel contesto delle invasioni islamiche dell'India, funsero da guide per la conversione dall'induismo all'islamismo di numerose comunit\u00e0, consentendo cos\u00ec la nascita di un islam locale, accanto da quello di origine centroasiatica portato dagli invasori. Il culto dei santi sufi \u00e8 tuttora molto forte, e in particolare in Pakistan quello di \"pir\" \u00e8 un titolo ereditario, al quale \u00e8 spesso associato un ruolo di guida e rappresentanza politica della comunit\u00e0 di appartenenza.\nInduismo.\nNella religione induista, alcune persone sono riconosciute come sante e soggette a devozione popolare."}
{"id": "1787231", "revid": "33689", "url": "https://it.wikipedia.org/wiki?curid=1787231", "title": "Kortog (pianeta)", "text": ""}
{"id": "1787233", "revid": "1428919", "url": "https://it.wikipedia.org/wiki?curid=1787233", "title": "Perak", "text": "Perak \u00e8 uno Stato della Malesia, il secondo pi\u00f9 vasto della penisola di Malacca. La capitale \u00e8 Ipoh. Si estende su una superficie di 21.006\u00a0km\u00b2 e nel 2010 contava una popolazione di 2.258.000 abitanti.\nConfina a nord con la Thailandia, a nord-ovest con Kedah e Penang, a est con Kelantan e Pahang, a sud con Selangor e si affaccia a ovest sullo stretto di Malacca.\nNel Perak si trova il parco nazionale Belum-Temenggor."}
{"id": "1787235", "revid": "106456", "url": "https://it.wikipedia.org/wiki?curid=1787235", "title": "Selangor", "text": "Selangor \u00e8 uno dei tredici Stati e territori federali della Malesia. La capitale \u00e8 Shah Alam. Si estende su una superficie di 7.956\u00a0km\u00b2 ed ospita una popolazione di 5.411.324 abitanti al 2010.\nConfina a nord con lo Stato di Perak, ad est Pahang, a sud Negeri Sembilan e a ovest s'affaccia sullo Stretto di Malacca. Circonda completamente i territori federali di Kuala Lumpur e Putrajaya.\nPopolazione e demografia.\nSelangor \u00e8 lo Stato pi\u00f9 popoloso della Malesia; in esso \u00e8 presente la maggiore conurbazione della nazione, la Klang Valley. \nLa posizione geografica di Selangor al centro della Malesia peninsulare ha contribuito al rapido sviluppo dello Stato come centro industriale e dei trasporti della Malesia.\nSi sono cos\u00ec creati posti di lavoro che hanno attratto migranti da altri stati della Malesia, come anche da oltremare, particolarmente da Indonesia, Filippine, Vietnam, Birmania, Bangladesh, India, Pakistan e Cina. Negli ultimi decenni vi \u00e8 stato anche un notevole flusso di immigranti illegali, soprattutto dall'Indonesia.\nLo Stato \u00e8 suddiviso in 9 distretti. Nella seguente tabella si riporta la popolazione di ogni distretto:\nLa composizione etnica della popolazione \u00e8 cos\u00ec formata: il 52,9% di Malesi, il 27,8% di Cinesi, il 13,3% di Indiani e il 6% di altri gruppi etnici.\nLe dieci citt\u00e0 pi\u00f9 popolose del Selangor al 2010 sono:\nReligione.\nCome risulta dal Censimento 2010, la popolazione di Selangor \u00e8 per il 57,9% Musulmana, per il 24,4% Buddista, per l'11,6% Induista, per il 3,8% Cristiana, per lo 0,5% Taoista o adepta alla Religione popolare cinese, per l'1,4% adepta ad altre religioni, per lo 0,4% non religiosa."}
{"id": "1787237", "revid": "287204", "url": "https://it.wikipedia.org/wiki?curid=1787237", "title": "Esclarmonde de Foix", "text": ""}
{"id": "1787239", "revid": "17204", "url": "https://it.wikipedia.org/wiki?curid=1787239", "title": "Fastoon (pianeta)", "text": ""}
{"id": "1787240", "revid": "106908", "url": "https://it.wikipedia.org/wiki?curid=1787240", "title": "I Like to Score", "text": "I Like to Score \u00e8 una compilation di brani del musicista statunitense di elettronica Moby, pubblicata nel 1997.\nIl disco.\nCaratteristica peculiare del disco, come suggerito dal titolo (che in italiano suonerebbe: \"Mi piace fare colonne sonore\"), \u00e8 che contiene esclusivamente tracce apparse in film casualmente usciti negli anni '90, fatta eccezione per \"Go\".\nEdizioni.\nNegli Stati Uniti questo \u00e8 stato l'ultimo disco di Moby ad uscire per l'etichetta discografica Elektra (sostituita, poi, dalla V2 Records), ad esclusione di \"Songs 1993-1998\" che, la stessa aveva pubblicato nel 2000 per capitalizzare il successo ritrovato dell'artista.\nTracce.\nTutti i pezzi sono composti ed eseguiti da Richard M. Hall."}
{"id": "1787241", "revid": "1444886", "url": "https://it.wikipedia.org/wiki?curid=1787241", "title": "Belene", "text": "Belene (in bulgaro: \u0411\u0435\u043b\u0435\u043d\u0435) \u00e8 una citt\u00e0 nella Bulgaria settentrionale. \u00c8 situata nella regione di Pleven, vicino a Svi\u0161tov, sulla riva destra del Danubio.\nStoria.\nBelene sorge sulle rovine di Dimum, antica roccaforte dell'Impero Romano. Dopo un periodo di decadenza, il luogo viene ripopolato nel corso del medioevo da alcune famiglie di bulgari aderenti all'eresia del paulicianesimo.\nIntorno al 1600 Belene \u00e8 uno dei villaggi dove operano i missionari Francescani di Bosnia, guidati da fra Pietro Solinat, e quasi tutta la popolazione aderisce al Cattolicesimo di rito latino. Negli anni seguenti Belene sar\u00e0 per diverso tempo anche la sede del Vescovo della Diocesi cattolica di Nicopoli.\nDal 1797 iniziano a lavorare in questo paese i Missionari Passionisti, che a tutt'oggi continuano a servire la comunit\u00e0 cattolica.\nFu dichiarata citt\u00e0 nel 1964, il che \u00e8 festeggiato ogni anno nella prima settimana di settembre con un mercato e con eventi culturali. \u00c8 nota per la prigione ancora funzionante sull'isola di Belene, che in precedenza serviva da campo di concentramento per i prigionieri politici del regime comunista, e per essere stato nei primi anni '80 il sito designato per la costruzione della seconda centrale nucleare della Bulgaria; il cantiere sorse 7\u00a0km ad est della citt\u00e0, finch\u00e9 nel 1990 fu interrotto a causa della grave crisi economica seguente alla caduta del comunismo in Bulgaria. La costruzione fu ripresa ancora in anni recenti, ma per mancanza di investitori \u00e8 stata nuovamente interrotta. L'ormai trentennale cantiere della Centrale Atomica \u00e8 stato chiuso definitivamente dal Primo Ministro Borisov e dal Parlamento bulgaro nel marzo 2012. Questo progetto faraonico, oltre ad illudere per trent'anni la popolazione locale (\"ci sar\u00e0 lavoro per 10.000 persone e prosperit\u00e0 per tutti\"), purtroppo ha deturpato con le sue squallide strutture il territorio del Parco Naturale Persina, in cui sorge, costellandolo con complessi residenziali abbandonati, con una linea e una stazione ferroviaria abbandonata, con altre infrastrutture abbandonate.\nLocalit\u00e0.\nIl comune \u00e8 formato dall'insieme delle seguenti localit\u00e0:\nPopolazione.\nReligione.\nLe due principali confessioni religiose nella citt\u00e0 sono la Chiesa cattolica e la Chiesa ortodossa; ci sono infatti due chiese cattoliche ed una ortodossa. La chiesa cattolica della Nativit\u00e0 della Beata Vergine Maria \u00e8 stata edificata nel 1860 dal passionista italiano p. Eugenio Valente, la chiesa ortodossa di San Giorgio nel 1874 e la chiesa cattolica di Sant'Antonio di Padova nel 1893."}
{"id": "1787243", "revid": "124320155", "url": "https://it.wikipedia.org/wiki?curid=1787243", "title": "Silvia di Svezia", "text": "Biografia.\nInfanzia.\nNata Silvia Renate Sommerlath, a Heidelberg, in Germania, durante la seconda guerra mondiale, la regina \u00e8 la figlia di Walter Sommerlath (1901-1990), uomo d'affari tedesco, presidente della filiale brasiliana del gruppo B\u00f6hler-Uddeholm, e di Alice Soares de Toledo (1906-1997), una brasiliana discendente dei coloni portoghesi stabilitisi in Brasile nel XVI secolo. Ha tre fratelli, Ralf, Walther-Ludwig e J\u00f6rg, che vivono in Francia e in Lussemburgo.\nI suoi nonni materni sono Arthur Floriano de Toledo (1873-1935), discendente diretto di re Alfonso III del Portogallo e della sua concubina Maria Peres de Enxara, ed Elisa Novais Soares (1881-1928).\nDopo la guerra, lei e la sua famiglia si trasferirono in Brasile, a S\u00e3o Paulo, tra il 1947 e il 1957, per poi ritornare in Germania. \nCarriera.\nPrima del suo matrimonio con il re di Svezia, Silvia Sommerlath lavorava al consolato argentino a Monaco, che nel 1972 accolse i Giochi olimpici estivi. Era un'\"hostess\" e l\u00ec incontr\u00f2 il futuro re, allora principe ereditario. Ai Giochi olimpici d'inverno del 1976, a Innsbruck in Austria, era capo del protocollo. Silvia era anche \"hostess\" di volo.\nSilvia Sommerlath \u00e8 un'interprete affermata e parla sei lingue: lo svedese, le sue lingue materne, il tedesco e il portoghese, il francese, lo spagnolo e l'inglese. Padroneggia anche la lingua dei segni svedese.\nMatrimonio.\nDopo la morte del re Gustavo VI Adolfo, il 15 settembre 1973, suo nipote, il principe Carlo Gustavo divenne re sotto il nome di Carlo XVI Gustavo: suo padre, il principe ereditario Gustavo Adolfo, duca di V\u00e4sterbotten, era morto nel 1947 in un incidente aereo in Danimarca. \nIl re e Silvia annunciarono la loro futura unione il 13 marzo 1976 e si sposarono tre mesi dopo, il 19 giugno, nella cattedrale di Stoccolma, anche chiamata la \"Storkyrkan\". Fu il primo matrimonio di un monarca regnante dopo il 1797, quando Gustavo IV Adolfo e Federica di Baden si unirono in matrimonio cinque anni dopo l'incoronazione del sovrano. La decisione di sposarsi dopo la morte di suo nonno Gustavo VI Adolfo \u00e8 dovuta al fatto che quest'ultimo era inflessibile e non tollerava che un re sposasse una borghese: Carlo Gustavo sapeva che, se avesse chiesto a Silvia di sposarlo, avrebbe dovuto rinunciare ai suoi diritti sul trono di Svezia.\nQuesta \u00e8 anche la ragione per cui il principe Bertil di Svezia, zio di Carlo XVI Gustavo, l'altro figlio di Gustavo VI Adolfo, secondo nell'ordine di successione, non pot\u00e9 sposare Lilian Davies, borghese gallese divorziata, per conservare il suo diritto alla successione, soprattutto se doveva assicurare la reggenza a nome di Carlo Gustavo, allora minorenne. Si \u00e8 accontentato di vivere con lei segretamente fino al loro matrimonio, il 7 dicembre 1976.\nAlla vigilia delle nozze, il gruppo pop ABBA, allora in cima alle classifiche, interpret\u00f2 una canzone all'opera di Stoccolma, trasmessa alla televisione, una nuova canzone il cui titolo far\u00e0 storia: \"Dancing Queen\".\nDiscendenza.\nLa coppia abita nel palazzo reale di Drottningholm, vicino a Stoccolma, e ha tre figli:\nAttivit\u00e0.\nSilvia di Svezia ha solo un ruolo di rappresentanza accanto al marito. Tra i suoi compiti c'\u00e8 quello di accompagnare il re durante le visite ufficiali in Svezia e all'estero.\nFra gli interessi personali \u00e8 degna di nota la passione di Silvia per il volontariato, espressa mediante diversi enti:\nLa regina fa inoltre parte di altre trenta organizzazioni minori, sempre nel campo del volontariato."}
{"id": "1787244", "revid": "599013", "url": "https://it.wikipedia.org/wiki?curid=1787244", "title": "Francesca Cappa", "text": "Alta 183 cm, giocava come ala-centro nell'Associazione Sportiva Vicenza nel 1989-90. In quella stagione ha totalizzato 190 punti in 29 partite di campionato."}
{"id": "1787248", "revid": "2205737", "url": "https://it.wikipedia.org/wiki?curid=1787248", "title": "Will You Be There", "text": "Will You Be There \u00e8 una canzone scritta, composta ed interpretata dal cantante statunitense Michael Jackson, pubblicata il 28 giugno 1993 come ottavo singolo estratto dall'album \"Dangerous\" del 1991. La canzone era il tema portante della colonna sonora del film \"Free Willy - Un amico da salvare\" prodotta dallo stesso Jackson con la sua etichetta, MJJ Music.\nLa canzone rimase nella top 40 per pi\u00f9 di sei settimane nel Regno Unito. Ha avuto anche molto successo negli USA, dove ha ricevuto il disco d'oro per aver venduto pi\u00f9 di 500.000 copie rimanendo della top 10 per 6 settimane alla posizione numero 7. In Europa, il singolo si piazz\u00f2 alla numero 1 nella MTV Eurochart. Il singolo ha venduto oltre 2 milioni di copie in tutto il mondo. Nel 2018 il singolo \u00e8 stato certificato disco di platino dalla RIAA per vendite superiori ad 1 milione di copie nei soli Stati Uniti.\nIl brano \u00e8 stato successivamente ripubblicato ed inserito rispettivamente: nella raccolta \"The Essential\" del 2003; nel box set ' del 2004; come lato B del singolo \"Heal The World\", nel cofanetto in edizione limitata ', del 2006; in diverse versioni della raccolta \"King Of Pop\" del 2008; in versione remix nell'Edizione Deluxe dell'album \"Immortal\" del 2011.\nDescrizione.\nLa canzone, che \u00e8 introdotta nella versione album con un pezzo della Sinfonia numero 9 di Beethoven eseguita dalla Cleveland Orchestra, inizia con un coro di voci bianche e una melodia al pianoforte ed \u00e8 arricchita da dei cori gospel interpretati dall'Andra\u00e9 Crouch Choir, che aveva gi\u00e0 lavorato con Jackson nella canzone \"Man in the Mirror\" dell'album \"Bad\" del 1987. La canzone \u00e8 una preghiera di conforto e forza per la capacit\u00e0 di superare gli ostacoli, dove l'artista confessa anche le sue debolezze e i suoi dubbi.\nNel 2003, durante il documentario \"Living with Michael Jackson\", il cantante dichiar\u00f2 di aver scritto \"Will You Be There\" ed altre sue canzoni, ispirandosi seduto sopra il ramo di un suo enorme albero del Neverland Ranch, che l'artista chiamava \"giving tree\" (l'albero \"donatore\") perch\u00e9 Jackson riteneva che tale albero lo ispirasse nello scrivere nuove canzoni.\nLe accuse di plagio.\nNel 1992 il cantante italiano Albano Carrisi denunci\u00f2 Michael Jackson poich\u00e9 riteneva che la canzone \"Will You Be There\" fosse un plagio della sua \"I cigni di Balaka\".\nA seguito di ci\u00f2, l'album \"Dangerous\" (che conteneva la canzone) venne sequestrato in tutta Italia dalla pretura civile di Roma, con un'ordinanza del 21 dicembre del 1994 revocata in seguito dalla prima sezione del Tribunale; dopo aver espresso la sua disponibilit\u00e0 ad essere interrogato in merito in Italia, Jackson nel 1997 si present\u00f2 al processo in corso a Roma, nell'aula numero cinque della Pretura di piazzale Clodio, rispondendo alle domande delle due parti.\nI periti stabilirono che le due canzoni avevano 37 note di seguito identiche nel ritornello, e quindi il plagio sussisteva; Jackson venne condannato a pagare quattro milioni di lire di multa, ma non venne esaudita la richiesta di Carrisi di ricevere come indennizzo per i danni subiti cinque miliardi di lire.\nUna sentenza successiva della Corte di appello civile di Milano stabil\u00ec infine che entrambi i cantanti si erano ispirati alla canzone del 1939, sprovvista di copyright, \"Bless You For Being An Angel\" degli Ink Spots, nonch\u00e9 ad una melodia del compositore russo Sergej Sergeevi\u010d Prokof'ev. Questo gruppo, in voga negli anni '30, si era a sua volta ispirato ad una musica tradizionale dei Nativi Americani, circostanza che Albano ha sempre smentito.\nLa Corte di appello civile di Milano stabil\u00ec inoltre che Albano dovesse pagare le spese processuali.\nNonostante Al Bano avesse perso, la notizia non fece alcun scalpore, infatti giornalisti e addetti ai lavori continuarono a dichiarare che fosse stato Michael Jackson ad aver perduto e condannato alla multa di 4 milioni di dollari. Lo stesso Al Bano a distanza di anni continua a negare di aver perso il processo, seppur specificando di non aver mai pensato di essere stato plagiato da Michael Jackson in persona, ma da qualcuno dei suoi collaboratori.\nNon tutti sono a conoscenza del fatto che nella prima udienza il pretore civile Domenico Bonaccorsi convoc\u00f2 il maestro Ennio Morricone per chiarire se vi fosse plagio o meno.\nPromozione.\nJackson si \u00e8 esibito nella canzone per la prima volta il 27 novembre del 1991 all\"'MTV 10th Anniversary\", dove \u00e8 apparso circondato da diversi cori gospel e un coro di bambini e dove, alla fine dell'esibizione, venne raggiunto sul palco da una ballerina afroamericana vestita da angelo, che venne calata sul palco con dei cavi, che cingeva Jackson con le sue ali.\nLa canzone venne eseguita in seguito nei concerti del suo \"Dangerous World Tour\" del 1992-1993 dove, nella prima serie di concerti del 1992, anche qui Jackson veniva raggiunto da una ballerina vestita da angelo che, alla fine della canzone, lo circondava con le sue enormi ali.\nNel 1993, Jackson si esib\u00ec in un piccolo snippet live del pezzo assieme a Patti Labelle &amp; Daryl Coley alla premiazione NAACP Image Awards 1993.\nJackson prov\u00f2 la canzone anche per il suo residency show del 2009, \"This Is It\", che era stato inizialmente previsto a Londra e successivamente cancellato dopo la morte del cantante. Il 7 luglio 2009, la canzone \u00e8 stata interpretata al suo \"memorial service\" e funerale pubblico ed eseguita in suo tributo dalla cantante Jennifer Hudson e dai ballerini del \"This Is It\".\nVideoclip.\nEsistono 3 versioni diverse del videoclip:\nIl primo video.\nIl primo video, diretto da Vincent Paterson, alternava delle scene del film \"Free Willy - Un amico da salvare\", ad altre dell'artista mentre si esibiva dal vivo nel pezzo durante il suo \"Dangerous World Tour\". Questa versione \u00e8 stata pubblicata come extra solo in alcuni DVD e Blu-ray del film \"Free Willy\", come la versione uscita nel 2003 per celebrare il 10\u00ba anniversario del film, e sul canale ufficiale YouTube del cantante, ricevendo la certificazione Vevo.\nVersione di \"Dangerous: The Short Films\".\nUna seconda versione alternativa del video venne realizzata utilizzando principalmente la performance live di Jackson che interpretava il pezzo nel novembre 1991 nello special TV per il 10\u00ba anniversario della rete musicale MTV. Tale versione venne pubblicata per la prima volta nella raccolta di video dell'album \"Dangerous\" pubblicata alla fine del 1993 ed intitolata \"Dangerous: The Short Films\".\nVersione del 2010.\nNel 2010, nella raccolta video definitiva di Jackson intitolata \"Michael Jackson's Vision\", venne pubblicata un'ulteriore versione del video che \u00e8 un diverso montaggio della performance all\"'MTV 10th Anniversary\" del '91 con l'aggiunta di alcune immagini di fans di Jackson prese dai suoi tour.\nPremi.\n\"Will You Be There\" ha vinto gli MTV Movie Award per la \"Miglior Colonna Sonora\". \u00c8 stata successivamente inclusa nell'album \"All Time Greatest Movie Songs\", pubblicato dalla Sony nel 1999. Il singolo \u00e8 stato inoltre certificato disco di platino dalla RIAA per vendite superiori ad 1 milione di copie nei soli Stati Uniti."}
{"id": "1787254", "revid": "16278411", "url": "https://it.wikipedia.org/wiki?curid=1787254", "title": "Agenzia Internazionale dell'Energia", "text": ""}
{"id": "1787255", "revid": "104458", "url": "https://it.wikipedia.org/wiki?curid=1787255", "title": "Esclarmonde de Foix la Grande", "text": "Era figlia di Ruggero Bernardo I, conte di Foix (1130 \u2013 1188) e di Cecilia di Trencavel, e sorella di Raimondo Ruggero di Foix (1152 \u2013 1223).\nBiografia.\nElla fu data in sposa a Jourdain de l'Isle-Jourdain, signore dell'Isle-Jourdain e da questo matrimonio nacquero numerosi figli, fra i quali:\nRimasta vedova nell'ottobre del 1200, si volse verso il catarismo. Nel 1204 ricevette a Fanjeaux, insieme ad altre nobildonne (Aude de Fanjeaux, Fays de Durfort, Raymonde de Saint-Germain), il \"consolamentum\", dalle mani del vescovo c\u00e0taro Guidalberto di Castres, in presenza del fratello Raimondo Ruggero.\nDa quel momento non cess\u00f2 di condurre una fervente propaganda a favore del catarismo.\nInstallatasi a Pamiers, si deve presumibilmente a lei l'iniziativa di far ricostruire la fortezza di Monts\u00e9gur.\nFece inoltre parte dei colloqui di Pamiers, detti anche \u00abcolloqui di Montr\u00e9al \u00bb del 1207, ultimi contraddittori fra i catari e la Chiesa cattolica, rappresentata da San Domenico, poich\u00e9 l'anno successivo Papa Innocenzo III proclam\u00f2 la Crociata albigese contro i c\u00e0tari.\nIl suo ruolo \u00e8 piuttosto controverso poich\u00e9, per alcuni, ella diffuse solo l'eresia nell'Ari\u00e8ge, costringendone gli abitanti a rispettare le regole di vita del catarismo, mentre per altri il suo attivismo permise di aprire numerosi ospedali e scuole ove veniva fornito l'insegnamento c\u00e0taro. Lei e la cognata Filippa (moglie di Raimondo Ruggero di Foix) condussero una casa per Perfetti a Dun, sui Pirenei, che funzionava come casa per anziani Perfetti e scuola per ragazze. Tutto questo attivismo le valse l'appellativo di \"grande Esclarmonde\"."}
{"id": "1787263", "revid": "110157", "url": "https://it.wikipedia.org/wiki?curid=1787263", "title": "Scotiabank Saddledome", "text": "Il Scotiabank Saddledome \u00e8 un'arena coperta, adibita principalmente a stadio del ghiaccio, situata a Calgary, Alberta, Canada. Ospita i Calgary Flames di NHL, i Calgary Roughnecks della NLL e i Calgary Hitmen della WHL.\nStoria.\nL'arena venne inaugurata il 15 ottobre 1983 come Olympic Saddledome, dato che era stata costruita per le Olimpiadi Invernali del 1988. Fu la prima arena del Nord America ad essere in grado di ospitare partite di hockey giocate su un campo di dimensioni internazionali. Nella prima partita NHL giocata qui, i Flames persero 4\u20133 contro gli Edmonton Oilers.\nDopo un grosso rinnovamento nel 1995, l'edificio venne rinominato Canadian Airlines Saddledome nel luglio 1996, quando la compagnia di Calgary Canadian Airlines acquist\u00f2 i diritti di denominazione, causando proteste tra gli abitanti, che si opponevano alla scomparsa dell'aggettivo \"Olimpico\". Nel 2000 un'altra compagnia, la Pengrowth Management Ltd., divenne lo sponsor principale quando la Canadian Airlines venne acquistata dalla Air Canada, e l'arena divent\u00f2 Pengrowth Saddledome."}
{"id": "1787265", "revid": "33689", "url": "https://it.wikipedia.org/wiki?curid=1787265", "title": "Mukow (pianeta)", "text": ""}
{"id": "1787267", "revid": "6923", "url": "https://it.wikipedia.org/wiki?curid=1787267", "title": "La Bureba", "text": "La Bureba \u00e8 una comarca della Spagna della provincia di Burgos nella comunit\u00e0 autonoma di Castiglia e Le\u00f3n.\n\u00c8 situata al Nord-Est della provincia, il suo territorio incastonato tra colline e monti, \u00e8 caratterizzato da numerosi torrenti che tramite i fiumi Homino, Oca e Tir\u00f3n confluiscono nell'Ebro. \u00c8 stata sempre considerata la porta d'accesso di chi proveniente dal Nord-Est della Spagna o dell'Europa vuole raggiungere la \"meseta\" castigliana.\nStoricamente considerata come l'anima stessa della Castiglia, come la defin\u00ec Azor\u00edn, \u00e8 citata dagli storici romani Plinio il vecchio e Pomponio Mela come territorio degli antichi Autrigoni che avevano la loro capitale in \"Virovesca\" la odierna Briviesca.\nComuni.\nLa comarca si compone di 44 comuni:"}
{"id": "1787268", "revid": "228587", "url": "https://it.wikipedia.org/wiki?curid=1787268", "title": "Songs 1993-1998", "text": "Songs 1993-1998 \u00e8 una raccolta di canzoni del musicista di elettronica Moby, registrate dal 1993 al 1998 durante il periodo con la casa discografica Elektra e pubblicato nel 2000.\nI critici hanno considerato pi\u00f9 \"best of\" quest'antologia che \"Go - The Very Best of Moby\" poich\u00e9 da una panoramica pi\u00f9 ampia della carriera del musicista, difatti sono inclusi anche brani gi\u00e0 pubblicati su \"I Like to Score\"."}
{"id": "1787269", "revid": "1784425", "url": "https://it.wikipedia.org/wiki?curid=1787269", "title": "Partito Socialista Operaio Ungherese", "text": "Il Partito Socialista Operaio Ungherese (in lingua ungherese: \"Magyar Szocialista Munk\u00e1sp\u00e1rt, MSZMP\") fu il partito che govern\u00f2 la Repubblica Popolare d'Ungheria durante la guerra fredda dal 1956 al 1989. Fu organizzato da parti del Partito dei Lavoratori Ungheresi durante la rivoluzione ungherese del 1956. Il 4 novembre 1956 il partito pass\u00f2 sotto la direzione di J\u00e1nos K\u00e1d\u00e1r, leader vicino all'Unione Sovietica.\nNel 1989 si separ\u00f2 in due partiti: il Partito Socialista Ungherese e il Partito Comunista Operaio Ungherese."}
{"id": "1787271", "revid": "1776051", "url": "https://it.wikipedia.org/wiki?curid=1787271", "title": "Gam\u00edn", "text": "Con il termine gam\u00edn ci si riferisce a gruppi di bambini di strada tra i cinque e i quattordici anni che vivono nelle grandi citt\u00e0 della Colombia, in particolare nelle bidonville di Bogot\u00e0, sopravvivendo mediante accattonaggio, piccola delinquenza ed espedienti. Il termine viene dal francese (significa bambino, ragazzo, monello, birichino) ed \u00e8 utilizzato nel contesto colombiano almeno a partire dagli anni 1930.\nStime degli anni 1960 parlavano di 5000 gamines nella sola Bogot\u00e0, cifra indicata anche da una ricerca del 1990. \nTali bambini hanno perso o rotto i legami familiari e sono passati ad una vita di strada. Essendo impossibile la sopravvivenza di un individuo isolato in tali condizioni, non foss'altro per l'aggressivit\u00e0 a cui andrebbe incontro da parte delle bande di \"gam\u00ednes\", i bambini entrano a far parte di una \"gallada\", ovvero una gang di bambini di strada. Tali raggruppamenti sono generalmente composti da 15 - 50 bambini e sono comandati da uno o pi\u00f9 capi, riconosciuti come leader in base ad elementi quali coraggio, forza fisica, abilit\u00e0 varie. Nella \"gallada\" vi \u00e8 una divisione del lavoro, con specializzazioni quali accattonaggio, esecuzione di piccoli furti, ricettazione, preparazione del cibo, difesa del gruppo e del territorio d'azione da altre \"galladas\", dalla polizia, dagli adulti. \nVi \u00e8 nel gruppo una gerarchizzazione basata sull'et\u00e0 e sul livello di coinvolgimento nella vita di strada. Avviene cos\u00ec una stratificazione per cui il o i leader hanno un'et\u00e0 relativamente alta, e sono seguiti da un gruppo di membri ben inseriti ed attivi nel gruppo, ed infine dai \"chinches\", bambini spesso pi\u00f9 giovani che partecipano in modo pi\u00f9 discontinuo eseguendo gli ordini senza potere decisionale. Vi \u00e8 nel raggruppamento un forte meccanismo di controllo, che prevede dure punizioni per chi viola le regole della \"gallada\", fino all'espulsione o persino all'uccisione."}
{"id": "1787272", "revid": "44939", "url": "https://it.wikipedia.org/wiki?curid=1787272", "title": "Citotossina", "text": ""}
{"id": "1787273", "revid": "124549236", "url": "https://it.wikipedia.org/wiki?curid=1787273", "title": "Gone Too Soon", "text": "Gone Too Soon \u00e8 una canzone scritta dal duo Grossman/Kohan ed incisa per la prima volta da Michael Jackson.\nVenne estratta come nono ed ultimo singolo il 1\u00ba dicembre 1993 dall'album \"Dangerous\" pubblicato nel 1991 arrivando alla posizione #33 nella UK Singles Chart nel dicembre del 1993. Michael Jackson aveva sentito Dionne Warwick cantare la canzone durante uno show televisivo del 1983 e aveva chiesto all'autore Buz Kohan, di cui era amico, di poterla registrare; ma lasci\u00f2 passare alcuni anni. Prese la decisione dopo la morte di Ryan White, avvenuta nel 1990.\nLa canzone \u00e8 dedicata a Ryan White, un giovane stroncato dall'AIDS, che aveva conosciuto Michael prima di morire. Michael esegu\u00ec dal vivo questa canzone durante il Gran Gala tenutosi per l'elezione del Presidente Bill Clinton, il 20 gennaio 1993, dove sottoline\u00f2 l'importanza di sostenere la ricerca contro questo terribile male. Nel video del brano appaiono alcune foto e filmati di Ryan White assieme a Michael Jackson.\nNel 1997 \"Gone Too Soon\" fu inserita nella compilation in onore della \"Principessa Diana\" pubblicata dalla Sony.\nPromozione.\nEsibizione al gala per l'inaugurazione della presidenza Clinton.\nIl 20 gennaio 1993, Michael Jackson si esibisce cantando \"Gone Too Soon\" e \"Heal the World\" per celebrare l'elezione alla Casa Bianca del neo-presidente Bill Clinton.\nQuesta performance si distingue particolarmente da quelle di altri brani per il linguaggio del corpo, le espressioni del viso, la mimica, i passi e la commozione nella voce dell'interprete ed \u00e8 anche l'unica volta che l'ha eseguita dal vivo.\nAl termine dell'esibizione Jackson ottenne una standing ovation da parte di tutta la platea .\nOmaggio di Usher.\nIl 7 luglio 2009, 12 giorni dopo la morte di Michael Jackson, durante il servizio commemorativo pubblico allo Staples Centre di Los Angeles, Usher rende omaggio al cantante interpretando questo brano; al termine dell'esecuzione il cantante si commuove e la famiglia Jackson gli si avviciner\u00e0 per abbracciarlo.\nCover.\nNel 1995 Stevie Wonder e Babyface realizzarono una cover del brano durante un \"MTV Unplugged\"."}
{"id": "1787275", "revid": "729019", "url": "https://it.wikipedia.org/wiki?curid=1787275", "title": "Rete tranviaria di Palermo", "text": "La rete tranviaria di Palermo \u00e8 costituita da quattro linee tranviarie urbane la cui corsa inaugurale \u00e8 avvenuta il 30 dicembre 2015. Il progetto dei tracciati venne approvato nel 2005; i lavori furono avviati nel settembre del 2007 e sono stati terminati nel dicembre 2015. Il servizio \u00e8 gestito dall'azienda municipalizzata AMAT.\nStoria.\nLa vecchia rete e i primi approcci.\nTra il 1887 ed il 1947 la citt\u00e0 di Palermo ebbe una rete tranviaria di tipo tradizionale. A oltre quaranta anni dalla chiusura della rete storica, alla fine degli anni ottanta si inizi\u00f2 a parlare della realizzazione di nuove linee tranviarie in citt\u00e0, con la presentazione di alcuni progetti. Nel 2000 la Banca europea degli investimenti stanzi\u00f2 circa 160 miliardi di lire (88 milioni di euro) per la realizzazione di tre nuove linee, una sull'asse via Leonardo da Vinci, una sull'asse corso Calatafimi e una sull'asse corso dei Mille.\nLa nuova rete.\nIl 13 agosto del 2001 il relativo progetto venne rivisto e parzialmente bloccato dall'allora commissario straordinario del Comune di Palermo, Guglielmo Serio, a causa di un'osservazione del genio civile che prescriveva di individuare le aree di sosta per le auto nelle prossimit\u00e0 della linea tranviaria e che invece non sarebbe stata rispettata su corso Calatafimi a causa delle ridotte dimensioni della carreggiata; nel maggio del 2002 il Comune di Palermo approv\u00f2 definitivamente il medesimo progetto, modificato, delle nuove linee tranviarie in citt\u00e0. Per il completamento dei lavori vennero preventivati quarantaquattro mesi per la linea 1, quarantotto mesi per la linea 2 e cinquantadue mesi per la linea 3.\nDopo due gare d'appalto senza risultati i lavori di costruzione furono aggiudicati a un consorzio temporaneo d'imprese per un totale di 192 milioni di euro. L'inizio ufficiale degli stessi, per tutte e tre le linee, avvenne nel giugno del 2006, mentre l'inaugurazione dei cantieri avvenne a ottobre del 2006. L'inizio effettivo dei lavori avvenne nel mese di settembre 2007.\nIl pre-esercizio della linea 1, nel tratto compreso tra il capolinea di Roccella e il ponte dell'Ammiraglio, inizi\u00f2 il 9 luglio 2014. Il 30 dicembre 2015, infine, sono state inaugurate tutte e quattro le linee della rete.\nA partire dal 1\u00ba luglio 2020, dopo alcune gare andate a vuoto, la gestione della manutenzione del servizio passa dalla Bombardier all'azienda spagnola CAF per i successivi 4 anni, con un ribasso di gara pari al 3.2%.\nLo sviluppo della rete.\nNel corso del 2017 \u00e8 stata bandita la gara per la progettazione definitiva di ulteriori sette linee tranviarie sulle sette previste, la commissione giudicante era composta dall'architetto Mario Li Castri del Comune di Palermo, dal professor Renato Lamberti dell'Universit\u00e0 di Napoli, dal professor Agostino Cappelli dell'Istituto Universitario Architettura di Venezia, dal professor Stefano Ricci dell'Universit\u00e0 La Sapienza e dal dottor Alessandro Solidoro. La gara \u00e8 stata vinta dallo studio ingegneristico Ruggero Cassata e i progetti sono stati presentati alla stampa l'8 maggio del 2018, il progetto include, oltre alla progettazione delle linee tranviarie, un ampio spazio alla rigenerazione urbana di piazze e strade attraversate dalle nuove linee, parcheggi multipiano sotterranei e la modifica dei principali flussi automobilistici cittadini. Per quanto riguarda il tratto di linea che attraversa il centro storico \u00e8 previsto un tram senza catenaria, come richiesto dal comune, per limitare l'impatto visivo dell'infrastruttura.\nA partire dal 2019 sono iniziate tutte le indagini relative all'opera, effettuate sempre dallo studio di progettazione vincitore della gara, che hanno portato alla presentazione del progetto definitivo delle prime tre linee il 10 settembre del 2019, la successiva fase, per l'affidamento della gara di costruzione, avverr\u00e0 nel corso del 2020. Per le ulteriori quattro linee si attende il finanziamento da parte del ministero.\nRete.\nLa rete si compone di quattro linee:\nLa sede tranviaria risulta prevalentemente separata rispetto alla circolazione stradale, con l'utilizzo di apposite barriere di separazione. Per l'esercizio \u00e8 stato attivato dell'asservimento semaforico, che consente elevate velocit\u00e0 commerciali. La capacit\u00e0 del sistema attuale: 75.000 pax/giorno 24,5 mln pax/anno.\nUn sondaggio svolto tra i cittadini condotto nel 2014, ha indicato in \"Genio\" il nome commerciale del servizio, a richiamare il nume tutelare della citt\u00e0. Nel 2016 si contavano circa 25.000 passeggeri al giorno.\nLinea 1.\nLa linea si sviluppa per 5,5 km tra il capolinea posto alla Stazione Centrale e il capolinea Roccella, posto all'interno del Forum Palermo. La linea conta 15 stazioni compresi i due capolinea, il tempo di percorrenza complessivo \u00e8 di circa 25 minuti. Lo scopo della linea \u00e8 quello di collegare la periferia Sud della citt\u00e0 al centro cittadino attraverso vari quartieri popolari.\nDi seguito sono elencate tutte le stazioni:\n1. Stazione Centrale / Capolinea Stazione Centrale \n2. Ingrassia\n3. Tiro a Segno\n4. Ponte Ammiraglio \n5. San Giovanni dei Lebbrosi \n6. Missori\n7. Amedeo D'Aosta\n8. Bione\n9. Sperone \n10. San Sergio papa Bacile\n11. XXVII Maggio\n12. Reber\n13. Di Vittorio\n14. Laudicina\n15. Roccella / Capolinea Roccella\nLinea 2.\nLa linea si sviluppa per 4,8 km tra il capolinea posto alla Stazione Notarbartolo e il capolinea Borgo Nuovo, posto all'interno dell'omonimo quartiere. La linea conta 13 stazioni compresi i due capolinea.\nLinea 3.\nLa linea si sviluppa per 5 km tra il capolinea posto alla Stazione Notarbartolo e il capolinea del CEP, posto all'interno dell'omonimo quartiere. La linea conta 12 stazioni compresi i due capolinea.\nLinea 4.\nLa linea si sviluppa per 8 km partendo dal capolinea posto alla Stazione Notarbartolo dove ritorna dopo aver affiancato Circonvallazione ed aver effettuato l'inversione di marcia presso il ponte di Corso Calatafimi. Inversione che avviene in sede promiscua auto/tram, si tratta dell'unico tratto in sede promiscua del tram sull'intera rete, i mezzi infatti corrono sempre in sede protetta. le fermate complessive sono 18, compreso il capolinea, quelle sulla circonvallazione sono collegate tramite tre ponti pedonali sulla stessa.\nDepositi.\nAttualmente la rete tranviaria dispone di 2 depositi attivi, entrambi predisposti per manutenzione completa e pulizia dei mezzi. I due depositi non sono collegati tra loro, ma \u00e8 previsto tale collegamento nelle future espansioni. Sempre nelle future espansioni \u00e8 previsto un nuovo deposito nelle vicinanze della Stazione Giachery. I depositi attualmente attivi sono:\nMateriale rotabile.\nLa flotta \u00e8 composta da 17 vetture Flexity Outlook, a pianale ribassato e composte da cinque elementi. Possono trasportare fino a 56 passeggeri seduti e 132 passeggeri in piedi.\nTali tram sono lunghi 32 metri e larghi 2,40 metri; la velocit\u00e0 massima \u00e8 di 70\u00a0km/h e il raggio minimo di inscrivibilit\u00e0 in curva risulta pari a 20 metri. Il primo veicolo \u00e8 stato consegnato all'AMAT il 18 maggio del 2011.\nProgetti futuri.\nIn occasione della presentazione del PRG Palermo 2025 il sindaco Leoluca Orlando ha annunciato l'avvio della progettazione di 3 ulteriori linee tranviarie. La linea 5 collegherebbe i due capolinea attraverso il Foro Italico e via Notarbartolo. La linea 6 come prosecuzione della linea 4 sulla circonvallazione raggiungerebbe la stazione Orleans per proseguire attraverso il quartiere Falsomiele fino a Bonagia utilizzando un nuovo ponte intermodale sul fiume Oreto. Infine la linea 7 collegherebbe il capolinea della Stazione Centrale alla nota localit\u00e0 balneare di Mondello.\nLe sette linee per cui \u00e8 stata richiesta la progettazione nel bando del comune nel 2018 erano le seguenti:\nPer ogni linea \u00e8 stata indicata una priorit\u00e0 di esecuzione."}
{"id": "1787277", "revid": "2014155", "url": "https://it.wikipedia.org/wiki?curid=1787277", "title": "Carlotta Amalia d'Assia-Kassel", "text": "Biografia.\nFormazione.\nNacque a Kassel nell'Assia in Germania. Carlotta Amalia era figlia di Guglielmo VI d'Assia-Kassel e di Edvige Sofia di Brandeburgo. Tramite la madre era imparentata con la dinastia degli Hohenzollern. Ricevette una buona formazione in Italiano, Francese, geografia e filosofia. La madre era una rigorosa osservante del calvinismo, e politicamente orientata verso il Brandeburgo, ed esercit\u00f2 una notevole influenza sulle opinioni della figlia. Il suo matrimonio venne organizzato dalla sua futura suocera, desiderosa di avere una nuora sottoposta al suo controllo. Cosicch\u00e9 nel 1665 il futuro sposo venne inviato nell'Assia-Kassel per conoscerla. Le negoziazioni furono lunghe, soprattutto a causa delle questioni religiose. \nIl 25 giugno 1667 spos\u00f2 il principe ereditario di Danimarca Cristiano.\nRegina.\nNel 1670 il marito sal\u00ec al trono e lei divenne regina. Carlotta Amalia apparteneva alla Chiesa riformata, e nel suo contratto di nozze venne esentata dall'obbligo di convertirsi al Luteranesimo, nonostante questo suscitasse disprezzo nei suoi confronti, e l'esenzione avesse faticato non poco per essere accolta dai danesi. Carlotta Amalia rimase riformata anche dopo il suo matrimonio con Cristiano, che pure era a capo della Chiesa luterana danese, riuscendo a dispensare lei stessa e la sua corte dall'obbligo di convertirsi al Luteranesimo. Inoltre finanzi\u00f2 personalmente la costruzione della prima chiesa riformata in Danimarca. Forte fu per\u00f2 nei suoi confronti, l'opposizione del clero luterano, a tal punto che lei non venne mai incoronata ufficialmente Regina. Inoltre non riusc\u00ec ad andare d'accordo con la suocera, scontrandosi con lei per questioni d'etichetta. Inoltre, appoggi\u00f2 il rilascio di Leonora Cristina di Schleswig-Holstein. \nTuttavia suo marito imped\u00ec che Carlotta Amalia potesse esercitare una maggiore influenza politica, perch\u00e9 voleva evitare che la sposa assumesse la medesima influenza giocata dalla precedente Regina, e poich\u00e9 disprezzava le sue simpatie per il Brandeburgo. Cristiano giunse a collocare una spia, Justine Cathrine Rosenkrantz, tra le dame d'onore della moglie. Comunque Carlotta Amalia non rimase del tutto priva d'influenza politica, e riusc\u00ec anzi ad ottenere qualche diritto per i seguaci della sua fede in Danimarca, nel 1685. Ella viene descritta come una donna affascinante e con grande tatto, anche se non bella. Riusc\u00ec ad apprendere la lingua danese, cosa che fu molto apprezzata. Il suo rapporto con Cristiano non raggiunse mai le dimensioni dell'amore - egli le fu costantemente infedele durante tutta la durata del matrimonio, e la sua relazione con Sofia Amalia Moth inizi\u00f2 nel 1672\u00a0\u2013 ma ci\u00f2 nonostante si mantenne nei termini di un'amicizia salda e reciprocamente rispettosa. Carlotta Amalia non venne messa da parte o ignorata a Corte, ma godette in pieno del suo status di regina, divenendo anzi molto popolare presso i suoi sudditi. Molto legata ai suoi figli, venne descritta come una buona madre. \nUltimi anni.\nLa popolarit\u00e0 di Carlotta Amelia aument\u00f2 quando Carlo XII di Svezia invase l'isola di Selandia, nel 1700. Infatti la regina partecip\u00f2 personalmente all'organizzazione della difesa di Copenaghen, rafforzando il convincimento dei cittadini nel rivolgersi direttamente a loro affinch\u00e9 perseguissero nella resistenza, e convincendo il comandante della citt\u00e0 ad ordinare il pubblico accesso ai cannoni. Per questa sua impresa, venne acclamata come un'eroina.\nCarlotta Amalia \u00e8 conosciuta inoltre per essere stata protettrice della famosa Marie Grubbe e del suo ex amante, quando la donna divorzi\u00f2 e si rispos\u00f2 con lui, compiendo una scelta che la rese una reietta. La regina per\u00f2 diede rifugio alla coppia, ospitandola nelle sue propriet\u00e0 personali. Difatti, ella possedette diversi poderi in tutta la Danimarca, e li amministr\u00f2 con abilit\u00e0.\nAlla morte del marito, nel 1699, si trasfer\u00ec nel \"Palazzo di Charlottenborg\", da lei acquistato, dove visse fino alla propria morte. Il palazzo prese tale nome da lei, e dal 1754 ospit\u00f2 la Reale Accademia Danese delle Arti. Inoltre la citt\u00e0 di Charlotte Amalie nelle Isole Vergini americane, ebbe tale nome in suo onore.\nMor\u00ec nel 1714 e venne sepolta nella Cattedrale di Roskilde.\nDiscendenza.\nDal matrimonio con Cristiano nacquero sette figli:"}
{"id": "1787279", "revid": "26751", "url": "https://it.wikipedia.org/wiki?curid=1787279", "title": "Peponocefalo", "text": ""}
{"id": "1787281", "revid": "812213", "url": "https://it.wikipedia.org/wiki?curid=1787281", "title": "Angora Turco", "text": ""}
{"id": "1787287", "revid": "486946", "url": "https://it.wikipedia.org/wiki?curid=1787287", "title": "Dj producer", "text": ""}
{"id": "1787288", "revid": "76963", "url": "https://it.wikipedia.org/wiki?curid=1787288", "title": "Fuz\u00fbl\u00ee", "text": "Biografia.\nViene considerato uno dei pi\u00f9 grandi contributori della poesia ottomana e dell'intera letteratura di origine turca, anche se fu poco apprezzato dai suoi contemporanei. Fuz\u00fbl\u00ee fu seguace di Imadaddin Nasimi e scrisse la sua collezione di poemi (Diwan) in tre lingue: Azero, Persiano, e Arabo. Sebbene i suoi maggiori lavori in turco furono scritti in Azero, egli si esprimeva artisticamente anche in Turco ottomano e in Chagatai. Egli fu anche esperto in matematica ed astronomia.\nMaestro di forma, Fu\u017c\u016bl\u012b riscatta gli artifici e l'insincerit\u00e0 della maniera in cui si era artefatta la tradizione dei cantori dell'eros sufico, mediante il suo linguaggio seducente e armonioso, l'arguzia dei bisticci di parole e dei giochi concettuali, la vivezza ed il realismo di certe immagini che scombinano il lambiccato platonismo di prammatica.\nNel poema romanzesco \"Leyla e Majnun\", il \"Romeo e Giulietta\" dell'Oriente musulmano, di tremila distici, \u00e8 ripresa e cantata con soprasensi allegorici la celebre storia di due amanti nel deserto, che nella rinuncia e nel dolore trovano la sublimazione della loro passione."}
{"id": "1787291", "revid": "16278917", "url": "https://it.wikipedia.org/wiki?curid=1787291", "title": "Santannea", "text": ""}
{"id": "1787292", "revid": "1442080", "url": "https://it.wikipedia.org/wiki?curid=1787292", "title": "Sanrio", "text": "La Sanrio co., Ltd \u00e8 un'azienda giapponese, specializzata nella creazione di personaggi e della relativa commercializzazione.\nIl prodotto maggiormente conosciuto \u00e8 il personaggio di \"Hello Kitty\", creato nei primi anni settanta.\nStoria.\nL'azienda fu fondata nel 1960 da Shintaro Tsuji sotto il nome di Yamanashi Silk Company con un capitale iniziale di 1 000 000 di yen. La societ\u00e0 era specializzata nella distribuzione di tessuti (principalmente seta) e articoli da regalo e principalmente attiva nella prefettura di Yamanashi, in Giappone.\nNel 1961 la linea commerciale in generale non dava alcun profitto utile; l'unica eccezione era individuata in una gamma di sandali su cui veniva apposto un particolare motivo floreale. \nDal 1962 la divisione dedicata ai tessuti venne abbandonata in funzione di articoli per la casa con motivi \"kawaii\" (carini e simpatici). Tra i disegni kawaii furono pi\u00f9 incisivi quello di una fragola stilizzata e quelli creati grazie a una collaborazione con artisti quali Aya Mizumori e Takashi Yanase.\nA partire dal 1969 e in modo definitivo nel 1973, l'azienda cambia il nome in \"Sanrio Co. Ltd.\" (talvolta abbreviato in Sanrio) con la scelta di produrre dei propri motivi e disegni. In tale contesto nel 1974 Y\u016bko Shimizu crea quella che sar\u00e0 la mascotte dell'azienda: Hello Kitty. Il personaggio \u00e8 una gatta antropomorfa contraddistinta da un fiocco rosso sulla fronte destra e conferir\u00e0 la fama internazionale alla societ\u00e0. Tra i personaggi creati dalla Sanrio durante gli anni si ricordano: \"The Little Twin Stars\", \"My Melody\", \"Keroppi\", \"Tuxedo Sam\", \"Badtz-Maru\", \"Chococat\", \"Cinnamoroll\", \"Sugarbunnies\", \"Jewelpet\" and \"Wish me mell.\"\nNel 1977, Sanrio ha fondato una consociata interamente controllata, Sanrio Music Publishing Co. , Ltd., ed \u00e8 entrata nel mondo della musica.\nNel 1976 viene aperta la prima sede nel continente nord-americano (Stati Uniti), nel 1980 nel continente europeo (Germania, Germania Ovest) e nel 1987 nel continente sud-americano (Brasile).\nNel 1977 il documentario \"Who Are the DeBolts? And Where Did They Get Nineteen Kids?\" viene premiato col Premio Oscar nella categoria \"Miglior documentario\".\nNel 1990 apre il primo parco a tema Sanrio , Sanrio Puroland, nel quartiere Tama New Town di Tokyo, in Giappone.\nIl 22 dicembre 2015, vengono messi online i dati di 3,3 milioni di utenti registrati ai siti sanriotown.com, hellokitty.com, hellokitty.com.sg, hellokitty.com.my, hellokitty.in.th e mymelody.com a seguito di un attacco informatico.\nNel giugno 2020, il presidente Shintaro Tsuji, dopo 60 attivit\u00e0, passa le redini dell'azienda al nipote Tomokuni Tsuji.\nAttivit\u00e0 editoriale.\nDal 1975 viene pubblicata la rivista mensile di punta della Sanrio, il The Stawberry News (titolo giapponese: Ichigo Shinbun). Informa sulle prossime uscite editoriali, premia (attraverso un apposito contest chiamato \"Sanrio Character Award\") il personaggio pi\u00f9 influente e la miglior fan-art.\nAltre pubblicazioni significative pubblicate nel corso degli anni:\nInoltre tra il 1978 e il 1987, sotto il nome di Sanrio SF Bunko, furono pubblicati classici della letteratura new age (sottogenere della fantascienza). Tra le opere pubblicate vi furono i romanzi di Philip K. Dick e Ursula K. Le Guin.\nTutte le opere e pubblicazioni sopracitate avevano/hanno una diffusione limitata nel Giappone."}
{"id": "1787296", "revid": "1888309", "url": "https://it.wikipedia.org/wiki?curid=1787296", "title": "Bugiallo", "text": "Bugiallo (\"B\u00fcgi\u00e0l\" in dialetto comasco) \u00e8 una frazione del comune di Sorico, in provincia di Como.\nSi tratta di un piccolo borgo situato ad una quota media di 620 m s.l.m., tappa obbligata per chi ascende al monte Berlinghera.\nSino al 1928 era comune autonomo, inglobato successivamente da Sorico che ne \u00e8 capoluogo con Regio Decreto 18-III-1928.\nIl borgo \u00e8 circondato da castagneti secolari e conserva nel suo modesto tessuto urbano e nei suoi antichi edifici elementi architettonici tipici della passata attivit\u00e0 agricola.\nVi si trova una chiesa settecentesca dedicata a San Giovanni Battista e un piccolo oratorio detto di San Gaetano da Thiene.\nOgni anno al primo di marzo si svolge un rito chiamato Marziroo."}
{"id": "1787297", "revid": "767487", "url": "https://it.wikipedia.org/wiki?curid=1787297", "title": "Imca Marina", "text": "Biografia.\nFiglia di un elettricista, \u00e8 diventata famosa nel 1972 con la canzone pop \"Viva Espa\u00f1a (Die Sonne scheint bei Tag und Nacht)\", che comunque rimane il suo unico successo di questa portata in lingua tedesca. A parte un paio di altre hit in tedesco, la cantante ha avuto un successo duraturo soprattutto nella sua terra d'origine. Altri successi: \"Harlekino\" e \"Bella Italia\".\nNel frattempo si \u00e8 anche fatta un nome come scrittrice.\nIl suo nome d'arte \u00e8 formato dal suo secondo nome e dal secondo nome della madre.\nCon il suo compagno di vita Steven Porter ha un figlio, Floris.\nImca Marina vive in una fattoria nella localit\u00e0 di Midwolda, nel comune di Scheemda, nella provincia di Groninga."}
{"id": "1787298", "revid": "1699816", "url": "https://it.wikipedia.org/wiki?curid=1787298", "title": "Bodyrock", "text": "Bodyrock \u00e8 una canzone del musicista statunitense di musica elettronica Moby, estratta come terzo singolo dall'album \"Play\" e pubblicata nel 1999.\nPresenta un campionamento dal brano \"Love Rap\" del 1980 di Spoonie G e The Treacherous Three e nel ritornello il canto di Nikki D.\nIl video.\nEsistono tre video musicali di \"Bodyrock\".\nLa \"UK version\" (diretta da Fredrik Bond) vede un ragazzo che, con la presenza di Moby che gli accende lo stereo con la canzone, balla in mezzo alla strada. Durante il filmato, Richard Hall agisce come un uomo addetto agli effetti speciali, guidando una macchina del vento e incendiando il terreno. Questa mossa fa per\u00f2 accidentalmente saltare in aria un'auto nelle immediate vicinanze.\nUn video musicale alternativo \u00e8 stato successivamente pubblicato, e presenta questa volta altri uomini che ballano il brano davanti al musicista. Questo filmino a sua volta \u00e8 disponibile in due versioni: una con solo i ballerini, e un'altra insieme a Hall che danza.\nIl corto degli Stati Uniti invece, diretto da Steve Carr, rappresenta Moby che indossa occhiali da sole speciali che gli permettono di vedere danzatori ovunque vada. Questo \u00e8 un chiaro riferimento al film \"Essi vivono\" di John Carpenter. Appaiono in un cameo anche i Run DMC.\nCuriosit\u00e0.\nFu utilizzata come sigla iniziale del videogioco FIFA 2001."}
{"id": "1787299", "revid": "767487", "url": "https://it.wikipedia.org/wiki?curid=1787299", "title": "Chiesa di Grecia", "text": "La Chiesa di Grecia (/\u0395\u03ba\u03ba\u03bb\u03b7\u03c3\u03af\u03b1 \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2) \u00e8 una chiesa cristiana autocefala, afferente alla comunione della Chiesa ortodossa.\nTerritorio.\nIl suo territorio canonico \u00e8 limitato ai confini della Grecia precedenti alle guerre balcaniche del 1912-13, mentre il resto del Paese rimane soggetto alla giurisdizione formale del Patriarcato ecumenico di Costantinopoli. In realt\u00e0, la maggior parte delle diocesi sono \"de facto\" amministrate come parte della Chiesa greca per ragioni pratiche, grazie a un accordo tra le chiese di Atene e Costantinopoli.\nSoltanto le diocesi di Creta e del Dodecaneso, nonch\u00e9 la repubblica monastica del Monte Athos rimangono sotto la diretta giurisdizione del Patriarcato di Costantinopoli, e non fanno parte della Chiesa di Grecia.\nStato canonico.\nL'arcivescovo di Atene \u00e8 il primate della Chiesa ortodossa di Grecia. Egli infatti porta il titolo di \u00abSua Beatitudine l'Arcivescovo di Atene e di tutta la Grecia\u00bb. Dal 7 febbraio 2008 la carica \u00e8 ricoperta da Geronimo II (al secolo Ioannis Liapis, nato a Oinofyta nel 1938).\nL'autorit\u00e0 suprema \u00e8 attribuita al sinodo di tutti i vescovi diocesani metropolitani (il Santo Sinodo della Chiesa di Grecia, in greco: \u1f39\u03b5\u03c1\u1f70 \u03a3\u03cd\u03bd\u03bf\u03b4\u03bf\u03c2 \u03c4\u1fc6\u03c2 \u1f18\u03ba\u03ba\u03bb\u03b7\u03c3\u03af\u03b1\u03c2 \u03c4\u1fc6\u03c2 \u1f19\u03bb\u03bb\u03ac\u03b4\u03bf\u03c2 \"Hiera synodos tes Ekkl\u0113s\u00edas tes Hell\u00e1dos\") sotto la presidenza \"de jure\" del primate. Questo sinodo si occupa delle questioni della chiesa di ordine generale.\nLa gestione pi\u00f9 direttamente amministrativa \u00e8 affidata al Sinodo permanente, formato da 12 vescovi e dal primate, che lo presiede.\nOrganizzazione.\nLa sede del Santo Sinodo della Chiesa di Grecia \u00e8 ad Atene, nel Monastero di Petraki.\nLa Chiesa \u00e8 organizzata in 77 diocesi. Trentasei di queste diocesi, nel nord della Grecia e nelle isole maggiori nel nord e nord-est dell'Egeo, sono nominalmente e spiritualmente sotto la giurisdizione del Patriarcato Ecumenico di Costantinopoli, che conserva alcuni privilegi pi\u00f9 che altro formali.\nQueste diocesi sono rappresentate da sei dei dodici vescovi del Sinodo permanente e sono chiamate \"Nuove Terre\" (\u039d\u03ad\u03b1\u03b9 \u03a7\u03ce\u03c1\u03b1\u03b9, N\u00e9ai Ch\u00f2rai), poich\u00e9 sono diventate parte della Grecia solo in seguito alle Guerre balcaniche. Queste diocesi sono amministrate dalla Chiesa Greca in modo \"pastorale\" e i loro vescovi hanno la facolt\u00e0 di appellarsi al Patriarca.\nDiocesi come quelle di Creta, del Dodecaneso e la Repubblica Monastica Monte Athos sono sotto la diretta giurisdizione del Patriarcato di Costantinopoli, e non fanno parte della Chiesa Greca.\nClero e monacato.\nCome in tutte le altre Chiese Greco-ortodosse, una volta frequentato il seminario, che \u00e8 finanziato dallo Stato, chi prende gli ordini sacri pu\u00f2 essere nominato diacono ed eventualmente sacerdote. I preti possono sposarsi prima di essere ordinati diaconi, ma non dopo (in alternativa possono entrare nei monasteri). La maggior parte del clero parrocchiale in Grecia \u00e8 sposato.\nControversie.\nLa Chiesa Ortodossa di Grecia ha al suo interno dei movimenti di \"resistenza\" creatisi a seguito dell'introduzione del nuovo calendario e della partecipazione al movimento ecumenico. Di questi gruppi alcuni (Sinodo \"in resistenza\" con a capo il Metropolita di Orop\u00f2s e Fil\u00ec) si percepiscono come parte integrante di essa anche se separati - a causa delle innovazioni, e quindi non moltiplicano i titoli episcopali, mentre altri Sinodi si considerano l'unica vera chiesa di Grecia, considerando quella ufficiale come scismatica, quando non addirittura eretica. Tutti gli appartenenti a questo movimento sono considerati (con pi\u00f9 o meno benevolenza) scismatici dalla Chiesa Ufficiale. In Italia sono presenti due Diocesi in Resistenza del Sinodo di Fil\u00ec: quella di Luni ed Esarcato d'Italia e quella di Nora - Cagliari per la Sardegna."}
{"id": "1787306", "revid": "773636", "url": "https://it.wikipedia.org/wiki?curid=1787306", "title": "Chiesa di San Giuseppe (Grosseto)", "text": "La chiesa di San Giuseppe \u00e8 un edificio religioso situato a Grosseto.\nLa sua ubicazione \u00e8 nella zona occidentale della citt\u00e0, lungo via Nazario Sauro, nella circoscrizione di Barbanella.\nStoria.\nLa chiesa fu costruita negli anni trenta del XX secolo, a partire dal 27 aprile 1935, su progetto dell'ingegnere Ernesto Ganelli. I lavori si protrassero per un lustro, concludendosi all'inizio del 1940, anno in cui vi fu anche la consacrazione del luogo di culto, celebrata il 14 aprile, sebbene la parrocchia fosse stata costituita gi\u00e0 a partire dal 19 marzo 1938. L'istituzione della parrocchia, nelle intenzioni del vescovo Paolo Galeazzi, commemorava l'evento che aveva visto protagonista papa Innocenzo II, il quale, il 19 marzo 1133 scrisse proprio a Grosseto la bolla \"Iustus Dominus\", con la quale aveva disposto la pace tra Pisa e Genova.\nLa chiesa di San Giuseppe venne costruita per fare fronte alle esigenze degli abitanti residenti nella parte occidentale della citt\u00e0, nel nascente quartiere di Barbanella al di l\u00e0 della ferrovia Tirrenica, che proprio in quei decenni stava conoscendo una notevole espansione.\nDescrizione.\nLa chiesa di San Giuseppe si presenta in stile neoromanico.\nLa facciata \u00e8 ripartita in tre ordini, corrispondenti alle tre navate interne, in ciascuno dei quali si apre un portale d'ingresso architravato, con lunetta decorata chiusa in alto da un arco a tutto sesto, L'ordine centrale della facciata, di altezza pi\u00f9 elevata rispetto a quelli laterali, presenta nella parte superiore un rosone circolare, sopra il quale si sviluppa il coronamento sommitale.\nSui fianchi esterni corrispondenti alle due navate laterali si aprono una serie di rosoni circolari, simili a quello della facciata centrale; una serie di bifore con colonnine ed archetti a tutto sesto caratterizzano le parti esterne di altezza superiore, che contribuiscono ad illuminare, dall'alto, la navata centrale.\nSul lato destro dell'edificio religioso si eleva il campanile, suddiviso in cinque ordini, ognuno dei quali presenta aperture proporzionali al piano, con colonnine ed archetti a tutto sesto; sulla parte sommitale che contiene la cella campanaria \u00e8 presente una pentafora. La parte apicale \u00e8 chiusa da un tetto a quattro spioventi di modesta inclinazione.\nL'interno \u00e8 suddiviso in tre navate, separate da colonne in trachite e marmo rosso, con pregevoli capitelli decorativi che danno l'appoggio alle arcate a tutto sesto. Di ottima fattura risultano le vetrate decorative che ornano le varie finestre, ben integrate nell'impianto neoromanico. Ciascuna navata termina con un'abside semicircolare.\nLe statue della Madonna e di San Giuseppe sono donazioni rispettivamente delle famiglie Vincenzo ed Amalia, e Famiglia Turi Carlo."}
{"id": "1787307", "revid": "39884", "url": "https://it.wikipedia.org/wiki?curid=1787307", "title": "Muhammad bin Suleyman", "text": ""}
{"id": "1787310", "revid": "4239", "url": "https://it.wikipedia.org/wiki?curid=1787310", "title": "Fuzuli", "text": ""}
{"id": "1787314", "revid": "461628", "url": "https://it.wikipedia.org/wiki?curid=1787314", "title": "Romano Penna", "text": "Biografia.\nPresbitero della Diocesi di Alba dal 1960, ha studiato presso la Pontificia Universit\u00e0 Gregoriana di Roma e il Pontificio Istituto Biblico di Roma dove si \u00e8 addottorato nel 1974 con la tesi \"Lo spirito di Cristo. Cristologia e pneumatologia secondo un'originale formulazione paolina\" (pubblicazione: Roma, 1976) sotto la guida del futuro cardinale Albert Vanhoye. \n\u00c8 stato docente Ordinario di Origini Cristiane dal 1983 nella Facolt\u00e0 di Teologia della Pontificia Universit\u00e0 Lateranense; ha insegnato come docente invitato anche presso la Pontificia Universit\u00e0 Gregoriana (Roma), il Pontificio Istituto Biblico (Roma) e lo Studium Biblicum Franciscanum di Gerusalemme."}
{"id": "1787315", "revid": "1318658", "url": "https://it.wikipedia.org/wiki?curid=1787315", "title": "Marco Valerio Messalla Rufo", "text": "Biografia.\nMarco Valerio Messalla Rufo fu figlio di Marco Valerio Messalla Corvino e fratello di Valeria Messalla (quarta moglie del dittatore romano Lucio Cornelio Silla). Era il padre di Marco Valerio Messalla, console suffetto nel 32 a.C., e di Potito Valerio Messalla, console suffetto nel 29 a.C.\nProbabilmente pretore nel 62 a.C., fu eletto console nel 53 a.C., in seguito ad uno scandalo di corruzione di cui fu partecipe insieme ai candidati Domizio Calvino, Memmio e Scauro: tutti e quattro avevano cercato di corrompere i consoli Clodio Pulcro e Domizio Enobarbo perch\u00e9 alle elezioni indirizzassero i voti verso di loro (come Pompeo e Crasso avevano fatto per favorire l'elezione di Clodio). Nonostante fosse stato colto in flagrante e pubblicamente denunciato, esercit\u00f2 comunque la magistratura insieme a Domizio Calvino a partire dal luglio di quell'anno, a differenza di Memmio e Scauro, che caddero in disgrazia. A causa dei grandi disordini durante il loro consolato, Messalla e Calvino tentarono di posticipare le elezioni per l'anno successivo, irritando i candidati Milone e Plauzio Ipseo per il consolato e Clodio per la pretura: tali elezioni alla fine non ebbero luogo e Pompeo fu scelto illegalmente dal Senato come \"consul sine collega\" per succedere a Messalla e Calvino.\nIn seguito fu accusato due volte di pratiche illecite in relazione alle elezioni; nella prima occasione fu accusato, sulla base della \"lex Pompeia de ambitu\", da Quinto Pompeo Rufo e prosciolto, nonostante la sua evidente colpevolezza, grazie all'eloquenza dello zio Quinto Ortensio; la seconda volta, sulla base della \"lex Licinia de sodaliciis\", fu invece condannato.\nDurante la guerra civile si schier\u00f2 con Giulio Cesare. Non si hanno notizie sull'ultima parte della sua vita: fu augure per cinquantacinque anni e scrisse un trattato sull'arte della divinazione."}
{"id": "1787316", "revid": "359705", "url": "https://it.wikipedia.org/wiki?curid=1787316", "title": "Bruno Ballardini", "text": "Biografia.\nSi \u00e8 laureato in filosofia del linguaggio con Tullio De Mauro presso l'Universit\u00e0 \"La Sapienza\" di Roma, ed ha studiato composizione e musica elettronica con Franco Evangelisti presso il Conservatorio Santa Cecilia. Dopo aver intrapreso una carriera di copywriter nelle multinazionali della pubblicit\u00e0, tra cui Compton, BBDO, Saatchi &amp; Saatchi, Young &amp; Rubicam, nel 1993 ha fondato Nautilus, la prima agenzia pubblicitaria interamente dedicata alla comunicazione sociale e non profit: le sue campagne per SOS Razzismo, per il Codacons, la Lega Anti Vivisezione, Positifs (Associazione delle persone sieropositive e con Aids), hanno ricevuto riconoscimenti a livello nazionale. La campagna per i comitati Bo.Bi. (Boicottiamo il Biscione) organizzati da Gianfranco Mascia \u00e8 stata citata dalla rivista internazionale Advertising Age come caso unico in Italia di azione pubblicitaria contro il conflitto d'interessi.\nEsperto di comunicazione strategica e di nuovi media ha fondato nel 1994, sotto l'egida del CNEL, Interacta, Associazione Italiana della Comunicazione Interattiva, di cui \u00e8 stato presidente. \u00c8 stato docente di Tecniche della Comunicazione Pubblicitaria all'Universit\u00e0 di Salerno dal 1996 al 2000 e all'Universit\u00e0 \"La Sapienza\" di Roma dal 2003 al 2006. Ha insegnato inoltre Scrittura Giornalistica presso la Facolt\u00e0 di Scienze Umanistiche dell'Universit\u00e0 \"La Sapienza\" fino al 2011. \u00c8 membro dell'Associazione Italiana di Studi Semiotici (AISS). Come ricercatore e storico delle arti marziali ha fondato nel 1990 il bimestrale \"Quaderni d'Oriente\" e dal 2011 dirige la collana \"Sapere d'Oriente\" per le Edizioni Mediterranee di Roma. Come giornalista, ha collaborato o collabora con testate quali \"MicroMega\", \"Il Sole 24 Ore\", \"Wired\", \"Giudizio Universale\", \"Playboy\", \"L'Anamorfico\" di Pino Zac, \"Il Male\" di Vauro Senesi, \"Linus\" ed ha un blog su \"Il Fatto Quotidiano online\"."}
{"id": "1787317", "revid": "26751", "url": "https://it.wikipedia.org/wiki?curid=1787317", "title": "Orcella australiana", "text": ""}
{"id": "1787319", "revid": "76963", "url": "https://it.wikipedia.org/wiki?curid=1787319", "title": "Claire Holt", "text": "Biografia.\nClaire Rhiannon Holt nasce e cresce a Brisbane, in una famiglia di cui fanno parte anche due sorelle e un fratello. Studia inizialmente per diventare un medico, ma inizia ad apparire in alcune pubblicit\u00e0 per guadagnare qualche risparmio e, dopo aver lavorato brevemente come modella, decide di diventare un'attrice. Successivamente, studia recitazione in una scuola privata.\nHa praticato pallanuoto a livello agonistico. Si \u00e8 diplomata nel 2005 alla Stuartholme School di Toowong, Brisbane ed \u00e8 cintura nera di Taekwondo.\nVita privata.\nNel luglio 2015 annuncia il fidanzamento col produttore televisivo Matt Kaplan, con cui si sposa il 28 aprile 2016 con una cerimonia privata. Il 27 aprile 2017 Matt Kaplan chiede il divorzio.\nIl 3 dicembre 2017 annuncia il fidanzamento con l'immobiliarista Andrew Joblon. Il 4 marzo 2018, comunica di aver avuto un aborto spontaneo. La coppia si sposa il 18 agosto 2018. Il 28 marzo 2019 nasce il primo figlio della coppia, James Holt Joblon. Il 12 settembre 2020 nasce la seconda figlia, Elle Madeline Holt Joblon.\nCarriera.\nOttiene il suo primo ruolo interpretando Emma Gilbert in \"H2O\", dal 2006 al 2009. Nel 2008 \u00e8 impegnata nelle riprese del film cinematografico \"Messengers 2 - L'inizio della fine\" di Martin Barnewitz, seguito del film \"The Messengers\", nel quale interpreta la protagonista. Nell'estate 2010 gira il film per la televisione \"Mean Girls 2\", sequel di \"Mean Girls\", mentre nel 2011 interpreta il ruolo ricorrente di Samara Cook in \"Pretty Little Liars\". Durante il casting per la serie televisiva \"The Secret Circle\", viene scritturata per apparire nei panni della vampira Rebekah Mikaelson, sorella di Klaus, in \"The Vampire Diaries\", ruolo che ricopre anche nella prima stagione dello spin-off della serie, intitolato \"The Originals\". Torner\u00e0 sul grande schermo con il film \"Blue Like Jazz\" di Steve Taylor, basato sull'omonimo romanzo di Donald Miller. A luglio 2014 entra a far parte della serie televisiva \"Aquarius\" nel ruolo della poliziotta Charmain Tully.\nNel 2017 \u00e8 protagonista del thriller \"47 metri\", diretto da Johannes Roberts, e in cui recita accanto a Mandy Moore e Matthew Modine.\nNel 2019 recita in due nuovi film, \"A Violent Separation\" e \"The Divorce Party\".\nDoppiatrici italiane.\nNelle versioni in italiano dei suoi lavori, Claire Holt \u00e8 stata doppiata da:"}
{"id": "1787329", "revid": "149485", "url": "https://it.wikipedia.org/wiki?curid=1787329", "title": "Leman Russ", "text": ""}
{"id": "1787338", "revid": "767487", "url": "https://it.wikipedia.org/wiki?curid=1787338", "title": "Monti Mitumba", "text": "I Monti Mitumba sono una catena vulcanica dell'Africa centro meridionale, posta a sud della Rift Valley che si estende per circa 1.500\u00a0km.\nGeografia.\nSi innalzano ad occidente del Lago Tanganica e costituiscono la frontiera naturale tra la Repubblica Democratica del Congo, il Burundi e il Ruanda. Tale catena montuosa \u00e8 divisa in due parti dal fiume Lukuga: le cime della sezione meridionale non superano i 1.900 metri, mentre quelle della sezione settentrionale arrivano ad oltre 3.000 metri. Da questa catena montuosa nasce il fiume Lualaba, che diviene poi il fiume Congo.\nLe due principali vette, il Monte Kahuzi (3.308 metri) e il Monte Bi\u00e9ga sono due vulcani spenti. I monti Mitumba sono ricchi di giacimenti minerari, tra cui oro, stagno, uranio, argento, zinco e rame."}
{"id": "1787344", "revid": "594360", "url": "https://it.wikipedia.org/wiki?curid=1787344", "title": "Cariba Heine", "text": "Biografia.\nNata a Johannesburg nel 1988 da genitori sudafricani (Kevin Heine e sua moglie Michelle, un'ex-showgirl), tre anni dopo la sua nascita la famiglia si trasferisce a Canberra, in Australia. Heine inizia a ballare all'et\u00e0 di tre anni, allenandosi in vari generi di danza (tra cui jazz, tip-tap e balletto classico), oltre ad equilibrismo e ginnastica ritmica, frequentando, dopo aver compiuto otto anni, la scuola di danza di sua madre. Studia inoltre canto e recitazione alla \"National Capital Acting School\" di Canberra. Successivamente si iscrive alla \"Telopea Park School\" e al \"St Clare's College\", terminando gli studi a casa per concentrarsi sulla sua carriera di ballerina. \u00c8 stata una delle pi\u00f9 giovani partecipanti alla Stargazers Convention a Sydney, Australia, nel 2006.\nHa un fratello maggiore che lavora come ballerino, Kyle, nato nel 1985.\nCarriera.\nNel 2003, Heine debutta come attrice nel cortometraggio \"Ballistic Session\" nel ruolo principale di Amanda; nel 2005 compete nello show televisivo sulla danza \"Strictly Dancing\". Come ballerina, effettua un tour negli Stati Uniti d'America e in Gran Bretagna e compare in un video musicale di Will Young. Non potendo proseguire per un po' di tempo la sua carriera nella danza a causa di una ferita seria ad un fianco, decide di dedicarsi alla recitazione, su suggerimento del suo manager. Dal 2006 al 2010, recita nel ruolo della sirena Rikki Chadwick nella serie televisiva \"H2O\", che la porta al successo. Nel 2007, interpreta Mindy nella serie \"Stupid, Stupid Man\" e recita nello spot televisivo di Coca-Cola Zero, mentre nel 2008 \u00e8 Bridget Sanchez nella terza stagione di \"Blue Water High\". L'anno successivo interpreta il ruolo di Caroline Byrne in \"A Model Daughter: The Killing of Caroline Byrne\", basato sull'omicidio realmente avvenuto a Sydney, mentre nel 2010 recita nella miniserie \"The Pacific\", dove interpreta il ruolo di Phyllis nel decimo e ultimo episodio. Nello stesso anno compare anche in \"Dance Academy\". Nel 2011 recita nel film per la televisione \"Blood Brothers\" e viene annunciata la sua partecipazione nel film indipendente \"Lord of the Crows\", che non viene per\u00f2 realizzato. Nel 2012 appare al cinema nel film \"Shark 3D\" ed entra nel cast della miniserie trasmessa su Channel 9 \"Howzat! Kerry Packer's War\", dove veste i panni di Delvene Delaney, un'attrice e presentatrice australiana nata nel 1951. Nel 2013, riprende il ruolo di Isabelle nella nuova stagione di \"Dance Academy\", mentre nel 2015 torna ad interpretare Rikki Chadwick negli ultimi due episodi di \"Mako Mermaids - Vita da tritone\".\nNel 2018 si unisce al cast di \"Home and Away\" nel ruolo di Ebony Harding.\nDoppiatrici italiane.\nNelle versioni in italiano dei suoi film, Cariba Heine \u00e8 stata doppiata da:"}
{"id": "1787346", "revid": "729019", "url": "https://it.wikipedia.org/wiki?curid=1787346", "title": "Ferrovia del Gornergrat", "text": "La ferrovia del Gornergrat (in tedesco Gornergratbahn, acronimo \"GGB\") \u00e8 una linea ferroviaria a trazione elettrica, a scartamento metrico e a cremagliera, che collega Zermatt al Gornergrat nella regione del Monte Rosa. Gestita dalla societ\u00e0 ferroviaria omonima privata svizzera, \u00e8 la seconda ferrovia pi\u00f9 alta d'Europa, superata solo dalla ferrovia della Jungfrau che raggiunge una maggiore altitudine.\nStoria.\nLa ferrovia del Gornergrat venne inaugurata il 15 agosto del 1898 con il preciso scopo di rendere possibile l'accesso al grandioso ghiacciaio del Gorner e la vista di uno tra i pi\u00f9 bei panorami alpini. La costruzione richiese un impegno eccezionale dato che i lavori si potevano svolgere solo per un breve periodo dell'anno a causa delle condizioni climatiche proibitive di quelle altitudini. La manodopera impiegata, oltre 2000 unit\u00e0, fu in prevalenza italiana.\nLa linea venne dotata fin dall'inizio di materiale rotabile elettrico costruito dall'impresa svizzera SLM di Winterthur. Quattro locomotive a due assi della potenza di 130\u00a0kW, a 550 volt corrente alternata, con l'ausilio della cremagliera a sistema Abt, permettevano di superare le pendenze esistenti del 200 per mille. Nel 1930 venne innalzata la tensione di alimentazione a 725 volt e acquisita un'ulteriore locomotiva, mentre nel secondo dopoguerra venne potenziato il parco rotabili in varie riprese ed acquisite 12 elettromotrici a carrelli pi\u00f9 potenti e veloci."}
{"id": "1787347", "revid": "1543377", "url": "https://it.wikipedia.org/wiki?curid=1787347", "title": "Vincenzo Del Signore", "text": "Biografia.\nNacque a Saltara il 14 marzo 1881, da Pasquale Del Signore e Candida Dominici. Fu ordinato presbitero il 19 settembre 1903. Prima di ricevere la nomina episcopale fu rettore del Pontificio Seminario Regionale e vicario capitolare.\nPapa Pio XI lo nomin\u00f2 vescovo di Fano il 20 settembre 1937. Il 24 ottobre successivo ricevette la consacrazione episcopale per l'imposizione delle mani dell'allora vescovo titolare di Famagosta Ettore Castelli, insieme ai vescovi coconsacranti Luigi Ferri e Oddo Bernacchia, nella cattedrale di Santa Maria Assunta di Fano. Il 13 gennaio 1938 entr\u00f2 in possesso della diocesi mentre l'11 febbraio dello stesso anno fece il solenne ingresso. Durante il suo ministero pastorale riserv\u00f2 pi\u00f9 volte una particolare attenzione alle vocazioni sacerdotali e religiose.\nNel periodo della Seconda guerra mondiale fu testimone della distruzione di chiese, campanili e abitazioni. Mentre i nazisti si stavano ritirando, assunse la carica di podest\u00e0 della citt\u00e0 di Fano e cerc\u00f2 di evitare la distruzione dei campanili della citt\u00e0 fanese, tuttavia il giorno 27 agosto 1944 ne furono abbattuti sei. Nel dopoguerra fu poi occupato nella ricostruzione fisica e spirituale della diocesi. Nel 1947 istitu\u00ec perci\u00f2 l'adorazione eucaristica perpetua nella chiesa di san Tommaso di Fano. Il 3 settembre 1955 il consiglio comunale fanese deliber\u00f2 l'attribuzione della cittadinanza onoraria al vescovo Del Signore per il suo operato in tempi cos\u00ec difficili. Prese inoltre parte al Concilio Vaticano II.\nSfinito dall'et\u00e0 e da mali fisici, lasci\u00f2 la sua diocesi nel 1966 e mor\u00ec, poco dopo, il 13 marzo 1967. Le sue spoglie sono state deposte nella cattedrale dell'Assunta di Fano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1787348", "revid": "161374", "url": "https://it.wikipedia.org/wiki?curid=1787348", "title": "Gornergrat Bahn", "text": ""}
{"id": "1787349", "revid": "92723", "url": "https://it.wikipedia.org/wiki?curid=1787349", "title": "FC Kharkiv", "text": ""}
{"id": "1787353", "revid": "339392", "url": "https://it.wikipedia.org/wiki?curid=1787353", "title": "Volodymyr Bessonov", "text": ""}
{"id": "1787355", "revid": "33751", "url": "https://it.wikipedia.org/wiki?curid=1787355", "title": "Conservative Party", "text": ""}
{"id": "1787356", "revid": "125915547", "url": "https://it.wikipedia.org/wiki?curid=1787356", "title": "Air Canada", "text": "Air Canada \u00e8 una compagnia aerea maggiore canadese con sede a Montr\u00e9al mentre i suoi hub principali sono l'Aeroporto Internazionale di Calgary, l'Aeroporto Internazionale di Montr\u00e9al-Pierre Elliott Trudeau, l'Aeroporto Internazionale di Toronto-Pearson e l'Aeroporto Internazionale di Vancouver.\nStoria.\nTrans-Canada Airlines: 1937-1969.\nAir Canada venne fondata il 10 aprile 1937 con il nome di\" Trans-Canada Airlines\" (TCA) tramite un decreto del Governo federale canadese come sussidiaria della compagnia di trasporti ferroviaria di nome \"Canadian National Railway \"(CNR). Il progetto di costruire una compagnia aerea sotto il controllo del Governo ai quei tempi era fortemente desiderata dal ministro dei trasporti canadese D.C. Howe che intendeva collegare le citt\u00e0 situate sulla costa dell'Oceano Atlantico a quelle situate sulla costa dell'Oceano Pacifico. Per fare ci\u00f2, vennero spesi circa 5 milioni di dollari per acquistare 2 Lockheed L-10 Electra e un biplano, il Boeing Stearman. Inoltre vennero messi ai vertici della compagnia aerea molti dirigenti provenienti da compagnie statunitensi come United Airlines e American Airlines. Il 1\u00ba settembre 1937, venne effettuato il primo volo, con a bordo di un Lockheed Electra, due passeggeri e un carico di posta da Vancouver a Seattle al prezzo di 14,28 dollari andata e ritorno. Nel frattempo, la compagnia cresceva sempre di pi\u00f9 ed il 1\u00ba luglio dell'anno successivo, con l'aumento dei passeggeri e dei voli, la Trans- Canada Airways introdusse gli assistenti di volo, mentre il 1\u00ba aprile 1939 con l'acquisto di 12 Lockheed Super Electra e 6 Lockheed Lodestars, incominciavano i primi voli intercontinentali. Nel 1940 la compagnia contava 579 dipendenti finch\u00e9 nel 1942, una nuova compagnia aerea canadese, la Canadian Pacific Airlines, propose una fusione con Trans-Canada Airways. Il Primo ministro canadese dell'epoca, Mackenzie King, declin\u00f2 l'offerta e nello stesso anno introdusse una legislazione che impediva a qualsiasi compagnia aerea canadese, esclusa la TCA, di propriet\u00e0 dello Stato canadese di effettuare voli intercontinentali. Ci\u00f2 fece acquisire allo Stato il monopolio delle principali rotte del Paese. Con la fine della seconda guerra mondiale, il provvedimento venne annullato, in quanto vennero cedute alcune rotte coast-to-coast e qualche volo internazionale alla compagnia aerea canadese CP Airways. TCA aveva sede originariamente a Winnipeg, ma in seguito venne spostata a Montr\u00e9al nel 1949. TCA divenne nel 1953, la prima compagnia aerea nel mondo a utilizzare un sistema di prenotazione computerizzato. Nel 1964, la TCA divenne la compagnia di bandiera canadese e nello stesso anno, venne proposto di cambiare il nome della compagnia da Tca ad Air Canada da Jean Chr\u00e8tien. La nuova identit\u00e0 venne respinta dal Governo Federale Canadese, ma in seguito venne approvata il 1\u00ba gennaio 1965.\nPrimi anni di Air Canada: 1970-1989.\nDurante gli anni '70, i provvedimenti governativi assicurarono il monopolio di Air Canada sulle rotte nazionali e regionali, cedute alla rivale CP Air alla fine degli anni 40. Quest'ultima era soggetta a limiti di capacit\u00e0 sui voli intercontinentali e limitata dalle operazioni nazionali mentre le tariffe di Air Canada erano soggette a regolamentazione da parte del governo. Nel 1976 a seguito della riorganizzazione del CNR, Air Canada divenne una societ\u00e0 indipendente ma non privatizzata. Tramite l'Air Canada Act del 1978 si stabil\u00ec che il vettore aereo dovesse competere su un piano di parit\u00e0 con le compagnie aeree regionali rivali e CP Air, ponendo fine al controllo regolamentare diretto del governo su rotte, tariffe e servizi di Air Canada. Nel 1987, il Governo apr\u00ec le rotte nazionali, domestiche, internazionali e intercontinentali a tutte le compagnie aeree canadesi con il \"National Transportation Act\", al fine di creare un regime di libera concorrenza tra le compagnie aeree in Canada. Nello stesso anno, entrarono nella flotta di Air Canada i Boeing 727, i Boeing 747 e i Lockheed L1011 Tri-Star. Le spese per la nuova flotta superarono gli utili della compagnia, che si trov\u00f2 fortemente indebitata. Nel 1988, Air Canada venne privatizzata e il 43% delle sue azioni venne ceduta con un'offerta pubblica iniziale completata nell'ottobre di quell'anno. Contemporaneamente la concorrente di lungo raggio CP Air era diventata Canadian Airlines International a seguito dell'acquisizione di Pacific Western Airlines. Nel 1989, Air Canada venne completamente privatizzata grazie alle pubbliche relazioni portate avanti dal presidente della compagnia Claude I. Taylor e dall'amministratore delegato Pierre J. Jeannot.\nCambiamenti strategici: 1990-1999.\nAgli inizi degli anni 90 Air Canada incontr\u00f2 delle difficolt\u00e0 finanziarie in quanto l'industria aeronautica sub\u00ec un crollo in seguito alla Guerra del Golfo. Per tentare di porre rimedio, la nuova dirigenza della compagnia assunse l'ex amministratore delegato di Delta Airlines, Hollis L. Harris, come proprio amministratore delegato. Harris riorganizz\u00f2 l'amministrazione della compagnia, ridusse i ruoli amministrativi, spost\u00f2 il quartier generale all'aeroporto internazionale di Montr\u00e9al e vendette la divisione della sua carta di credito \"enRoute \"alla Diners club nel 1992.\u00a0Nel 1994 la compagnia era ritornata ad avere profitti\u00a0 e nello stesso anno ottenne i diritti di volo per la rotta dal Canada al nuovo aeroporto internazionale del Kansai di Osaka in Giappone. Nel 1995, approfittando del nuovo accordo tra USA e Canada sugli spazi aerei, Air Canada aggiunse 30 nuove rotte. Nel maggio 1997, Air Canada divenne un membro fondatore della \"Star Alliance\" mentre nella seconda parte degli anni 90 vide la compagnia aumentare i profitti totalizzando 1 miliardo di dollari tra il 1997 ed il 1998.\u00a0Il 2 settembre 1998, i piloti dell'Air Canada indissero il primo sciopero della compagnia, chiedendo stipendi pi\u00f9 alti. Alla fine del 1999 il governo canadese eman\u00f2 alcuni provvedimenti riguardo l'aviazione con lo scopo di consolidare l'industria aeronautica canadese. Nello stesso anno, American Airlines congiuntamente alla societ\u00e0 finanziaria canadese\" Onex Corp.\" si propose per rilevare sia la rivale Canadian Airlines che Air Canada per fonderle in un'unica compagnia, spingendo Air Canada a fare una offerta per la sua pi\u00f9 grande rivale.\nFusione con Canadian Airlines: 1999-2002.\nNel gennaio 2001 Air Canada acquist\u00f3 Canadian Airlines e grazie a questa fusione divenne la dodicesima pi\u00f9 grande compagnia aerea del primo decennio del 21 secolo. Non appena Air Canada ebbe accesso alla situazione finanziaria della sua ex rivale, i dirigenti si resero conto che l'aerolinea si trovava in una situazione peggiore di quanto si aspettassero. Fu messa in atto una rapida strategia di fusione ma nell'estate 2000 il tentativo di integrazione dei servizi port\u00f2 a ritardi nei voli, problemi con i bagagli e altri disservizi. Il servizio fu ripristinato e migliorato, cos\u00ec come promesso dai dirigenti della compagnia, per il gennaio dell'anno successivo. La compagnia si trov\u00f2 a fronteggiare la crisi del mercato aereo a livello globale e l'aumentata competizione riscontrando perdite per due anni consecutivi tra il 2001 ed il 2002.\nBancarotta e rinascita: 2003-2004.\nPoich\u00e9 Air Canada aveva usato la politica della terra bruciata per difendersi dal tentativo di Onex di acquisirla, aveva dovuto stipulare onerosi contratti con la maggior parte dei suoi fornitori cos\u00ec il 1\u00ba aprile 2003 fu ufficialmente inserita, per evitare la bancarotta, nel \"Companies Creditors Arrangement Act\". La compagnia usc\u00ec da questo programma diciotto mesi dopo, il 30 settembre 2004. In questo periodo al vettore aereo furono fatte due offerte dalla \"Cerberus Capital Management\" e dalla \"Trinity Time Investments\". L'offerta della Cerberus prevedeva l'ex primo ministro Brian Mulroney come presidente, ma fu respinta a causa dell'intenzione di modificare gli accordi sindacali con i lavoratori. Inizialmente la compagnia aerea scelse \"Trinity Time Investments\", la quale chiese la presidenza e la libert\u00e0 di veto sul consiglio di amministrazione in cambio di un investimento di 650 milioni di dollari; tuttavia in un secondo momento, richiese anche una modifica degli accordi sindacali, non prevista nell'offerta originale. In conseguenza di ci\u00f2, la compagnia rifiut\u00f2 il compromesso e l'affare salt\u00f2. Successivamente scese in campo \"Deutsche Bank\" con una proposta da 850 milioni di dollari in cambio della promessa di tagliare i costi sui dipendenti di 200 milioni di dollari su base annua. L'offerta fu accettata dopo un rapido incontro tra il presidente di Air Canada ed il presidente del sindacato che diede l'assenso a procedere con l'accordo. \"ACE Aviation Holdings \"divenne la nuova compagnia proprietaria della rinnovata Air Canada. Nell'ottobre 2004 la cantante canadese C\u00e9line Dion divenne il volto di Air Canada con la speranza di rilanciare la compagnia e riportarla nel mercato internazionale dopo il periodo nel programma di protezione dalla bancarotta.\nAmmodernamento della flotta.\nIl 31 ottobre 2004, dopo 33 anni, la compagnia sostitu\u00ec la sua flotta di Boeing 747 con una di Airbus A340. Il 19 ottobre 2005 Air Canada svel\u00f2 la nuova livrea degli aerei: carlinga blu argento e coda con una nuova versione della foglia d\u2019acero canadese. Il 9 novembre 2005 la compagnia decise di rinnovare la sua flotta di aerei \"widebody\" acquistando 16 Boeing 777 e 14 Boeing 787 le cui consegne cominciarono rispettivamente nel marzo 2007 e nel maggio 2014. Il 24 aprile 2007 Air Canada ordin\u00f2 60 Boeing 787 Dreamliner diventando il pi\u00f9 grande acquirente di \"Dreamliner\" del Nord America ed il terzo nel mondo dietro a Qantas e All Nippon Airways. Air Canada cominci\u00f2 a ricevere 15 Embraer 175 e 45 Embraer 190 che sarebbero stati usati per espandere le rotte nazionali e verso gli Usa.\nProgetto XM.\nCominciato nel luglio 2006 ed adesso completo, il \"Project XM:Extreme Makeover\" \u00e8 un progetto di sostituzione e ammodernamento delle cabine di tutti gli aerei costato 300 milioni di dollari. I nuovi aerei saranno consegnati con le nuove cabine gi\u00e0 installate. Le nuove cabine includono: introduzione delle \"Executive\" \"First Suite\" nella nuova classe \"Executive\" \"First\" (Boeing 767, 777 e Airbus A330), nuove opzioni di intrattenimento per tutte le classi, nuovi sistemi di intrattenimento \"AVOD \"(\"personal AVOD\" con touchscreen LCD da 9 pollici in \"Business\" e in \"Executive\", \"larger AVOD\" con touchscreen LCD da 12 pollici nelle \"Executive First Suite\"), porte USB per ricaricare i propri dispositivi elettronici in tutti i sedili e prese elettriche AC da 120 Volt nella maggior parte dei sedili in \"Economy\" ed in tutti quelli in \"First o Executive First\".\nDifficolt\u00e0 finanziarie: 2005-2018.\nNegli ultimi anni del primo decennio del 2000, Air Canada ha incontrato numerose difficolt\u00e0 finanziarie, inclusa la grande recessione, alimentando le speculazioni che sarebbe potuta fallire per bancarotta a pochi anni dall'uscita dal programma di protezione. Il presidente Montie Brewer fu sostituito da Calin Rovinescu a partire dal 1\u00ba aprile 2009. Rovinescu divenne il primo presidente canadese della compagnia da Claude Taylor nel 1992, divenendo capo del programma di ricostruzione della compagnia aerea nel 2003 ma nello stesso anno, si dimise perch\u00e9 i sindacati rifiutarono le sue richieste. Il ministro delle finanze canadese Jim Flaherty, assunse il giudice in pensione James Farley che aveva vigilato sulla bancarotta del 2003, per mediare tra la compagnia ed i sindacati sulla questione delle pensioni. La compagnia afferm\u00f2 che la mancanza di copertura per un piano pensionistico da 2,85 miliardi di dollari avrebbe rappresentato un rischio di liquidit\u00e0 e avrebbe richiesto nuove agevolazioni finanziarie per coprire le operazioni nell'anno successivo. La compagnia fu obbligata ad aggiungere 650 milioni di dollari al fondo pensionistico ma nel primo quadrimestre finanziario del 2009 registr\u00f2 una perdita di 400 milioni di dollari e cos\u00ec richiese una sospensione dei pagamenti sulle pensioni per l'anno 2009. I sindacati insistettero per avere garanzie finanziarie prima di accettare un accordo. Nel dicembre 2010, ACE vendette 44 milioni di azioni Air Canada, seguite dai restanti 31 milioni di azioni nel novembre 2012 a Cormark Securities Inc. Nel 2013 venne scoperto che Air Canada faceva sistematicamente uso dell\"overbooking\", pratica per la quale lo stesso posto viene venduto e assegnato a pi\u00f9 di una persona. Molti passeggeri finirono per essere lasciati a terra senza poter partire nonostante un biglietto regolare, di conseguenza il governo federale si convinse della necessit\u00e0 di adottare una carta dei diritti dei passeggeri. Nel novembre del 2014 i piloti dell'Air Canada votarono con una larga maggioranza dell'84% in favore di un contratto decennale che consentiva alla compagnia di usare l\u2019arbitrato o la mediazione per risolvere le controversie di tipo legale.\nProposta d'acquisizione di Transat A.T: 2019-2021.\nIl 16 maggio 2019 la compagnia aerea ha annunciato che era in trattative esclusive per acquistare Transat A.T, la societ\u00e0 madre proprietaria di Air Transat, per 520 milioni di dollari canadesi. Il 27 giugno dello stesso anno, Transat A.T. ha accettato di essere acquistata da Air Canada per 13 dollari ad azione; tuttavia, a causa di alcune divergenze da parte degli azionisti di Air Transat, l'aerolinea canadese ha dovuto aumentare il prezzo di acquisto a 18 dollari canadesi per azione. Il valore complessivo dell'accordo \u00e8 divenuto di 720 milioni di dollari, in conseguenza di ci\u00f2 il 23 agosto 2019, il 95% degli azionisti di Transat A.T. ha approvato l'acquisizione da parte di Air Canada su tale base. La transazione proposta, sarebbe dovuta essere valutata pubblicamente dal Transport Canada entro il 2 maggio 2020, prima della chiusura dell'acquisizione ma \u00e8 stata posticipata a data da definirsi. L'accordo \u00e8 stato rivisto al ribasso nell'ottobre 2020 a 5 dollari per azione, a causa delle difficolt\u00e0 finanziarie derivate dalle restrizioni agli spostamenti, in relazione alla pandemia di COVID-19. \nIl processo di acquisizione di Air Transat, \u00e8 stato annullato nell'aprile 2021 a seguito del mancato ottenimento dell'approvazione alla fusione, da parte della Commissione europea. La societ\u00e0 ha pagato una penale di 12,5 milioni di dollari, a favore di Air Transat.\nStruttura aziendale.\nPropriet\u00e0.\nAir Canada \u00e8 stata completamente privatizzata nel 1989 e le sue azioni sono state quotate alla borsa di Toronto (TSX) con il simbolo AC. Al 2020, l'Air Canada Public Participation Act (ACPPA) limita l'acquisizione delle azioni della compagnia aerea fino ad un massimo di 25% ai non residenti in Canada, mentre il restante 75% \u00e8 disponibile agli investitori di residenza canadese. Tuttavia da maggio 2017, \u00e8 in corso un progetto di legge della House of Commons (denominato \"Transportation Modernization Act\" o \"Bill C-49\") che consentirebbe alla compagnie aeree canadesi di avere il 49% di propriet\u00e0 straniera.\nSede.\nLa sede di Air Canada \u00e8 situata nella citt\u00e0 di Montr\u00e9al a causa dell'obbligo da parte dell'ACPPA. Essa \u00e8 situata nel Air Canada Centre (in francese: Centre Air Canada) noto anche come La Rondelle (in inglese: \"The Puck\") in un edificio di 7 piani situato all'Aeroporto Internazionale di Montr\u00e9al-Pierre Elliott Trudeau. Nel 1975 la sede della compagnia aerea era nel grattacielo di Place Ville-Marie, ma a causa degli alti costi di gestione \u00e8 stata trasferita.\nDirigenti.\nFino al 1976 la compagnia aerea era una sussidiaria della Canadian National Railway (CNR), in conseguenza di ci\u00f2 era amministrata da essa. Successivamente ha avuto una dirigenza propria con un presidente ed un amministratore delegato:\nSociet\u00e0 controllate.\nAir Canada Cargo\nAir Canada Express\nAir Canada Jetz\nAir Canada Rouge\nAir Canada Vacations\nAeroplan\nSociet\u00e0 controllate in passato.\nAir Canada Jazz\nAir Canada Tango\nZip\nAccordi commerciali.\nAl 2021, Air Canada ha accordi di codeshare con le seguenti compagnie:\nAlleanze\nIl 14 maggio 1997 Air Canada \u00e8 entrata a far parte di Star Alliance.\nFlotta.\nAd aprile 2021 la flotta Air Canada risulta composta dai seguenti aerei:\nTutti gli aerei sono dotati di nuovi interni, ad eccezione di tre Boeing 767-300ER che vengono utilizzati su rotte stagionali selezionate con una configurazione in un'unica classe economica: durante l'inverno da Calgary, Vancouver e Edmonton verso Honolulu, Maui, Canc\u00fan, Varadero e Montego Bay; mentre in estate da Montr\u00e9al e Toronto verso Atene, Barcellona e Dublino; e di due A319-100 in un'unica classe economica che sono rientrati in flotta dopo essere stati dati in leasing alla fallita Mexicana, che servono specifiche rotte stagionali durante l'inverno.\nI nuovi interni consistono in un \"revamping\" della cabina passeggeri e nell'installazione di schermi video personali sia in Business che in Economy Class. La maggior parte degli aerei di lungo raggio (B767, B777, A330) operano dagli hub di Toronto, Montr\u00e9al, Vancouver e Calgary.\nFlotta storica.\nNel corso degli anni Air Canada ha operato con i seguenti modelli di aeromobili:\nNel 1963 Air Canada dichiar\u00f2 di essere la prima grande compagnia aerea ad aver adottato la tecnologia della turbina su tutta la sua flotta per diminuire i costi ed aumentare la produttivit\u00e0. Sostenne anche di essere la prima compagnia al mondo ad aver introdotto un servizio cargo effettuato con dei jet, usando i suoi DC-8.\nMarchio.\nLe divise di Air Canada tra il 2004 e il 2017 hanno utilizzato un colore blu notte. Esse sono state progettate dallo stilista canadese Debbie Shuchat e sono state presentate nell'hangar dell'aeroporto di Toronto da C\u00e9line Dion.\nIl 9 febbraio 2017, sono state presentate le rinnovate divise in coincidenza con il 150\u00ba anniversario del Canada e l'80\u00ba anniversario di Air Canada. Esse sono state progettate dallo stilista canadese Christopher Bates, il quale ha utilizzato un colore di base nero e grigio con stilemi di color rosso e la famosa foglia d'acero.\nNel corso degli anni Air Canada ha utilizzato le seguenti livree:\nServizi di bordo.\nAir Canada offre tre classi di servizio sui propri aeromobili:\nEconomy Class\nLa classe economica varia a seconda del tipo di aeromobile:\nPremium Economy Class\nLa classe economica premium \u00e8 disponibile solamente sui velivoli di lungo raggio e varia a seconda del tipo di aeromobile:\nBusiness\nLa classe Business, denominata \"Signature\", varia a seconda del tipo di aeromobile:\nProgramma fedelt\u00e0.\nIl programma frequent flyer di Air Canada \u00e8 chiamato \"Aeroplan\" ed \u00e8 valido in ogni volo effettuato con Air Canada, con le compagnie dell'alleanza Star Alliance e con le altre societ\u00e0 partner. L'11 maggio 2017, la compagnia aerea ha annunciato l'intenzione di lanciare un nuovo programma di fidelizzazione per sostituire Aeroplan e Altitude entro il 2020. Tuttavia il 10 gennaio 2019, Air Canada ha riacquistato Aeroplan da Groupe Aeroplan Inc.\nAir Canada Altitude\nIl 20 settembre 2012, l'aerolinea ha presentato il suo nuovo programma frequent flyer per viaggiatori denominato \"Air Canada Altitude\" per integrarlo in Aeroplan. Il programma fedelt\u00e0 prevede cinque livelli: Basic, Prestige 25K, Elite 35K, Elite 50K, Elite 75K e Super Elite 100K. Questi ultimi tre sono chiamati livelli di abbonamento \"Top Tier\" e offrono vantaggi di viaggio come upgrade, accesso alla lounge, servizi prioritari (ad es. Check-in, gestione dei bagagli) e bonus quando si accumulano miglia attraverso i viaggi aerei. Altitudine si riferisce ad Altitude Qualifying Miles (AQM), Segmenti (AQS), e Dollari (AQD). I membri Prestige e Altitude Elite 35K ottengono lo status Star Alliance Silver, mentre i membri Elite 50K, Elite 75K e Super Elite 100K ottengono lo status Star Alliance Gold.\nRequisiti di status\nI requisiti del programma fedelt\u00e0 al 2020:\nLounge.\nAir Canada dispone di 23 lounge denominate \"Maple Leaf Lounges (Lounges Foglia d'Acero)\", situate in tutti i principali aeroporti del Canada e negli aeroporti internazionali come Londra-Heathrow, Parigi-Charles de Gaulle, Francoforte, Los Angeles, Newark e New York-LaGuardia. Le lounges sono disponibili per i clienti in possesso di un biglietto in Business Class, i soci Star Alliance Gold, gli Air Canada Super Elite, gli Air Canada Elite, gli Air Canada, i membri Maple Leaf Club ed i membri American Express Maple Leaf Club."}
{"id": "1787366", "revid": "125594281", "url": "https://it.wikipedia.org/wiki?curid=1787366", "title": "Bacaro", "text": "Il bacaro (pron. b\u00e0caro), o \"bacar\u00e9to\", \u00e8 un tipo di osteria veneziana a carattere popolare, dove si trova una vasta scelta di vini in calice (\"\u00f3mbre\" o \"bianch\u00e9ti\") e piccoli cibi e spuntini (\"cich\u00e9ti\"), caratterizzata da pochi posti a sedere e da un lungo bancone vetrinato in cui sono esposti i prodotti in vendita. Pi\u00f9 raro \u00e8 il caso di \"bacari\" che servono piatti pi\u00f9 elaborati o che offrono un vero e proprio servizio di ristorazione.\nFrequentati sia da turisti sia da abitanti del luogo, i \"bacari\", oltre al vino, servono anche le caratteristiche bevande note come \"spritz\", mentre raramente vengono offerti al pubblico i tipici tramezzini veneziani, destinati ad altri tipi di esercizi, perlopi\u00f9 bar o locali specializzati. L'esercizio tipico si \u00e8 trasformato fino ad assumere una fisionomia mista, a met\u00e0 fra l'osteria e il pub.\nSono decine i bacari che si trovano sparsi per Venezia e alcuni davvero nascosti e introvabili tra le calli strette e a volte nascoste. Dal 2016 tradizione e innovazione si coniugano e nasce una community dedicata al mondo dei bacari e un'applicazione completamente gratuita con lo scopo di permettere agli utenti di districarsi a Venezia alla ricerca di questi originali locali.\nEtimologia.\nIl nome \"bacaro\" si vorrebbe derivato da Bacco, dio del vino. Secondo un'altra teoria, deriverebbe da \"far b\u00e0cara\", espressione veneziana per \"festeggiare\". \"Bacari\" era il nome attribuito, un tempo, ai vignaioli e ai vinai che venivano a Venezia con un barile di vino da vendere in Piazza San Marco insieme con dei piccoli spuntini. Il bicchiere di vino che si beveva si chiamava \"\u00f3mbra\", perch\u00e9 i venditori delle botteghe alla base del campanile di San Marco ne seguivano l'ombra per proteggere il vino dal sole. Per evitare il faticoso trasporto ogni giorno, si cercava in seguito un locale fermo, che si usava come magazzino e come mescita. Altra ipotesi fa invece risalire l'origine successivamente al 1866 quando inizia il commercio dei vini pugliesi (in particolare di Trani) impiegati per \"tagliare\" ed irrobustire i vini locali che erano di modesta gradazione alcolica e poveri di struttura. Il \"Dizionario del dialetto veneziano\" di Giuseppe Boerio, anche nella seconda edizione del 1856, non rileva tale termine che \u00e8 da considerare di formazione successiva. \"B\u00e0caro\" era il vino duro, scuro ed amaro ed il termine pass\u00f2 a distinguere le mescite che alcuni vinai pugliesi aprirono in Venezia per vendere direttamente i loro prodotti. I \"bacari\" si distinguevano dalle \"malvasie\" cio\u00e8 dai locali nei quali si vendeva la \"malvasia\", prodotto di pregio, che da secoli giungeva a Venezia in particolare dalla Grecia.\nDistribuzione.\nI bacari sono distribuiti pi\u00f9 o meno in tutta Venezia. La pi\u00f9 alta concentrazione \u00e8 nei sestieri di Cannaregio e, soprattutto, San Polo.\nCaratteristiche.\nQuesti tipici locali si differenziano dalle comuni osterie per via della modalit\u00e0 di consumazione dei cibi, per il modo in cui questi sono presentati al pubblico, e per le dimensioni e struttura degli ambienti interni. Il \"bacaro\", quindi, \u00e8 solitamente di piccole dimensioni, con pochi posti a sedere, banconi con sgabelli simili a quelli dei bar e vetrine in cui vengono esposti i cibi. Questi, di solito, sono acquistabili a pezzo, al fine di comporre un piatto con diversi tipi di prodotto diverso. Il \"bacaro\" viene visto sia come un esercizio di ristorazione per il pranzo, sia come luogo di aperitivo. I turisti tendono a servirsi di tali esercizi per farvi un vero e proprio pasto completo (anche una decina di pezzi), mentre gli abitanti di Venezia lo usano perlopi\u00f9 come un ritrovo per bere, o una tappa di pi\u00f9 locali in un giro destinato al bere, e il cibo \u00e8 solo un accompagnamento (uno o due pezzi), in modo da non assumere le bevande a stomaco completamente vuoto. Sono due filosofie completamente diverse nella fruizione dello stesso posto ed entrambe, ai giorni nostri, possono essere ritenute \"principali\", nonostante il \"bacaro\" sia nato perlopi\u00f9 come luogo d'aperitivo piuttosto che di pranzo o cena.\nProdotti venduti.\nI prodotti tipici del \"bacaro\" sono definiti \"cicheti\" in dialetto veneziano e \"spunci\u00f3ni\" o \"spunci\u00f3ti\" a Padova (pron. \"cich\u00e9ti\", termine derivante dal latino \"ciccus\", ovvero \"piccola quantit\u00e0\", italianizzato in \"cicchetti\"). Si presentano con un'estrema variet\u00e0 di forme: di solito sono a base di pesce (ma anche di salumi, carne, e altro) e possono essere semplici o complessi. Tra i cicheti pi\u00f9 ricorrenti vi sono i crostini di baccal\u00e0 mantecato, alici marinate, misto mare o \"folpetti\" in umido. Ai \"cicheti\" a base di pane sono alternati quelli fritti: baccal\u00e0 fritto, sarde in saor, verdure fritte ecc. Le composizioni, tuttavia, sono fra le pi\u00f9 disparate ed originali; ci\u00f2 che le accomuna, per\u00f2, \u00e8 la praticit\u00e0 del cibo informale: potendo essere mangiati senza l'utilizzo di posate, non richiedono la necessit\u00e0 di tagliarli o di sedersi a un tavolo.\nLe \"ombre\", servite in calici di piccole dimensioni, prevedono normalmente la mescita del vino della casa, tipicamente rosso, mentre il bicchiere di vino bianco della casa, nello stesso quantitativo e nello stesso tipo di bicchiere, viene chiamato anche \"bianco\" o \"biancheto\". Nei \"bacari\" \u00e8 comunque possibile trovare selezioni a volte anche ampie di vini di tutte le qualit\u00e0.\nEsportazione del fenomeno.\nNei primi anni del 2010 il fenomeno dei \"cicheti\" veneziani \u00e8 esploso nel Regno Unito diventando una vera e propria moda culturale che si \u00e8 associata a un'altra tradizione italiana, quella dell'aperitivo. L'usanza \u00e8 internazionalmente conosciuta con il termine italiano \"cicchetti\" che ha sostituito quello originale veneziano. In Italia, invece, il fenomeno non si \u00e8 molto sviluppato oltre i confini del capoluogo veneto, rimanendo fenomeno caratteristico della citt\u00e0 di Venezia. Al suo posto si sono diffuse, soprattutto a Milano, le pressoch\u00e9 identiche (ma storicamente pi\u00f9 recenti) \"tapas\" della cucina spagnola."}
{"id": "1787370", "revid": "1543377", "url": "https://it.wikipedia.org/wiki?curid=1787370", "title": "Dunstano di Canterbury", "text": "Fu abate di Glastonbury e arcivescovo di Canterbury. \u00c8 venerato come santo dalla Chiesa cattolica, da quella ortodossa e da quella anglicana.\nLa sua opera restaur\u00f2 il monachesimo in Inghilterra e riform\u00f2 la Chiesa dell'isola. Per i successivi due secoli fu il santo pi\u00f9 popolare del regno, grazie anche alle leggende che ne ricordano in particolare le astuzie nel combattere il diavolo.\nAgiografia.\nLa nascita.\nDunstan nacque a Baltonsborough, nel Somerset. Il padre era Heorstan, un nobile del Wessex, fratello del vescovo di Wells e Winchester; la madre, Cynethryth, \u00e8 ricordata come una donna pia. Osbern, il suo principale biografo (XI secolo), riferisce che un segno divino le rivel\u00f2 la santit\u00e0 del figlio che avrebbe partorito:\nL'anonimo autore della biografia dei suoi primi anni pone la nascita di Dunstan durante il primo anno del regno di Atelstano d'Inghilterra (il 924 o il 925). Questa data, tuttavia, non pu\u00f2 coincidere con le testimonianze scritte dell'epoca, che la anticipano, pi\u00f9 probabilmente, al 910 o agli anni precedenti.\nIl periodo alla corte e la presa dei voti.\nDa giovane, Dunstan studi\u00f2 presso i monaci irlandesi che avevano occupato le rovine dell'abbazia di Glastonbury. Secondo le fonti era d'indole ottimistica e si distingueva per il rapido apprendimento e l'abilit\u00e0 nelle arti manuali. Si ricorda anche una visione, che gli avrebbe predetto la restaurazione dell'abbazia e che fu colpito da una grave malattia, ma ne fu miracolosamente guarito. Con il consenso dei genitori, ricevette gli ordini minori e oper\u00f2 presso l'antica chiesa di Santa Maria. La sua devozione allo studio lo fece tanto conosciuto, che Atelmo, altro suo zio e arcivescovo di Canterbury, lo fece entrare al suo servizio. Pi\u00f9 tardi pass\u00f2 alla corte di re Atelstano.\nPresto Dunstano divenne il favorito del sovrano, cosa che dest\u00f2 l'invidia degli altri membri della corte. Contro di lui fu infatti ordito un complotto e fu accusato di stregoneria e magia nera. Il re gli ordin\u00f2 allora di lasciare la corte e, attaccato ora fisicamente dai nemici, fu picchiato, legato e gettato in una latrina. Riuscito a liberarsi, raggiunse la casa di un amico e d\u00ec l\u00ec raggiunse Winchester, dove abitava suo zio vescovo Elfego.\nElfego lo persuase a farsi monaco, ma Dunstan aveva ancora dei dubbi riguardo alla sua vocazione al celibato. Nel frattempo lo aveva colpito una grave malattia che aveva ricoperto il suo corpo di pustole, forse si tratt\u00f2 di lebbra, ma pi\u00f9 probabilmente fu una conseguenza dell'avvelenamento provocato dalla caduta nella fogna. Qualunque fosse stata la causa, il fatto cambi\u00f2 la mentalit\u00e0 di Dunstan che, guarito, fu consacrato monaco nel 943 (quasi a titolo personale, essendo il monachesimo di fatto scomparso dalla Gran Bretagna) e torn\u00f2 a Glastonbury, dove visse da eremita. Presso la vecchia chiesa di Santa Maria costru\u00ec una piccolissima cella dove studiava, lavorava e suonava la sua arpa. Fu a questo punto che, secondo la leggenda, il diavolo lo tent\u00f2, ma fu respinto dal monaco che lo fer\u00ec con le sue pinze da fabbro.\nDunstano monaco.\nA Glastonbury, Dunstano lavorava allo \"scriptorium\", ma era anche un abile artigiano, in particolare dell'argento. \u00c8 probabile che sia lui l'autore di una nota immagine di Cristo con un piccolo monaco prostrato (forse un autoritratto) inserita nel \"Glastonbury Classbook\"; fu questa una delle prime illustrazioni del genere divenute tipiche dell'arte anglosassone medievale.\nDunstano acquis\u00ec anche fama di musicista, miniaturista e fabbro. Etelfeda, nipote di re Etelstano, scelse il monaco come fidato consigliere e alla sua morte gli lasci\u00f2 una considerevole fortuna, che Dunstano utilizz\u00f2 in seguito per far rinascere il monachesimo in Inghilterra. Nello stesso periodo mor\u00ec anche il padre Heorstan, perci\u00f2 si trov\u00f2 anche in eredit\u00e0 il patrimonio familiare.\nDunstano divenne una persona molto conosciuta, carismatica e influente, e, alla morte di Etelstano, nel 940, il nuovo monarca Edmondo, lo ammise alla sua corte a Cheddar, facendolo ministro.\nTuttavia, ancora una volta, i favori che gli accord\u00f2 il sovrano scatenarono la gelosia dei cortigiani che prepararono un complotto, in seguito al quale il monarca era gi\u00e0 sul punto di allontanarlo. A Cheddar si trovavano allora alcuni messi del \"Regno Orientale\", probabilmente l'Anglia orientale. Il monaco implor\u00f2 questi ultimi di portarlo con loro al ritorno in patria e, sebbene essi accettassero a parole, non esaudirono la sua richiesta. Tuttavia, la biografia ricorda un fatto miracoloso che ribalt\u00f2 la situazione:\nAbate di Glastonbury.\nDunstano, ora abate di Glastonbury, cominci\u00f2 ad adoperarsi per la rinascita del monachesimo inglese e per ricostruire l'abbazia. Per iniziare, restaur\u00f2 nell'abbazia la regola benedettina. Il fatto che la regola di San Benedetto fosse la base della sua restaurazione non \u00e8 soltanto affermato dal suo primo biografo, che conosceva molto bene Dunstano, ma \u00e8 evidente anche dalla natura delle sue prime decisioni prese come abate, sia rispetto agli edifici che alle tendenze benedettine della maggior parte dei suoi discepoli.\nLa prima preoccupazione di Dunstano fu di ricostruire la chiesa dedicata a San Pietro, il chiostro e le celle per la clausura. Affid\u00f2 al fratello Wulfrico la gestione degli affari temporali, in modo che \"n\u00e9 lui n\u00e9 nessun altro dei monaci dovesse interrompere la clausura\" e istitu\u00ec una scuola per i giovani locali, presto diventata la pi\u00f9 rinomata d'Inghilterra. Estese anche il sistema d'irrigazione sul circostante Somerset Level.\nNel 946, quando Dunstano era abate da non pi\u00f9 di due anni, re Edmondo fu assassinato e gli successe il fratello Edredo. Il nuovo sovrano, cagionevole di salute, era affiancato dalla madre, Edgiva di Kent, dal primate d'Inghilterra, l'arcivescovo Oda e da alcuni nobili dell'Anglia orientale al cui vertice stava il potente \"ealdorman\" Etelstano Mezzo-re. Fu una politica caratterizzata da un atteggiamento di unificazione e conciliante con l'altra met\u00e0 del regno, che era in mano danese, l'obiettivo era il ristabilire l'autorit\u00e0 del re: in campo ecclesiastico, si favoriva la diffusione del Cattolicesimo tramite la ricostruzione dei luoghi di culto, la moralizzazione del clero e della laicit\u00e0 e l'opposizione alla religione dei Danesi. Contrari a queste riforme furono i nobili del Wessex, dei quali molti erano parenti di Dunstano, che intendevano conservare la situazione attuale. Per nove anni, comunque, l'influenza dell'abate riusc\u00ec a conciliare le parti e, affermando di non voler abbandonare il re e la sua causa, rifiut\u00f2 per due volte la cattedra vescovile (quella di Winchester nel 951 e quella di Crediton nel 953).\nL'esilio e il ritorno.\nNel 955, morto Edredo, la situazione cambi\u00f2 radicalmente. Sal\u00ec infatti al trono il figlio maggiore, Edvingo, un giovane testardo e legato ai nobili reazionari. Secondo una leggenda, le ostilit\u00e0 nei confronti di Dunstano iniziarono il giorno stesso dell'incoronazione di Edvingo, quando il giovane monarca non partecip\u00f2 a un incontro con i nobili. L'abate lo trov\u00f2 a spassarsela con una nobildonna, tale Elgiva, e perfino con la madre di questa. Il monarca si rifiut\u00f2 di andare con Dunstano, il quale, adirato, trascin\u00f2 con s\u00e9 Edvingo e lo obblig\u00f2 a rinunciare alla ragazza, definendola una \"sgualdrina\". In seguito, comprendendo di aver provocato il re, Dunstano fugg\u00ec nel suo monastero, ma l'altro, incitato da Elgiva, che nel frattempo aveva sposato, lo insegu\u00ec e saccheggi\u00f2 il monastero.\nDunstano, riuscito a mettersi in salvo, si rifugi\u00f2 nelle Fiandre, sebbene non ne conoscesse n\u00e9 l'idioma, n\u00e9 le usanze. Tuttavia, il conte locale, Arnolfo I, lo accolse con tutti gli onori e lo fece alloggiare nell'abbazia di Mont Blandin, vicino a Gand. Questo era uno dei centri della rinascita benedettina nel paese e Dunstano ebbe quindi la possibilit\u00e0 di constatare la stretta osservanza della regola restaurata a Cluny all'inizio del secolo.\nL'esilio non fu di lunga durata: prima della fine del 957, i Merci e i Northumbri si ribellarono e, scacciato Edvingo, misero al suo posto il fratello Edgardo; ben presto, comunque, si arriv\u00f2 ad un accordo con il quale i due fratelli si spartirono il regno, Edgardo comand\u00f2 sulle terre a nord del Tamigi ed Edvingo su quelle a sud. Il nuovo sovrano richiam\u00f2 a s\u00e9 Dunstano, che fu consacrato vescovo da Oda e, alla morte di Coenvaldo, alla fine del 957, fu assegnato alla cattedra di Worcester.\nL'anno seguente, essendo vacante anche la sede di Londra, Dunstano ne divenne vescovo, congiungendola alla diocesi di Worcester. Nell'ottobre del 959, Edvingo mor\u00ec e il fratello fu riconosciuto come re di tutta l'Inghilterra. Uno degli ultimi atti di Edvingo, che nel frattempo si era redento, fu di nominare il successore di Oda, morto il 2 giugno 958. Prima vi pose Alfsige, ma questo mor\u00ec di freddo nelle Alpi mentre tornava dalla consacrazione a Roma; quindi vi pose Birtelmo, vescovo di Wells. Presto, per\u00f2, Edgardo lo rimosse, non essendo in grado, a suo avviso, di amministrare nel giusto modo l'arcidiocesi. La cattedra di Canterbury fu allora affidata a Dunstano.\nArcivescovo di Canterbury.\nCome era prassi, Dunstano stesso si rec\u00f2 a Roma, nel 960, e ricevette il \"pallium\" da papa Giovanni XII. Durante il viaggio, il religioso si distinse per le sue opere di carit\u00e0, non lasciando nulla per s\u00e9 stesso o per gli accompagnatori. Un suo servitore si lamentava, ma Dunstano afferm\u00f2 che per loro era sufficiente la fede in Ges\u00f9.\nTornato da Roma, l'arcivescovo torn\u00f2 a operare anche come primo ministro del regno. Su suo consiglio, fu nominato Oelfstan, vescovo di Londra, e Osvaldo, di Worcester. Nel 963, \u00c6thelwold, abate di Abingdon, fu trasferito alla diocesi di Winchester. Con il loro aiuto e grazie al supporto del re, Dunstano riusc\u00ec a portare a termine le riforme della Chiesa Inglese. I monaci furono invitati a vivere nelle comunit\u00e0 con spirito di sacrificio e Dunstano stesso rafforz\u00f2 la legge che prevedeva il celibato.\nViet\u00f2 la pratica della simonia e pose fine all'abitudine dei chierici di nominare i propri parenti negli uffici della propria giurisdizione. Furono costruiti dei monasteri e in alcune delle grande cattedrali i monaci presero il posto dei canonici regolari, nelle altre i canonici erano obbligati a vivere secondo le regole connesse con il loro stato. I sacerdoti che diventavano parroci dovevano avere un buon grado d'istruzione, infatti non dovevano insegnare ai loro parrocchiani soltanto i fondamenti della fede cristiana, ma anche aiutarli a migliorare la loro posizione sociale. Lo stato eman\u00f2 riforme. In tutto il regno ci fu ordine e rispetto delle leggi, nacquero squadre di polizia con lo scopo di proteggere le coste dalle incursioni dei vichinghi. Nel regno ci fu un livello di pace che non si ricordava a memoria di uomo.\nNel 973 l'influenza di Dunstano come statista raggiunse l'apice quando incoron\u00f2 solennemente re Edgardo. L'incoronazione avvenne a Bath, durante una cerimonia imperiale che era stata pianificata non tanto come inizio quanto come culmine del suo regno (una mossa preceduta da grandi operazioni diplomatiche)\nQuesta cerimonia fu ideata dallo stesso Dunstano e, celebrata con un poema nella Cronaca anglosassone, \u00e8 ancora alla base delle odierne incoronazioni dei monarchi britannici. Tempo dopo ci fu una seconda simbolica incoronazione. Questo fu un passo importante, vi parteciparono altri re britannici e giurarono fedelt\u00e0 a Edgardo a Chester. Sei re, tra i quali quelli di Scozia e di Strathclyde, s'impegnarono a essere signori del re sia in terra che in mare.\nDue anni dopo la sua incoronazione Edgardo mor\u00ec, il suo successore fu il pi\u00f9 giovane dei suoi figli, Edoardo.. Questa successione fu osteggiata dalla sua matrigna Elfrida d'Inghilterra, che desiderava fosse incoronato suo figlio Etelredo. Grazie all'influenza di Dunstano fu scelto e incoronato Edoardo, a Winchester.\nLa morte di Edgardo forn\u00ec nuovo coraggio ai nobili reazionari che iniziarono una serie di attacchi nei confronti dei monaci artefici delle riforme. Nel Regno di Mercia, molti monaci furono perseguitati e i monasteri furono privati dei loro possedimenti. L\"ealdorman\" dell'Anglia orientale, Ethelwine, prese le loro difese e il regno fu vicino alla guerra civile. Ci furono tre incontri del Witan per cercare di trovare un accordo, a Kyrtlington, a Calne, e a Amesbury.\nNel secondo luogo, il pavimento della sala dove fu tenuto il Witan croll\u00f2 e tutti, a parte Dunstano, che si aggrapp\u00f2 ad una trave, caddero nella stanza sottostante, molti dei partecipanti rimasero uccisi.\nGli ultimi anni.\nNel marzo del 978 Edoardo fu assassinato a Corfe Castle, probabilmente su mandato della sua matrigna, e divenne re Etelredo. La sua incoronazione, avvenuta il 31 marzo 978, fu l'ultimo atto pubblico a cui partecip\u00f2 Dunstano. Quando il giovane sovrano tenne l'usuale giuramento con cui s'impegnava a governare bene, Dunstano gli rivolse un solenne avvertimento, criticando l'atto violento attraverso il quale era diventato re e profetizzando le disgrazie nelle quali ben presto sarebbe caduto il regno. Da questo momento fin\u00ec l'influenza a corte di Dunstano, che si ritir\u00f2 a Canterbury per insegnare nella scuola della cattedrale.\nCi sono soltanto altre tre notizie di atti pubblici compiuti da Dunstano. Nel 980 si un\u00ec a Aelfero, \"ealdorman\" della Mercia, nella solenne traslazione delle reliquie del re Edoardo II, ben presto conosciuto come \"Edoardo il martire\", dalla sua tomba a Wareham a un santuario nell'abbazia di Shaftesbury.\nNel 984, quando obbedendo a una visione di Sant'Andrea persuase il re Etelredo a nominare Elfego di Canterbury vescovo di Winchester come successore di Etevoldo; nello stesso anno predisse la morte di Editta di Wilton. Infine, nel 986, indusse il re a donare 100 monete d'argento per permettere alla diocesi di Rochester di bloccare l'avanzata del mare.\nLa vita di Dunstano a Canterbury era fatta di lunghe ore di preghiera, sia di giorno che di notte, oltre alla partecipazione alla Messa e all'Ufficio delle letture. Spesso si recava in visita ai santuari di Sant'Agostino di Canterbury e di San Ethelbert del Kent, ci sono inoltre racconti di una visione di angeli che gli intonano canti paradisiaci.\nDunstano lavor\u00f2 per aumentare il benessere spirituale e temporale della gente, per costruire e restaurare chiese, per creare scuole, per difendere vedove e orfani, per promuovere la pace e per aumentare il rispetto per la purezza. Si dedic\u00f2 all'artigianato, costru\u00ec campane e organi e corresse i libri della biblioteca della cattedrale. Incoraggi\u00f2 e protesse gli studenti europei che si recavano in Inghilterra, e fu attivo come insegnante per i ragazzi nella scuola della cattedrale. Alla vigila dell'Ascensione del 988 ebbe una visione di angeli che lo avvisarono che sarebbe morto tre giorni dopo. Nella messa del giorno successivo Dunstano fece tre prediche, dopo la lettura del Vangelo, al momento della benedizione e dopo l\"Agnus Dei\". In questa occasione annunci\u00f2 la sua imminente morte e augur\u00f2 ai fedeli ogni bene.\nNel pomeriggio scelse il posto per la sua tomba, quindi si mise nel suo letto, le sue forze diminuirono molto rapidamente e la mattina di sabato 19 maggio fece riunire in assemblea tutti i frati. Fu celebrata la messa in sua presenza, ricevette l'Unzione degli infermi e il viatico e poi mor\u00ec. Le sue ultime parole furono: \"Lui mi ha fatto ricordare i suoi stupendi lavori, perch\u00e9 \u00e8 un Signore misericordioso e indulgente. Lui ha dato da mangiare a coloro che Lo hanno temuto\".\nGli inglesi lo proclamarono ben presto santo, fu canonizzato nel 1029, quell'anno a Winchester il sinodo ordin\u00f2 che la festa di san Dunstano fosse solennemente celebrata in tutta l'Inghilterra.\nCulto.\nFino a quando la fama di San Tommaso Becket non oscur\u00f2 la sua, Dunstano fu il santo pi\u00f9 amato dal popolo inglese. Dunstano fu sepolto nella Cattedrale di Canterbury e quando questa fu distrutta da un incendio nel 1074 le sue reliquie furono spostate dall'arcivescovo Lanfranco in una tomba nella parte sud dell'altare maggiore della cattedrale ricostruita.\nI monaci di Glastonbury asseriscono che durante il sacco dei vichinghi del 1012 il corpo di Dunstano fu portato per sicurezza nella loro abbazia. La storia fu confutata dall'arcivescovo William Warham che nel 1508 apr\u00ec la tomba del santo a Canterbury, i resti furono trovati ancora nella tomba. Nel corso del secolo il sepolcro del santo fu distrutto durante lo scisma anglicano.\nDunstano \u00e8 il patrono degli orefici perch\u00e9 ha lavorato come fabbro, pittore e gioielliere. Esiste in Inghilterra un'organizzazione caritativa che si occupa di provvedere alla riabilitazione, alla cura e alla necessit\u00e0 di ciechi che hanno prestato servizio nelle forze armate britanniche che si chiama \"St Dunstan\", proprio facendo riferimento a San Dunstano. Nel mondo molte chiese sono dedicate a lui, in Inghilterra le pi\u00f9 importanti sono a Mayfield, a Stepney e due a Londra.\nNella letteratura inglese ci sono molti riferimenti alla sua figura, il pi\u00f9 famoso \u00e8 nella novella \"Canto di Natale\" di Charles Dickens, e in questo canto popolare:\nPer questo le molle sono diventate il simbolo di San Dunstano e sono scolpite nello scudo, simbolo del quartiere londinese della Tower Hamlets.\nUn'altra leggenda narra che Dunstano avesse inchiodato dei ferri da cavallo agli zoccoli del diavolo quando questi gli aveva chiesto di ferrare il suo. Questo provoc\u00f2 un dolore lancinante al diavolo e Dunstano acconsent\u00ec a togliere i ferri e rilasciare il diavolo se questi avesse promesso di non entrare in case dove ci fosse un ferro di cavallo. Questa \u00e8 l'origine della credenza che il ferro di cavallo porti fortuna.\nLa Chiesa ortodossa, la Chiesa cattolica e la Comunione anglicana lo ricordano in data 19 maggio."}
{"id": "1787375", "revid": "1833487", "url": "https://it.wikipedia.org/wiki?curid=1787375", "title": "Corpo morto (nautica)", "text": "Corpo morto \u00e8 un termine nautico per indicare un oggetto pesante utilizzato come ancoraggio sul fondo per una boa o per un pedagno.\nGeneralmente \u00e8 costituito in tutto o in parte di cemento (pesante ed economico) ed \u00e8 dotato di un occhiello per fissare la catena o la cima. Altre volte la catena \u00e8 semplicemente affogata nella gettata di cemento.\nLa catena dovrebbe essere di lunghezza almeno doppia rispetto alla profondit\u00e0 alla quale si vuole affondare il corpo morto: pi\u00f9 corta se vicino alla costa, pi\u00f9 lunga se in mare aperto."}
{"id": "1787379", "revid": "767487", "url": "https://it.wikipedia.org/wiki?curid=1787379", "title": "Colombia Connection - Il massacro", "text": "Colombia Connection - Il massacro (\"Delta Force 2: The Colombian Connection\") \u00e8 un film d'azione del 1990, diretto da Aaron Norris, sequel di scarso successo del fortunato Delta Force (1986).\nIl film \u00e8 uscito nelle sale cinematografiche statunitensi il 24 agosto 1990 e in quelle italiane il 6 settembre 1990. In Italia \u00e8 stato poi pubblicato in VHS e DVD con il titolo Delta Force 2 - Colombia Connection: Il massacro. Il film ha avuto un seguito Delta Force 3 - Missione nel deserto uscito l'anno dopo.\nTrama.\nRio de Janeiro, \u00e8 periodo di carnevale ed \u00e8 in corso un'operazione da parte dei reparti speciali dell'esercito americano per catturare Ramon Cota, il pi\u00f9 potente boss della droga del mondo. I suoi uomini compiono la strage da parte di Cota nei confronti delle forze speciali ed \u00e8 l'ennesimo tentativo fallito nel cercare di catturare il narcotrafficante.\nVengono quindi incaricati il colonnello Scott McCoy e il maggiore Chavez di porre fine alla questione. I due vengono informati da Miguel, un agente infiltrato nelle attivit\u00e0 di Cota, che quest'ultimo viagger\u00e0 su un aereo civile in prima classe con due guardie del corpo. McCoy e Chavez salgono dunque sull'aereo, senza faticare sopraffano i due uomini di Cota, ma nel momento di convincere Cota a infilarsi il paracadute per scendere dall'aereo costui si rifiuta, cos\u00ec McCoy decide di lanciarlo nel vuoto privo di paracadute, dopodich\u00e9 anche McCoy e il suo compagno Chavez si lanciano dall'aereo; per un pelo McCoy riesce ad acchiappare Cota e ad aprire il paracadute prima che raggiunga il suolo.\nCota viene arrestato e portato in tribunale ma la cauzione fissata \u00e8 di una cifra irrisoria tale da potersi permettere subito la scarcerazione. Chavez, incapace di trattenere la rabbia, reagisce con violenza tirando un pugno a Cota quando ancora \u00e8 in tribunale; sebbene il giudice chieda a Cota se intende sporgere denuncia, costui risponde negativamente. In realt\u00e0 Cota non si dimentica dell'affronto subito e si vendica uccidendo a sangue freddo la moglie incinta di quasi cinque mesi di Chavez e il fratello del maggiore. Quando Chavez torna a casa e vede suo fratello e sua moglie uccisi capisce che \u00e8 stato Cota e decide di ucciderlo; McCoy gli suggerisce di aspettare ma Chavez non lo ascolta. Si reca a San Carlos dove si sta giocando una partita di polo e dove Cota \u00e8 tra gli spettatori ma al momento di avvicinarsi al criminale viene scortato da tre agenti speciali, i quali gli dicono che non si pu\u00f2 agire in questo modo; gli uomini vengono presi di sorpresa dagli scagnozzi di Cota e fatti prigionieri. Successivamente alla casa di Cota viene tenuta una riunione tra lui e i suoi principali soci, tra i quali \u00e8 presente anche Miguel. Cota dice che c'\u00e8 una spia tra i presenti e uccide Miguel come sospettato perch\u00e9 era la sola persona alla quale confidava i suoi progetti; allo stesso tempo fa uccidere il maggiore Chavez in una camera a gas.\nCota spedisce quindi una cassetta dove mostra quello che \u00e8 successo a Chavez e informa di tenere prigionieri tre uomini della narcotici nella sua residenza. Il presidente d\u00e0 allora il permesso alla Delta Force di fare irruzione nella residenza del trafficante e si accordano con le forze speciali del luogo per porre fine all'impero del signore della droga. Il piano consiste nell'avere un giorno di tempo per bruciare tutte le coltivazioni di coca e di liberare i tre detenuti, sebbene Cota abbia minacciato che li far\u00e0 uccidere qualora qualcuno tenti di avvicinarsi alla sua residenza. Deciso a liberare i suoi compagni McCoy chiede di partire con 48 ore di anticipo rispetto agli uomini della Delta Force, per avere il tempo necessario di scalare una parete di una montagna di granito non sorvegliata, ritenuta una via di accesso impossibile per fare un'incursione nella villa residenziale del narcotrafficante. Mentre lui si prepara gli uomini della Delta Force in elicottero arrivano a San Carlos e distruggono i campi di coca della zona.\nDopo essere riuscito nell'ardua impresa di scalare la parete della montagna, McCoy entra nella villa del mafioso, mette fuori uso i sistemi di sorveglianza, elimina diverse guardie e libera i tre detenuti. Si arrampica per il balcone ed entra nella camera da letto di Cota, dove ha un difficile combattimento con la sua guardia del corpo numero uno; sebbene ne esca vittorioso viene catturato e imprigionato nella stessa stanza a gas dove \u00e8 stato ucciso Chavez.\nNel frattempo gli uomini della Delta Force che stanno distruggendo i campi di coltivazione di droga ricevono il messaggio che gli elicotteri del generale Olmedo, stretto amico di Cota, si stanno avvicinando a loro; cos\u00ec decidono di recarsi alla villa di Cota. Non appena gli uomini della Delta Force raggiungono la residenza di Cota in elicottero la silurano, permettendo a McCoy di salvarsi. Insieme a lui c'\u00e8 anche il maggiore Page, che col suo aiuto rapisce Cota e fuggono dalla villa con l'auto di quest'ultimo. Il generale Olmedo a questo punto d\u00e0 la caccia a McCoy in elicottero e tenta pi\u00f9 volte di ucciderlo con dei missili, nonostante in macchina con lui ci sia il suo socio trafficante, ma il suo elicottero viene distrutto dall'elicottero del generale Taylor, il quale nutriva un odio nei suoi confronti.\nIl massacro continua nel villaggio dei contadini tra gli uomini della Delta Force e gli scagnozzi di Cota il quale, approfittando della confusione, fugge nella giungla, inseguito e raggiunto dal colonnello, che in un combattimento per niente faticoso finisce per tramortirlo. McCoy viene raggiunto dall'alto dall'elicottero del maggiore Taylor; vengono issati e portati via ma, nel momento in cui vengono trascinati fuori dalla giungla sono inseguiti dai sicari di Cota i quali tentano di liberarlo tagliando il cavo che lo tiene all'imbracatura, riuscendo solo a sfilacciarlo.\nNel dirigersi verso il mare Cota dice a McCoy che lo uccider\u00e0 come ha fatto col suo amico Chavez, sicuro che non avr\u00e0 problemi a uscire dal tribunale; sfortunatamente per Cota il cavo che lo tiene appeso all'elicottero ad alta quota si spezza e il criminale cade gi\u00f9.\nProduzione.\nDopo \"\", Aaron Norris torna a dirigere il fratello nel sequel del fortunato \"Delta Force\" nel quale recit\u00f2 anche Lee Marvin. Come nel primo capitolo, Chuck Norris interpreta nuovamente un film d'azione/guerra sullo stile di \"Rombo di tuono\" e \"Rambo 2 - La vendetta\". Nonostante il film sia ambientato in gran parte in Sud America, la maggior parte delle scene impostate nell'immaginario paese sudamericano di San Carlos sono state girate a Tagaytay, nelle Filippine. Questo spiega anche la visibilit\u00e0 del vulcano Taal in alcune scene. Il film venne prodotto con tentennanti finanziamenti dalla Cannon di Menahem Golan, la quale in quel periodo affrontava un periodo di crisi finanziaria, che ne determin\u00f2 la bancarotta pochi anni dopo, passando cos\u00ec di propriet\u00e0 alla MGM.\nIncidente aereo.\nCinque membri dello staff sono morti in un incidente in elicottero durante le riprese nelle Filippine. Il film \u00e8 dedicato alla loro memoria. Si tratta di: Jojo Imperial (pilota), Geoff Brewerr (stuntman / attore), Gadi Danzig (cameraman), Michael Graham (capo macchinista) e Don Marshall (\"gaffer\" o capo elettricista). L'elicottero \u00e8 precipitato quando ha avuto un guasto al motore e si \u00e8 schiantato su una montagna vicina. Tre passeggeri sono sopravvissuti allo schianto grazie alla manovra d'emergenza effettuata dal capitano Jojo Imperial, esperto pilota.\nAccoglienza e incassi.\nIl film apr\u00ec la settimana con 1,85 milioni di dollari. Le critiche negative colpirono soprattutto la povera sceneggiatura, e il cast, troppo simili alla saga di Rombo di tuono."}
{"id": "1787385", "revid": "125352672", "url": "https://it.wikipedia.org/wiki?curid=1787385", "title": "Discografia di Whitney Houston", "text": "Questa \u00e8 la discografia di Whitney Houston, cantante deceduta l'11 febbraio 2012. Durante la sua carriera, ha venduto oltre 200 milioni di copie fra album, singoli e video, risultando fra le artiste donne che hanno venduto pi\u00f9 dischi nella storia."}
{"id": "1787386", "revid": "812894", "url": "https://it.wikipedia.org/wiki?curid=1787386", "title": "Geosat", "text": "GEOSAT (\"GEOdetic SATellite\") era un satellite di osservazione terrestre della Marina Militare Statunitense lanciato il 12 marzo 1985, equipaggiato con un altimetro radar in grado di misurare la distanza tra il satellite e la superficie del mare con una precisione relativa di circa 5 cm.\nRisultati.\nDopo la Missione Geodetica (GM), l'8 novembre 1986 inizi\u00f2 per GEOSAT la Missione ERM che termin\u00f2 nel gennaio 1990, a causa del fallimento di 2 registratori a bordo. Di tre anni di dati raccolti dalla missione ERM furono comunque resi disponibili alla comunit\u00e0 scientifica.\nI dati GEOSAT per l'intera superficie del mare furono rese pubbliche nel luglio 1995 dopo il completamento della fase geodetica della missione ESA ERS-1 mission.\nIl successore di GEOSAT \u00e8 la missione Geosat Follow-On."}
{"id": "1787399", "revid": "1608106", "url": "https://it.wikipedia.org/wiki?curid=1787399", "title": "Vulcano buono", "text": "Il Vulcano buono \u00e8 un complesso multifunzionale ubicato nel comune di Nola, nei pressi del Cis e dell'Interporto campano, vicino all'abitato di Polvica (localit\u00e0 suddivisa tra i comuni di Nola, Acerra, San Felice a Cancello e Roccarainola). L'edificio, inaugurato il 7 dicembre 2007, \u00e8 stato progettato da Renzo Piano.\nLa struttura.\nLa struttura prende vita da un insieme di solidi circolari, ognuno dei quali ha una pendenza differente, che si fondono a formare una struttura troncoconica a pianta ovoidale, aperta al centro, che ricalca l'aspetto del Vesuvio. Il margine superiore della collina artificiale ha un'altezza che varia dai 25 ai 41 metri, con un diametro totale di 320 metri.\nOspita una piazza centrale di 160 metri di diametro a cielo scoperto, divisa in tre zone concentriche, la pi\u00f9 interna con palco dedicata allo spettacolo, quella intermedia al commercio e la pi\u00f9 esterna, che fa da corona alla costruzione che vi si affaccia riservata a verde e piantumata di pini.\nDall'esterno, fatta eccezione per i diversi ingressi (chiamati \"Capri\", \"Sorrento\", \"Amalfi\", \"Positano\" e \"Ischia\", pi\u00f9 le uscite di sicurezza), il complesso \u00e8 praticamente invisibile come opera architettonica perch\u00e9 le coperture in calcestruzzo armato sono ricoperte da terriccio dove trovano posto prato e vegetazione bassa che si armonizzano con il paesaggio circostante, mimetizzando di fatto la struttura. In questo senso si pu\u00f2 parlare di edificio eco-orientato.\nIl progetto nasce nel 1995, i lavori iniziano nel 2002 e vengono terminati nel 2007, per un costo totale di 180 milioni di euro, coperti in parte da finanziamenti regionali per la ricostruzione e lo sviluppo. L'intero insediamento occupa un'area di circa 500.000 m\u00b2, la superficie coperta \u00e8 di 150.000 m\u00b2; sono presenti parcheggi per 8.000 auto.\nInterno.\nIl complesso \u00e8 un grosso centro multifunzionale costituito da un albergo, un superstore Coop, un cinema multisala e da una galleria, a doppia altezza, di 155 negozi e diversi ristoranti e bar. Al centro \u00e8 presente una grande piazza circolare, che ricorda la napoletana piazza del Plebiscito e viene utilizzata per concerti e manifestazioni. L'interno, a doppia altezza, \u00e8 suddiviso in colori:\nLe hall degli ingressi sono delle grosse piazze dedicate alle omonime cittadine corrispondenti, le piazze sono raccordate dai viali dedicati a famosi attori napoletani come Antonio de Curtis, Massimo Troisi, Tina Pica e Pupella Maggio; il piano sovrastante \u00e8 collegato con quello di terra tramite scale mobili e ascensori, mentre al piano superiore i solai di entrambe le parti sono collegati da ponti di acciaio."}
{"id": "1787404", "revid": "1745361", "url": "https://it.wikipedia.org/wiki?curid=1787404", "title": "Comuni della Toscana", "text": "I comuni della Toscana sono i comuni italiani presenti nella regione Toscana. Sono 273 e sono cos\u00ec suddivisi :\nCaratteristiche.\nIl comune pi\u00f9 esteso \u00e8 il maremmano Grosseto (473,55\u00a0km\u00b2), capoluogo dell'omonima provincia e decimo comune d'Italia per superficie, con il pi\u00f9 popoloso che \u00e8 invece il capoluogo regionale Firenze (379.102 ab.), ottavo pi\u00f9 popoloso italiano. Dall'altro lato, nella provincia di Livorno si hanno i due comuni con popolazione ed estensione minori, entrambi insulari: Capraia Isola (418 ab.), corrispondente all'omonima isola, e Marciana Marina (5,86\u00a0km\u00b2), sull'Isola d'Elba.\nModifiche recenti.\nCon le leggi regionali n. 31 e 32 del 18 giugno 2013, 43 del 30 luglio 2013 e 67, 68, 69 e 70 del 22 novembre 2013 sono stati istituiti, a decorrere dal 1\u00ba gennaio 2014, i seguenti comuni (tra parentesi gli enti soppressi che hanno attuato la fusione): Figline e Incisa Valdarno (Figline Valdarno e Incisa in Val d'Arno), Castelfranco Piandisc\u00f2 (Castelfranco di Sopra e Pian di Sc\u00f2), Fabbriche di Vergemoli (Fabbriche di Vallico e Vergemoli), Scarperia e San Piero (San Piero a Sieve e Scarperia), Casciana Terme Lari (Casciana Terme e Lari), Crespina Lorenzana (Crespina e Lorenzana), Pratovecchio Stia (Pratovecchio e Stia).\nCon L.R. n. 71 del 24 novembre 2014 \u00e8 stato istituito, a decorrere dal 1\u00ba gennaio 2015, il comune di Sillano Giuncugnano, mediante la fusione dei comuni di Giuncugnano e Sillano.\nCon le leggi regionali n. 1 del 25 gennaio 2016 e 35 del 16 giugno 2016 sono stati istituiti, a decorrere dal 1\u00ba gennaio 2017, i comuni di Abetone Cutigliano (mediante la fusione dei comuni di Abetone e Cutigliano) e il comune di San Marcello Piteglio (mediante la fusione dei comuni di Piteglio e San Marcello Pistoiese).\nCon L.R. n. 78 dell'11 novembre 2016 \u00e8 stato altres\u00ec istituito, sempre a decorrere dal 1\u00ba gennaio 2017, il nuovo comune di Montalcino, comprendente anche il territorio di San Giovanni d'Asso.\nCon le leggi regionali n. 65 e 66 del 5 dicembre 2017 sono stati istituiti, a decorrere dal 1\u00ba gennaio 2018, i comuni di Rio (mediante la fusione dei comuni di Rio Marina e Rio nell'Elba) e il comune di Laterina Pergine Valdarno (mediante la fusione dei comuni di Laterina e Pergine Valdarno)\nCon L.R. n. 63 del 26 novembre 2018 \u00e8 stato istituito, a decorrere dal 1\u00ba gennaio 2019, il comune di Barberino Tavarnelle, mediante la fusione dei comuni di Barberino Val d'Elsa e Tavarnelle Val di Pesa."}
{"id": "1787413", "revid": "767487", "url": "https://it.wikipedia.org/wiki?curid=1787413", "title": "Benedicto Zacconi", "text": "Carriera.\nInizia la carriera nel Brasil de Pelotas.\nNel 1927 si trasferisce al Botafogo con cui vince i Campionati Carioca del 1930 e 1932, vestendo anche la prestigiosa maglia della Nazionale brasiliana ai Mondiali del 1930 in Uruguay.\nDopo una parentesi al Fluminense, Zacconi arriva in Italia come oriundo acquistato dal Torino dove rimane per due stagioni (57 presenze e 7 reti), prima di trasferirsi alla Lazio.\nCoi capitolini rimane per quattro stagioni collezionando 110 presenze e 4 reti fra cui quella del 15 gennaio 1939 nel primo derby contro la Roma vinto per 2-0 sul Campo Testaccio.\nNel 1939 decise di rititarsi dal mondo del calcio giocato e torn\u00f2 a Rio de Janeiro."}
{"id": "1787414", "revid": "2014155", "url": "https://it.wikipedia.org/wiki?curid=1787414", "title": "Luisa di Meclemburgo-G\u00fcstrow", "text": "Biografia.\nLuisa era figlia di Gustavo Adolfo di Meclemburgo-G\u00fcstrow e di Maddalena Sibilla di Holstein-Gottorp.\nMatrimonio.\nSpos\u00f2, il 5 dicembre 1695, il principe ereditario di Danimarca e Norvegia Federico. Nel 1699, con la morte di Cristiano V, il marito sal\u00ec al trono con il nome di Federico IV e lei divenne Regina. La coppia ebbe cinque figli:\nLuisa visse una vita molto tranquilla alla corte danese, al contrario del marito, e soffr\u00ec molto spesso per le infedelt\u00e0 di Federico. Suo marito si rese protagonista di due matrimoni morganatici, nel 1703, con Elisabeth Helene von Vieregg, e nel 1712 con Anna Sofia Reventlow.\nLuisa fu molto influenzata dal Pietismo e cerc\u00f2 conforto nella religione. Durante il suo regno venne ultimata la costruzione del Castello di Frederiksborg, che divenne la nuova residenza estiva della famiglia reale. La sua collezione di 400 libri, che venne donata alla Biblioteca Reale dopo la sua morte, era composta principalmente da lettere religiosa ascetiche in tedesco. Nel 1708-1709, fu reggente durante il viaggio in Italia del marito.\nMorte.\nMor\u00ec il 15 marzo 1721 e venne sepolta nella Cattedrale di Roskilde."}
{"id": "1787447", "revid": "92723", "url": "https://it.wikipedia.org/wiki?curid=1787447", "title": "Kiss Farewell Tour", "text": "Kiss Farewell Tour \u00e8 stato un tour del gruppo hard rock statunitense Kiss, svoltosi nel corso di un anno, dall'11 marzo 2000 al 13 aprile 2001. Il tour sarebbe stato, nelle intenzioni del gruppo, l'ultimo in cui la formazione originale si sarebbe esibita, tuttavia gi\u00e0 poco prima dell'inizio della tappa giapponese (aggiunta assieme a quella australiana dopo l'annuncio delle tappe del tour) Peter Criss abbandoner\u00e0 il gruppo perch\u00e9 non soddisfatto del proprio contratto, favorendo il ritorno di Eric Singer, che suoner\u00e0 nelle date successive truccato come Criss."}
{"id": "1787450", "revid": "1498232", "url": "https://it.wikipedia.org/wiki?curid=1787450", "title": "Autrigoni", "text": "Quella degli Autrigoni \u00e8 stata una trib\u00f9 stanziata nel Nord della penisola iberica in epoca pre-romana. \nSono nominati per la prima volta dagli storici romani Plinio il Vecchio e Pomponio Mela, ma non da Strabone, che collocavano i loro dieci insediamenti a Nord dell'attuale Burgos, tra cui \"\u201cTritium Autrigonum\u201d\" (identificata con l'attuale Monasterio de Rodilla) e \"Virovesca\" (l'attuale Briviesca).\nSembra che confinassero con le trib\u00f9 dei \"Carietes\" e dei \"Cantaber\" le quali diedero inizio alle ostilit\u00e0 contro di loro fornendo cos\u00ec il pretesto all'Impero romano di intervenire nel Nord della Spagna dando inizio alle Guerre cantabriche (29 a.C. - 19 a.C.).\nOggi si dibatte se nell'Alto Medioevo, gli \"Autrigoni\" si fossero fusi poi con i \"vaschi\" basandosi questa ipotesi solo sul fatto che gli \"Autrigoni\" si fecero chiamare \"vardulos\", da Bardulia, antica localit\u00e0 pre-romana coincidente con la parte orientale della costa cantabrica nella attuale provincia di Guip\u00fazcoa.\nLe notizie relative a queste antiche trib\u00f9 del Nord della Spagna sono comunque solo di carattere storico mancando un contesto organico di reperti archeologici o di studi linguistici approfonditi che permettano di avere un quadro esatto dei loro rapporti e della loro evoluzione."}
{"id": "1787455", "revid": "123354170", "url": "https://it.wikipedia.org/wiki?curid=1787455", "title": "Fraizer Campbell", "text": "Carriera.\nClub.\nEntrato nel 2004 nelle giovanili del Manchester United, fa l'esordio in prima squadra in un incontro di terzo turno di FA Cup nel gennaio 2006. Nell'estate 2006 viene ceduto in prestito alla formazione belga dell'Anversa, militante nella seconda divisione belga, andando a segno 20 volte e fallendo la promozione della squadra solo agli spareggi.\nRichiamato alla base nell'estate 2007, esordisce in Premier League il 19 agosto 2007 nel derby contro il , subentrando nel secondo tempo a Michael Carrick.\nNell'ottobre 2007 passa in prestito all'Hull City, che milita nel Football League Championship, la seconda divisione inglese. Realizza 15 reti in 35 incontri disputati, contribuendo attivamente alla conquista del terzo posto nella \"Regular season\" che qualifica la squadra ai playoff promozione, e quindi, dopo i successi contro Watford e Bristol City, per la prima volta nella sua storia, alla Premier League. Al ritorno a Manchester, ha fatto il suo esordio come titolare nella gara iniziale della nuova stagione contro il , finita 1-1. \u00c8 passato in prestito al come peso per la trattativa che ha visto Dimit\u0103r Berbatov passare al Manchester United.\nL'11 luglio 2009 viene acquistato a titolo definitivo dal Sunderland.\nNazionale.\nEsordisce nella Nazionale Under-21 inglese guidata da Stuart Pearce in occasione dell'incontro contro i pari et\u00e0 della Polonia disputato a Wolverhampton il 25 marzo 2008 e terminato 0-0. Partecip\u00f2 al Campionato europeo di categoria nel 2009.\nIl 29 febbraio 2012 ha esordito nella nazionale maggiore nell'amichevole contro i , entrando negli ultimi dieci minuti al posto di Danny Welbeck."}
{"id": "1787460", "revid": "33751", "url": "https://it.wikipedia.org/wiki?curid=1787460", "title": "Statistiche e record dell'Arsenal Football Club", "text": "Nella presente pagina sono riportate le statistiche e i record riguardanti l'Arsenal Football Club.\nStatistiche e record pi\u00f9 importanti.\nDavid O'Leary detiene il primato di presenze con la maglia dell'Arsenal, avendo giocato 722 partite tra il 1975 e il 1993 con la prima squadra. Il record per un portiere \u00e8 invece di 563 presenze ed \u00e8 detenuto da David Seaman.\nThierry Henry \u00e8 il miglior marcatore di sempre del club londinese, con 229 gol tra il 1999 e il 2007, avendo superato nell'ottobre del 2005 i 185 di Ian Wright. Il calciatore francese detiene anche il record di reti con l'Arsenal in campionato \u2013 174 \u2013, record che era in precedenza appartenuto a Cliff Bastin.\nIl record di affluenza di pubblico allo stadio di Wembley \u00e8 di 73.707 spettatori, stabilito il 25 novembre 1998 in occasione di una partita di UEFA Champions League contro il Lens. Leggermente inferiore \u00e8 il record di affluenza ad Highbury: 73.295 spettatori per un pareggio a reti inviolate contro il il 9 marzo 1935. Infine il maggior numero di spettatori all'Emirates Stadium, 60.161, fu registrato il 3 novembre 2007 in occasione del pareggio per 2\u20132 contro il .\nTra i vari primati che l'Arsenal pu\u00f2 vantare nell'ambito del calcio inglese, va segnalata la pi\u00f9 lunga serie di partite senza sconfitte in campionato (49 tra il maggio 2003 e l'ottobre 2004): questo periodo include le 38 partite del campionato 2003-2004, vinto dalla squadra londinese. L'Arsenal \u00e8 stato quindi l'unico club dei tempi moderni capace di vincere il campionato inglese senza sconfitte, ma anticamente una tale impresa fu conseguita dal Preston North End nel campionato 1888\u20131889, in cui, per\u00f2, si gioc\u00f2 un numero inferiore di partite, nella fattispecie 22.\nNella UEFA Champions League 2005-2006 l'Arsenal ha disputato 10 partite senza subire gol, battendo in tal modo il record di 7 partite che apparteneva al Milan: la squadra londinese gioc\u00f2 precisamente 995 minuti senza lasciar segnare gli avversari, per poi perdere l'imbattibilit\u00e0 nella finale in cui usc\u00ec sconfitta contro il Barcellona, quando al 76\u00b0 minuto segn\u00f2 Samuel Eto'o.\nCon tredici campionati vinti, l'Arsenal \u00e8 terzo per titoli nazionali in bacheca, alle spalle di e , mentre con dieci FA Cup vinte \u00e8 secondo per numero di Coppe d'Inghilterra in bacheca, dietro al Manchester United. L'Arsenal ha realizzato tre \"double\" campionato-FA Cup (nel 1971, 1998 e 2002), un record condiviso con il Manchester United, ed \u00e8 stata la prima squadra inglese a centrare il \"double\" FA Cup-League Cup, nel 1993. \u00c8 stata anche la prima squadra di Londra a raggiungere la finale di UEFA Champions League, nel 2005-2006.\nL'Arsenal vanta uno dei migliori rendimenti della storia del calcio inglese, essendosi piazzato sotto il quattordicesimo posto solamente sette volte. Inoltre, tra il 1990 e il 1999 ha riportato un piazzamento medio in classifica pari a 8,5 ed \u00e8 l'unico club ad aver vinto per due volte consecutive la FA Cup (nel 2001-2002 e nel 2002-2003)."}
{"id": "1787472", "revid": "339392", "url": "https://it.wikipedia.org/wiki?curid=1787472", "title": "Vladimir Bessonov", "text": ""}
{"id": "1787490", "revid": "1573940", "url": "https://it.wikipedia.org/wiki?curid=1787490", "title": "Hyocephalidae", "text": "Hyocephalidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Coreoidea, costituita da tre sole specie endemiche dell'Australia.\nDescrizione.\nLe specie di questa famiglia hanno corpo oblungo di grandi dimensioni, con tegumento scuro.\nIl capo \u00e8 lungo, con antenne composte da quattro segmenti e ocelli rudimentali. Il pronoto \u00e8 subtrapezoidale e le emielitre sono percorse da quattro nervature principali connesse fra loro da nervature trasversali in modo da delimitare alcune cellule basali. Sono conosciute forme alate e altre meiottere.\nSistematica.\nLa famiglia comprende appena due generi e tre specie:"}
{"id": "1787494", "revid": "1632387", "url": "https://it.wikipedia.org/wiki?curid=1787494", "title": "Iman", "text": "Origine e diffusione.\nSi basa sul verbo arabo \u0627\u0645\u0646 (\"amuna\", \"essere fedele\"), quindi vuol dire \"fede\"; \u00e8 pertanto analogo, per significato, ai nomi Vera e Fede.\n\u00c8 stato popolarizzato dalla modella somala Iman."}
{"id": "1787497", "revid": "44939", "url": "https://it.wikipedia.org/wiki?curid=1787497", "title": "Soppressore tumorale", "text": ""}
{"id": "1787500", "revid": "2166030", "url": "https://it.wikipedia.org/wiki?curid=1787500", "title": "Thoros di Edessa", "text": "Biografia.\nThoros era un ex ufficiale (\"curopalate\") dell'Impero bizantino, luogotenente di Philaretus Brachamius. \nEgli era armeno ma di fede Greco Ortodossa.\nAttorno al 1094 l'emiro selgiuchide di Damasco, Tutush I, conquist\u00f2 Edessa ed insedi\u00f2 Thoros come governatore, quest'ultimo per\u00f2 cerc\u00f2 subito di prendere il controllo della citt\u00e0 per se stesso.\nQuando Yaghisiyan, emiro di Antiochia, e Ridwan, emiro di Aleppo, si rifugiarono ad Edessa dopo essere stati sconfitti da Malik Shah I, Thoros tent\u00f2 di prenderli prigionieri per ottenere un riscatto. \nFurono liberati per intervento dei nobili di Edessa, che non erano d'accordo con Thoros. \nThoros allora fortific\u00f2 Edessa, elimin\u00f2 la guarnigione composta da turchi ed armeni della cittadella e si rese padrone della citt\u00e0.\nTurchi ed Artuqidi assediarono Edessa per due mesi, ma non riuscirono a prenderla, anche dopo essere penetrati oltre le mura.\nI turchi si ritirarono e Thoros fu riconosciuto signore della citt\u00e0.\nEgli resistette agli attacchi dei Selgiuchidi ma, nel 1098, dovette chiedere aiuto ai crociati impegnati nell'assedio di Antiochia. \nRispose all'appello Baldovino di Boulogne che, dopo aver conquistato Turbessel, \nand\u00f2 ad Edessa invece di partecipare all'assedio, probabilmente per cercare di ritagliarsi qualche territorio per s\u00e9, Thoros lo invit\u00f2 ad Edessa e strinse con lui un'alleanza, nel febbraio del 1098. \nIn quanto di religione Greco-ortodossa Thoros non era molto amato da i suoi sudditi armeni di Edessa; mentre Baldovino era stato ben accolto dal clero armeno, favorevole alla fine della tutela di Costantinopoli.\nBaldovino si impose poco a poco, minacciando di partire per raggiungere i crociati indusse Teodoro ad adottarlo come successore, ed appena ebbe ottenuto ci\u00f2, attacc\u00f2 gli ufficiali di Thoros e lo assedi\u00f2 nella cittadella.\nThoros accett\u00f2 di consegnargli la citt\u00e0 e progett\u00f2 di fuggire con la sua famiglia a Melitene, ma poco dopo, il 9 marzo, Thoros fu assassinato dagli abitanti armeni della citt\u00e0, probabilmente guidati da Baldovino, che divenne il primo Conte di Edessa.\nNon \u00e8 dimostrato con certezza che il complotto che rovesci\u00f2 l'anziano Teodoro non fosse stato ispirato dall'ingrato Baldovino, ma il suo rapido subentrare alla guida di Edessa e del territorio che era sotto il suo controllo autorizza i pi\u00f9 forti sospetti degli storici."}
{"id": "1787502", "revid": "767487", "url": "https://it.wikipedia.org/wiki?curid=1787502", "title": "Distretto di Latehar", "text": "Il distretto di Latehar \u00e8 un distretto del Jharkhand, in India, di 558.831 abitanti. Il suo capoluogo \u00e8 Latehar.\nIl distretto \u00e8 stato creato il 4 aprile 2001 e in precedenza faceva parte del distretto di Palamu. Il distretto comprende sette comuni, denominati \"Development Blocks\", \"blocchi di sviluppo\": Latehar, Chandwa, Balumath, Manika, Barwadih, Garu e Mahuadar."}
{"id": "1787511", "revid": "533647", "url": "https://it.wikipedia.org/wiki?curid=1787511", "title": "Carlo Filippo di Svezia", "text": "Dal 2016 il principe Carlo Filippo \u00e8 il quarto nella linea di successione, dopo la sorella maggiore Vittoria e i suoi due figli.\nBiografia.\nInfanzia.\nNato Principe Ereditario di Svezia, conserv\u00f2 il suo titolo e il primo posto nella successione per sette mesi, fino al 1\u00ba gennaio 1980, quando fu scalzato da una modifica dell'Atto di Successione che introduceva l'assoluta primogenitura.\nFu battezzato nella cappella del palazzo reale il 31 agosto 1979. I suoi padrini e madrine furono il principe Bertil, duca di Halland, il principe Leopoldo di Baviera, la regina Margherita II di Danimarca, e la principessa Birgitta di Svezia.\nEducazione e carriera.\nDal 1984 al 1986 il principe Carlo Filippo frequent\u00f2 la scuola materna parrocchiale di V\u00e4sterled. Nell'autunno del 1986 venne iscritto alla Smedsl\u00e4ttsskolan di Bromma. Per il livello intermedio, il principe frequent\u00f2 la \u00c5lstensskolan a Bromma, continuando, nell'autunno del 1992, per il livello senior, presso l'Enskilda Gymnasiet di Stoccolma. Nell'autunno del 1994 il principe Carlo Filippo s'iscrisse alla Kent School, nel Connecticut, che frequent\u00f2 per due anni. Continu\u00f2 poi i suoi studi con un programma di scienze alla scuola secondaria superiore Lundsbergs. Si diplom\u00f2 nella primavera del 1999.\nIl principe Carlo Filippo ha completato il suo servizio militare nella Svenska marinen, la marina militare della Svezia. Nel 2001-2002 ha partecipato a diversi corsi come ufficiale. Nel 2002 ha ricevuto il grado di \"f\u00e4nrik\" (guardiamarina) e nel 2004 il grado di \"l\u00f6jtnant\" (sottotenente). Nel 2007-2008 ha frequentato lo Swedish National Defense College. Dopo il corso \u00e8 stato promosso a \"kapten\" (tenente) e il 1\u00ba ottobre 2014 ha raggiunto il rango di \"major\" (maggiore).\nAppassionato di design e disegno, ha studiato per due anni graphic design alla Forsbergs School of Graphic Design a Stoccolma. Nell'autunno del 2006 ha lavorato come stagista nella sede di Washington della National Geographic Society. Nella primavera del 2007 si \u00e8 trasferito alla Rhode Island School of Design, dove ha lavorato su un progetto di design del museo di identit\u00e0, presentato con uno pseudonimo.\nNel 2012 il principe Carlo Filippo ha terminato i suoi studi in gestione agricola e rurale presso l'universit\u00e0 svedese di scienze agrarie a Alnarp.\nVita privata.\nNel 2008 il principe venne incluso al nono posto nell'elenco della rivista \"Forbes\" \"The 20 Hottest Young Royals\".\nIl principe Carlo Filippo cominci\u00f2 a frequentare Emma Pernald nel 1999. La donna lavorava per un'agenzia di pubbliche relazioni da diversi anni. Tuttavia, il principe e la Pernald hanno rotto il loro rapporto nel marzo 2009, dopo pi\u00f9 di dieci anni di relazione. Lei rivel\u00f2 alla rivista svedese \"Expressen\" che avevano deciso reciprocamente di andare ognuno per la propria strada. La Pernald non ha fatto ulteriori commenti sul motivo della rottura.\nCarlo Filippo \u00e8 il padrino di battesimo dei suoi nipoti, la principessa Estelle, primogenita della sorella Vittoria, e il principe Nicolas, secondo figlio della sorella minore Maddalena.\nMatrimonio.\nNell'aprile 2010 il principe Carlo Filippo fu collegato dalla stampa alla modella Sofia Hellqvist. Nell'agosto 2010 la portavoce della corte, Nina Eldh, conferm\u00f2 il rapporto tra Carlo Filippo e Sofia Hellqvist in una dichiarazione rilasciata dal palazzo. Il 27 giugno 2014 venne annunciato che Carlo Filippo si era ufficialmente fidanzato con Sofia Hellqvist. Il matrimonio fu celebrato il 13 giugno 2015 nella cappella del palazzo reale di Stoccolma.\nLa coppia ha tre figli maschi: "}
{"id": "1787512", "revid": "643662", "url": "https://it.wikipedia.org/wiki?curid=1787512", "title": "Oleg Blochin", "text": ""}
{"id": "1787514", "revid": "1296625", "url": "https://it.wikipedia.org/wiki?curid=1787514", "title": "Impedenza caratteristica", "text": "L'impedenza caratteristica di una linea di trasmissione, indicata come formula_1 o anche come formula_2, \u00e8 il rapporto dei moduli della tensione e della corrente che si propagano in una linea distribuita in una singola direzione, in assenza di riflessioni. Essendo un'impedenza, si misura in Ohm.\nIn termini pi\u00f9 pratici, l'impedenza caratteristica \u00e8 il valore dell'impedenza di carico che dev'essere posto alla fine della linea di trasmissione, affinch\u00e9 non si abbiano riflessioni.\nIl termine \"impedenza caratteristica\" pu\u00f2 riferirsi anche all'impedenza d'ingresso di un'antenna.\nModello.\nApplicando il modello della linea di trasmissione (qui a destra) alle equazioni dei telegrafisti, si ottiene per l'impedenza caratteristica questa formula:\nin cui\nI fasori di corrente e tensione sono legati tra loro dall'impedenza caratteristica:\ngli indici formula_11 e formula_12 indicano rispettivamente le onde progressive (che si propagano dal generatore al carico) e quelle regressive (che, riflesse da un carico \"non adattato\", risalgono dal carico verso il generatore).\nLinea senza perdite.\nSe la linea \u00e8 senza perdite, formula_4 e formula_6 sono uguali a zero, quindi la formula dell'impedenza caratteristica diventa:\nSpesso nei calcoli ideali si usa questa formula, ignorando i contributi delle perdite nel calcolo di formula_1.\nAdattamento di una linea.\nSe il carico formula_17 della linea \u00e8 uguale a formula_1, la linea \u00e8 adattata: ci\u00f2 vuol dire che il suo coefficiente di riflessione \u00e8 uguale a zero, non avverr\u00e0 quindi nessuna riflessione e la linea sar\u00e0 equivalente a una linea infinitamente lunga.\nAmmettenza caratteristica.\nL'impedenza caratteristica pu\u00f2 anche essere definita in termini della sua ammettenza caratteristica corrispondente:"}
{"id": "1787515", "revid": "83531", "url": "https://it.wikipedia.org/wiki?curid=1787515", "title": "Camatta (Pavullo nel Frignano)", "text": "Camatta (\"C\u00e0 M\u00e0ta\", in dialetto frignanese) \u00e8 una frazione del comune di Pavullo nel Frignano, in provincia di Modena.\nGeografia fisica.\nLa frazione si trova a 7,5\u00a0km dal capoluogo comunale, a 695\u00a0m di altitudine, affacciata sulla valle trasversale del rio San Michele e del monte Cimone.\nLe borgate principali sono: Gaianello (\"G\u00e0ianell\" in dialetto), Pratolino (\"Pradulin\" in dialetto) e Camatta Belvedere, di recente formazione.\nNei boschi al confine con la frazione di Monzone si trova la sorgente della \"Canalina\".\nStoria.\nCamatta sorse probabilmente tra il XV e il XVI secolo, come rifugio per gli abitanti sopravvissuti alla distruzione dei paesi di San Michele e di Santa Maria Longana, avvenuta nel corso dei conflitti locali fra i comuni di Montecuccolo e di Sassorosso.\nSociet\u00e0.\nEvoluzione demografica.\nLa popolazione, stabile sulle 300 unit\u00e0 nella prima met\u00e0 del XX secolo, sub\u00ec in seguito un progressivo calo, e attualmente risiedono 48 abitanti.\nLuoghi di interesse.\nLa chiesa parrocchiale di Camatta \u00e8 dedicata a Santa Maria Assunta, e risale probabilmente alla prima formazione del centro abitato (XV o XVI secolo). Il campanile, alla sommit\u00e0 dell'abitato, venne costruito nel 1890. L'edificio \u00e8 costituito da una navata unica con due cappelle laterali e vi si conserva una statua in legno raffigurante Santa Maria Longana e due dipinti del pittore noto come Pellegrino di Fanano raffiguranti la \"Madonna del Rosario\" e la \"Presentazione di Maria al Tempio\", entrambi recentemente restaurati.\nGli edifici datati pi\u00f9 antichi nell'abitato risalgono al Seicento, ma sono presenti nel territorio anche esempi di corte chiusa (\"le Grotte\", \"Casa Galassi\").\nNel borgo di Pratolino \u00e8 presente un oratorio seicentesco dedicato alla Vergine, protettrice di tutti i bambini, dipendente dalla parrocchia della frazione di Renno. La sua costruzione risale a una statuetta della Madonna che avrebbe iniziato a lacrimare sangue mentre vi pregava un'anziana contadina.\nCultura.\nA Camatta funzion\u00f2 una scuola elementare tra il 1910 e il 1975.\nEconomia.\nLa maggior parte degli abitanti lavora a Pavullo o in altri comuni limitrofi. La frazione \u00e8 sede di alcune aziende agricole (frumento, erba medica, viti e castagneti e marroneti).\nBibliografia.\nArchivio parrocchiale di Camatta (aggiornato all'1-1-2009)- rivista di storia locale \"Rassegna Frignanese\" edita in Pievepelago"}
{"id": "1787520", "revid": "6923", "url": "https://it.wikipedia.org/wiki?curid=1787520", "title": "Giustina (imperatrice)", "text": "Biografia.\nEra la figlia di Giusto, governatore del Picenum sotto Costanzo II, che l'imperatore fece uccidere in quanto, come racconta Socrate Scolastico, il governatore fece un sogno che l'imperatore interpret\u00f2 come un presagio di rivolta. Giustina era verosimilmente appartenente alla dinastia costantiniana, probabilmente tramite sua madre: forse fu la nipote di Crispo (figlio di Costantino I) o di Giulio Costanzo (fratellastro di Costantino). \u00c8 noto che aveva due fratelli, Costanziano e Cereale, entrambi ufficiali sotto Valentiniano.\nGiustina fu dapprima la moglie dell'usurpatore Magnenzio (morto nel 353). Valentiniano I, dopo aver ripudiato la prima moglie Marina Severa, spos\u00f2 Giustina, non pi\u00f9 tardi del 370. Ella divenne cos\u00ec matrigna del futuro imperatore Graziano. Durante il regno di Graziano, Giustina visse a Sirmio, ma durante il regno di suo figlio (Valentiniano II, che sal\u00ec al potere all'et\u00e0 di quattro anni), ella govern\u00f2 a tutti gli effetti in sua vece, trasferendosi a Milano.\nPer molti anni Giustina, di fede ariana, ebbe vari scontri con Aurelio Ambrogio, vescovo di Milano dal 374.\nNell'estate del 387, Giustina, insieme al figlio, fugg\u00ec a Salonicco per chiedere aiuto a Teodosio I, contro l'usurpatore Magno Massimo che stava per scendere in Italia. Giustina, per cercare di conservare l'impero al figlio Valentiniano II, offr\u00ec a Teodosio la figlia Galla e, dopo aver ricevuto una flotta da Teodosio, salp\u00f2 per l'Italia. Durante il viaggio, per\u00f2, Giustina mor\u00ec, e da l\u00ec a poco la stessa sorte tocc\u00f2 al figlio, che fu assassinato."}
{"id": "1787521", "revid": "21880", "url": "https://it.wikipedia.org/wiki?curid=1787521", "title": "Parco Nazionale degli Arches", "text": ""}
{"id": "1787530", "revid": "1714743", "url": "https://it.wikipedia.org/wiki?curid=1787530", "title": "Renata di Lorena", "text": "Biografia.\nSpos\u00f2 il 22 febbraio 1568 il duca Guglielmo V di Baviera in una fastosa cerimonia a Monaco di Baviera, dettagliatamente descritta da Massimo Troiano nei suoi \"Dialoghi\" (1569).\nAlla fine del sesto decennio del Cinquecento, il luterano re Erik XIV di Svezia (1533-77), che regn\u00f2 dal 1560 al 1568, sper\u00f2 di sposarla e mand\u00f2 un'ambasciata: questo desiderio era motivato principalmente dal fatto che Renata era figlia della figlia di Cristiano II di Danimarca, Norvegia e Svezia, e quindi una delle eredi del destituito sovrano. Rifiutato dalla vedova, come gi\u00e0 da altre case reali, Enrico XIV alla fine spos\u00f2 la sua giovane amante, ma poco dopo venne deposto.\nCuriosamente, la diretta discendente di Renata, la principessa Giuseppina di Leuchtenberg spos\u00f2 un successore di Enrico XIV, il re Oscar I di Svezia e Norvegia nel 1823 e la sua prole sal\u00ec al trono di Svezia e Norvegia nel 1859 con Carlo XV di Svezia e Norvegia, su quello danese nel 1912 con Cristiano X di Danimarca.\nFigli.\nRenata e Guglielmo ebbero dieci figli, di cui una parte morirono nell'infanzia:"}
{"id": "1787544", "revid": "138457", "url": "https://it.wikipedia.org/wiki?curid=1787544", "title": "Federigo Caprilli", "text": ""}
{"id": "1787546", "revid": "6923", "url": "https://it.wikipedia.org/wiki?curid=1787546", "title": "Stipendio", "text": "Lo stipendio \u00e8 la retribuzione di un lavoratore subordinato italiano con inquadramento di impiegato, quadro o dirigente.\nDescrizione e caratteristiche.\nLo stipendio differisce dal salario in quanto \u00e8 definito su base mensile e comprende anche i giorni di riposo, mentre il salario \u00e8 determinato in funzione delle ore lavorative con esclusione dei giorni di riposo. La voce del conto economico relativa ai costi del personale \u00e8 denominata \"salari e stipendi\".\nI vari CCNL, a parte alcuni casi, hanno superato il concetto di salario e lo hanno assorbito nello stipendio."}
{"id": "1787548", "revid": "122880", "url": "https://it.wikipedia.org/wiki?curid=1787548", "title": "Alfredo Zardini", "text": "Emigrazione.\nDopo essere cresciuto e aver imparato il lavoro di falegname a Cortina d'Ampezzo, sposato e padre di un bambino, a 40 anni Zardini trova una pi\u00f9 favorevole opportunit\u00e0 di lavoro come carpentiere in una ditta di Zurigo. In quegli anni la Svizzera ospitava 1 milione e centomila lavoratori stranieri, tra cui circa 560\u00a0000 italiani. Zardini lascia la famiglia nel paese natale ed emigra in Svizzera senza conoscere il tedesco, lingua parlata a Zurigo.\nClima politico in Svizzera.\nA causa dell'abbondante immigrazione si facevano strada le idee xenofobe di cittadini e politici che temevano l'inforestierimento della Svizzera e che trovarono il massimo portavoce nella figura di James Schwarzenbach, esponente dell'Azione Nazionale che promosse un'iniziativa popolare (comunque fallita, anche se con una consistente percentuale di voti favorevoli) volta a fissare ad un tetto massimo del 10% la popolazione straniera. \nL'aggressione.\nAlle cinque del mattino del 20 marzo 1971 Zardini esce di casa per recarsi ad un appuntamento con il suo futuro datore di lavoro. Lungo la \"Langsstrasse\" si ferma per bere un caff\u00e8 al \"Frau Stirnimaa\", uno dei pochi locali aperti al mattino presto. A un tavolo siede il manovale Gerhard Schwitzgebel, 35 anni, schedato dalla polizia. Durante il periodo dell'iniziativa promossa da Schwarzenbach per un tetto massimo della popolazione straniera, il manovale aveva militato attivamente nella propaganda contro l'\u00abinforestieramento\u00bb.\nFra i due sembra che fosse nata una discussione, ma la reticenza della polizia locale e le testimonianze contraddittorie della decina di persone presenti non hanno mai permesso di far luce sulla verit\u00e0 dei fatti. Schwitzgebel, a tutti noto come Geri (o \"Gerry\" ), sicuramente ubriaco e forte della sua prestanza fisica (136\u00a0kg di peso), affronta Zardini e lo picchia a sangue. Una volta atterrato, il pestaggio continua con calci sul viso e sull'addome fra l'indifferenza degli avventori. Ormai apparentemente privo di vita, l'italiano viene trasportato fuori dal locale e disteso sul marciapiede, dove rimarr\u00e0 ancora agonizzante per alcune decine di minuti prima che venga chiamata un'ambulanza. Durante il trasporto in ospedale, Zardini muore per emorragia interna.\n La municipalit\u00e0 di Zurigo si limit\u00f2 a chiudere la vicenda rimborsando le spese di rimpatrio della salma, che intanto erano state pagate dall'associazione di emigrati Fogol\u00e2r Furl\u00e0n. In quel periodo la stampa svizzera era solita sminuire i casi di xenofobia e la giustizia svizzera spesso infliggeva pene molto ridotte a chi commetteva reati contro gli immigrati.\nIl processo e la condanna di \"Gerry\".\nGrazie alle testimonianze reticenti del titolare del locale e degli altri avventori, Gerhard Schwitzgebel scont\u00f2 nel 1974 una reclusione di soli diciotto mesi per \"eccesso colposo di legittima difesa\". Il processo si svolse in un'unica udienza, e la condanna incluse anche i reati di furto continuato, violazione della legge sugli stupefacenti e omissione di soccorso. Erano inoltre intestati a suo nome, negli archivi di polizia, 150 verbali per reati violenti.\nIn Italia vennero sollevate alcune interrogazioni parlamentari che comunque non servirono a distendere le controversie e a ottenere una condanna esemplare per il colpevole.\nBallata.\nAd Alfredo Zardini ed ai fatti che portarono alla sua morte fu dedicata una ballata da Franco Trincale nel 1979."}
{"id": "1787553", "revid": "1305772", "url": "https://it.wikipedia.org/wiki?curid=1787553", "title": "Gavin DeGraw (album)", "text": "Gavin DeGraw \u00e8 il terzo album di Gavin DeGraw, pubblicato dall'etichetta discografica J Records il 6 maggio 2008 e proposto in streaming su Imeem.com il 29 aprile 2008, esattamente una settimana prima della sua uscita nei negozi.\nL'album ha venduto oltre 300,000 copie nel mondo.\nRispetto al precedente, questo album presenta la maggior parte delle tracce rock."}
{"id": "1787554", "revid": "179777", "url": "https://it.wikipedia.org/wiki?curid=1787554", "title": "Publio Varino", "text": ""}
{"id": "1787556", "revid": "287204", "url": "https://it.wikipedia.org/wiki?curid=1787556", "title": "Festival di Cannes 2008", "text": "La 61\u00aa edizione del Festival di Cannes si \u00e8 svolta a Cannes dal 14 al 25 maggio 2008.\nIl festival si \u00e8 aperto con la proiezione di \"Blindness\" di Fernando Meirelles e si \u00e8 chiuso con quella di \"Disastro a Hollywood\" di Barry Levinson.\nLa giuria presieduta dall'attore e regista statunitense Sean Penn ha assegnato la Palma d'oro per il miglior film a \"La classe - Entre les murs\" di Laurent Cantet, primo vincitore francese a distanza di vent'anni (l'ultimo era stato nell'edizione 1987 \"Sotto il sole di Satana\" di Maurice Pialat).\nPremiati anche i due film italiani in concorso, con il Grand Prix Speciale della Giuria a \"Gomorra\" di Matteo Garrone e il Premio della giuria a \"Il divo\" di Paolo Sorrentino."}
{"id": "1787557", "revid": "118031", "url": "https://it.wikipedia.org/wiki?curid=1787557", "title": "Cobhc", "text": ""}
{"id": "1787560", "revid": "484362", "url": "https://it.wikipedia.org/wiki?curid=1787560", "title": "Imperatore romano d'Occidente", "text": ""}
{"id": "1787572", "revid": "1699816", "url": "https://it.wikipedia.org/wiki?curid=1787572", "title": "In Love with a Girl", "text": "In Love with a Girl \u00e8 un singolo del cantante statunitense Gavin DeGraw, pubblicato il 5 febbraio 2008. Il brano anticipa l'album \"Gavin DeGraw\", uscito nel maggio dello stesso anno.\nIl video.\nIl video di \"In Love with a Girl\" \u00e8 stato trasmesso in anteprima su Yahoo! Music, il 25 marzo 2008. Kristin Cavallari recita nel ruolo della ragazza a cui \u00e8 interessato il cantante."}
{"id": "1787573", "revid": "1793900", "url": "https://it.wikipedia.org/wiki?curid=1787573", "title": "Keele Peak", "text": "Il Keele Peak \u00e8 una montagna situata nel territorio canadese dello Yukon. \u00c8 il picco pi\u00f9 alto dei Monti Mackenzie e tocca quota 2.972 metri. Si trova a circa 25 km dalla Canol Road non lontano dal confine con i Territori del Nord-Ovest. \nIl picco \u00e8 stato cos\u00ec nominato in onore di Joseph Keele, un esploratore e geologo trasferitosi in Canada dalla nativa Irlanda."}
{"id": "1787577", "revid": "124437263", "url": "https://it.wikipedia.org/wiki?curid=1787577", "title": "Gaio Claudio Glabro", "text": "Fu pretore nel 73 a.C., e fu inviato a contrastare gli schiavi ribelli guidati da Spartaco. Nel corso dello stesso anno, fu da essi pesantemente sconfitto presso il Vesuvio nell'omonima battaglia, nella quale caddero ben 3.000 soldati romani.\nNon si hanno notizie successive su Glabro, per cui non \u00e8 noto se mor\u00ec nel corso della battaglia o in seguito."}
{"id": "1787578", "revid": "767487", "url": "https://it.wikipedia.org/wiki?curid=1787578", "title": "Debbie Brill", "text": "Biografia.\nHa vinto due ori (1970 e 1982) e un argento (1978) ai Giochi del Commonwealth, e un oro (1971) e un bronzo (1979) ai Giochi panamericani.\n\u00c8 stata anche una delle prime atlete in assoluto a saltare sorvolando l'asticella con la schiena, in modo simile allo stile Fosbury: anzi la Brill anticip\u00f2 lo statunitense di due anni, avendo cominciato a saltare \"all'indietro\" nel 1966.\nDebbie Brill vanta due partecipazioni olimpiche (Monaco di Baviera 1972, 6\u00ba posto, e Los Angeles 1984, 5\u00ba posto). Non and\u00f2 a Mosca 1980 \u2014 quando era all'apice della carriera \u2014 perch\u00e9 il Comitato olimpico canadese ader\u00ec al boicottaggio dei Giochi.\n\u00c8 stata per undici volte campionessa canadese (1968, 1969, 1970, 1971, 1974, 1976, 1978, 1980, 1982, 1983 e 1984) e per due volte campionessa statunitense (1979 e 1982). \u00c8 stata la prima donna nordamericana a sfondare il muro dei 6 piedi (1,83 metri), quando aveva 16 anni.\nHa detenuto i primati nazionali sia al coperto (1,99\u00a0m) che all'aperto (1,98\u00a0m). Il suo primato al coperto, ottenuto nel 1982 a soli cinque mesi dalla nascita del primo figlio, \u00e8 stato anche primato mondiale."}
{"id": "1787580", "revid": "339392", "url": "https://it.wikipedia.org/wiki?curid=1787580", "title": "Oleksij Belik", "text": ""}
{"id": "1787582", "revid": "46291", "url": "https://it.wikipedia.org/wiki?curid=1787582", "title": "Amelanchier", "text": "Amelanchier \u00e8 un genere di piante angiosperme della famiglia delle Rosaceae di origine nordamericana.\nSul territorio italiano \u00e8 spontanea solo \"Amelanchier ovalis\" Medik. Nell'Italia settentrionale si trova talvolta come naturalizzata anche \"Amelanchier canadensis\" (L.) Medik.\nCaratteristiche.\nLe varie specie di Amelanchier crescono da 0,2 m fino a 20 m di altezza. Alcune sono piccoli alberi, alcune sono arbusti a forma di ciuffo ed altre ancora formano ampie, basse, macchie arbustive.\nLa corteccia \u00e8 solitamente di color grigio anche se di rado la si trova color marrone, di apparenza liscia ha fessurazione quando pi\u00f9 anziana.\nLe foglie sono decidue, cauline, alterne, semplici, da lanceolate a ellittiche a orbiculate, misurano circa 0,5-10 x 0,5-5,5\u00a0cm, con superficie superiore liscia. Le infiorescenze sono terminali, con 1-20 fiori, eretti o cadenti, sia in gruppi di 1-4 fiori, o in racemi con 4-20 fiori.\nI fiori sono formati da cinque petali di colore bianco (raramente un po' rosa, giallo, o striato di rosso), lunghi 2,6\u201325\u00a0mm. I fiori appaiono in primavera.\nIl frutto \u00e8 una bacca simile al mirtillo, si colora dal rosso al viola al quasi nero a completa maturazione, ha un diametro di 5\u201315\u00a0mm.\nLe bacche dal gusto deliziosamente dolce che ricorda l'uva spina sono commestibili e ricchi di vitamine.\nI fiori degli amelanchier sono ottimi come melliferi e bottinati dalle api, ma sono rare queste piante e non si riesce a produrre del miele."}
{"id": "1787587", "revid": "124538585", "url": "https://it.wikipedia.org/wiki?curid=1787587", "title": "Displasia ventricolare destra aritmogena", "text": "La displasia ventricolare destra aritmogena (ARVD), nota anche come cardiomiopatia ventricolare destra aritmogena (ARVC), \u00e8 una malattia genetica del cuore, a patogenesi non-ischemica, che coinvolge principalmente il ventricolo destro. \u00c8 caratterizzata da aree ipocinetiche a livello della parete libera del ventricolo destro o di entrambi i ventricoli, in cui il tessuto muscolare (miocardio) \u00e8 sostituito da tessuto fibroso o fibro-adiposo.\nQuadro clinico.\nL'ARVD \u00e8 un'importante causa di aritmie ventricolari nei bambini e nei giovani. Pare essere predominante nei maschi e ha una distribuzione familiare.\nLa trasmissione della malattia \u00e8 talvolta su base ereditaria recessiva.\nA questa prima fase asintomatica fa seguito la comparsa di aritmie ventricolari, come le tachicardie ventricolari non sostenute e poi sostenute. Compare inoltre anche il blocco di branca.\nNelle fasi pi\u00f9 tardive insorgono segni e sintomi di insufficienza cardiaca, come edema delle estremit\u00e0. Con il tempo, il ventricolo destro risulta sempre pi\u00f9 colpito, ma nelle fasi terminali vi \u00e8 frequente compromissione anche del ventricolo sinistro. Segni e sintomi del coinvolgimento ventricolare sx comprendono insufficienza cardiaca congestizia, fibrillazione atriale e un'aumentata incidenza di infarti e ictus.\nI sintomi (e dunque la malattia) si aggravano con l\u2019attivit\u00e0 fisica.\nConsiderazioni genetiche.\n\u00c8 generalmente trasmessa come carattere autosomico dominante ma in certe forme anche come autosomico recessivo. La penetranza \u00e8 mediamente del 25%. Sette loci genici sono stati individuati come responsabili della ARVD di cui il pi\u00f9 comune \u00e8 il gene per la placofillina2.\nRecentemente alcuni studi hanno suggerito che mutazioni nel gene della desmina potrebbero causare ARVD. Tuttavia, circa il 50% delle famiglie che manifestano ARVD e che si sottopongono a screening genetici, non mostrano alcun linkage con nessuno dei loci cromosomici attualmente noti. Non risulta chiaro se la patogenesi varia con differenti loci genetici coinvolti. Una indagine genetica standard non \u00e8 attualmente disponibile, ma sono in corso studi per svilupparne.\nI geni e i loci coinvolti sono:\nMalattia di Naxos.\nLa malattia di Naxos \u00e8 una variante autosomica recessiva della ARVD, descritta inizialmente nell'isola greca di Naxos. Qui, la penetranza supera il 90%. Coinvolge geni che codificano per la placoglobina, una proteina implicata nell'adesione cellulare, mappata sul cromosoma 17p. La malattia di Naxos \u00e8 descritta come triade della ARVD, cheratosi palmoplantare e capelli lanosi. I segni della malattia di Naxos risultano pi\u00f9 gravi di quelli della ARVD autosomica recessiva.\nIncidenza.\nL'incidenza della ARVD \u00e8 di circa 1/10000 casi nella popolazione degli Stati Uniti, bench\u00e9 alcuni studi abbiano suggerito che possa essere di 1/1000 casi. Rende conto del 17% di tutte le morti cardiache nei giovani. In Italia, l'incidenza raggiunge i 40/10000 casi, rendendola la principale causa di morte cardiaca improvvisa nei giovani. Nel nostro Paese, il 45% dei casi \u00e8 concentrato in Veneto ed il 35% in Emilia-Romagna; nella provincia di Rovigo si raggiungono, addirittura, i 30 casi ogni 1000 abitanti, la malattia \u00e8 quindi considerata la principale minaccia di decesso improvviso per le popolazioni della bassa Pianura Padana.\nSegni e sintomi.\nFino all'80% degli individui affetti presenta sincopi e morte cardiaca improvvisa. Il paziente si presenta di frequente con perdita dei sensi immotivata e altri problemi legati a tachicardia ventricolare. \nI sintomi sono generalmente legati all'esercizio fisico. Nelle popolazioni dove lo screening per la cardiomiopatia ipertrofica non \u00e8 obbligatorio per gli atleti agonisti, l'ARVD \u00e8 causa comune di morte cardiaca improvvisa. \nQuesti segni clinici di ARVD si manifestano generalmente durante l'infanzia; tuttavia segni sono stati dimostrati anche nei neonati.\nPatogenesi.\nLa patogenesi della ARVD \u00e8 per lo pi\u00f9 sconosciuta. L'apoptosi (morte cellulare programmata) sembra giocare un ruolo fondamentale. Non \u00e8 chiaro per\u00f2 perch\u00e9 solo un ventricolo risulti coinvolto. \nIl processo evolutivo della malattia inizia nella regione subepicardica e si porta verso la superficie endocardica, causando coinvolgimento transmurale (rendendo conto probabilmente della dilatazione del ventricolo destro). Il miocardio residuo \u00e8 confinato nella regione subendocardica e a livello delle trabecole del ventricolo dx. Queste trabecole possono risultare ipertrofiche.\nUna dilatazione aneurismatica si osserva nel 50% dei casi autoptici. Generalmente avviene nelle regioni diaframmatica, apicale e infundibolare (il cosiddetto \"triangolo della displasia\"). Il ventricolo sinistro \u00e8 coinvolto nel 50-67% dei casi; nel caso in cui lo sia, \u00e8 segno di prognosi infausta.\nVi sono due schemi di infiltrazione nell'ARVD:\nL'infiltrazione adiposa \u00e8 confinata al ventricolo destro. Questa causa sostituzione parziale o totale del miocardio con tessuto adiposo senza assottigliamento della parete. Colpisce principalmente le regioni apicale e infundibolare del ventricolo dx. \nIl ventricolo sinistro e il setto interventricolare sono di solito risparmiati. Non sono evidenti infiltrati infiammatori. Esiste un'evidenza di degenerazione miocitica e morte nel 50% dei casi di infiltrazione adiposa.\nQuesta infiltrazione implica la sostituzione di miociti con tessuto fibro-adiposo. Un miocardite riparativa \u00e8 evidente nei 2/3 dei casi, con infiltrati infiammatori (principalmente linfociti T). L'atrofia miocardica \u00e8 causata da danno tissutale e apoptosi. Questo causa assottigliamento del ventricolo destro (a meno di 3\u00a0mm di spessore); i miociti sono sostituiti da tessuto fibro-adiposo. Le regioni preferenzialmente colpite sono il tratto di afflusso del ventricolo destro, il tratto di efflusso e l'apice. Tuttavia, pu\u00f2 essere coinvolta anche la parete libera del ventricolo sinistro. Il coinvolgimento del setto interventricolare \u00e8 raro. Le zone colpite sono soggette alla formazione di aneurismi.\nAritmia ventricolare.\nL'aritmia ventricolare tipicamente origina da ventricolo destro affetto. I tipi di aritmia vanno da complessi ventricolari prematuri (PVC) a tachicardia ventricolare fino a fibrillazione ventricolare. Mentre il fattore scatenante l'aritmia ventricolare non \u00e8 chiaro, pare che possa essere causato da attivit\u00e0 di innesco e da rientro. \nLe aritmie ventricolari sono di solito legate all'esercizio fisico, suggerendo una certa sensibilit\u00e0 alle catecolamine. I battiti ventricolari hanno tipicamente una deviazione assiale destra. Una morfologia multipla dell'aritmia ventricolare pu\u00f2 essere presente nello stesso individuo, suggerendo dei foci aritmogenici multipli. \nLa tachicardia del tratto di efflusso del ventricolo dx \u00e8 la pi\u00f9 comune tachicardia ventricolare osservata in pazienti con ARVD. In tal caso, l'ECG mostra un blocco di branca sinistro.\nDiagnosi differenziale.\nLa diagnosi differenziale di ARVD include:\nTest clinici.\nI test per la diagnosi della ARVD includono elettrocardiogramma (ECG), ecocardiografia, angiografia ventricolare e risonanza magnetica cardiaca (MRI cardiaca).\nElettrocardiogramma.\nIl 90% degli individui affetti da ARVD hanno una qualche anomalia dell'ECG, la pi\u00f9 comune delle quali \u00e8 l'inversione di T nelle derivazioni V1 e V3. Tuttavia, non si tratta di un reperto specifico e pu\u00f2 essere considerato normale come variante nel blocco di branca destro, nelle donne e in bambini di et\u00e0 inferiore a 12 anni. \nIl blocco di branca destro \u00e8 di per s\u00e9 comune negli individui affetti da ARVD. Pu\u00f2 essere causato da ritardata attivazione ventricolare pi\u00f9 che da un'anormalit\u00e0 intrinseca della branca destra.\nL'onda epsilon \u00e8 un reperto presente nel 50% dei casi; viene descritta come una coda terminale del complesso QRS ed \u00e8 causata da rallentata conduzione intraventricolare.\nL'ectopia ventricolare osservata su un elettrocardiogramma di superficie \u00e8 tipico della morfologia della branca destra, con un asse QRS di -90 fino a + 110 gradi. L'origine dei battiti ectopici \u00e8 generalmente in una delle tre zone del triangolo delle displasia: il tratto di efflusso del ventricolo dx, il tratto di afflusso e l'apice ventricolare dx.\nECG mediato del segnale.\nL'ECG mediato del segnale (noto anche come \"potenziale del ritardo ventricolare VLP\") viene utilizzato per la ricerca di potenziali tardivi e onde epsilon negli individui affetti.\nEcocardiografia.\nL'ecocardiografia pu\u00f2 rivelare un ventricolo destro ipocinetico, con parete libera assottigliata (\"a foglio di carta\"). La dilatazione del ventricolo dx causa dilatazione dell'anello tricuspidale, con conseguente \"rigurgito tricuspidale\". Pu\u00f2 essere presente il \"setto paradosso\" (movimento paradosso del setto interventricolare).\nRisonanza magnetica cardiaca (MRI cardiaca).\nL'infiltrazione adiposa della parete libera del ventricolo dx pu\u00f2 essere visibile con la RM cardiaca. Il grasso presente presenta un'aumentata intensit\u00e0 nelle immagini pesate T1. Tuttavia, risulta difficoltoso distinguere lo strato adiposo intramiocardico da quello epicardico comunemente presente in un cuore normale. Inoltre, pu\u00f2 non essere distinguibile la regione sub-tricuspidale dal solco atrioventricolare, ricco di grasso. \nL'RM cardiaca \u00e8 in grado di visualizzare l'assottigliamento e l'acinesia della parete libera ventricolare, pur non risultando una metodica di indagine sensibile, a causa della normale sottigliezza della parete libera.\nAngiografia ventricolare destra.\nL'angiografia ventricolare \u00e8 considerata la metodica d'elezione per la diagnosi della ARVD. Reperti frequenti negli affetti da ARVD sono un rigonfiamento acinetico o discinetico localizzato nelle regioni infundibolare, apicale e subtricuspidale del ventricolo. La specificit\u00e0 arriva al 90%.\nBiopsia ventricolare destra.\nLa biopsia endomiocardica del ventricolo dx pu\u00f2 essere altamente specifica, ma ha bassa sensibilit\u00e0. Falsi positivi includono altre condizioni con infiltrazione adiposa del ventricolo, come abuso cronico d'alcol, distrofia muscolare di Duchenne o di Becker. \nFalsi negativi sono comuni a causa del tipico progredire della malattia, dall'epicardio all'endocardio, e della sua natura segmentale. \nInoltre, a causa dell'estrema sottigliezza della parte libera ventricolare, il prelievo bioptico viene ottenuto dal setto interventricolare, che in genere \u00e8 risparmiato dalla malattia. \nUn prelievo bioptico indicativo di ARVD avrebbe grassi &lt;3%, tissuto fibroso &gt;40% e miociti &lt;45%.\nAutopsia.\nUn'indagine post-mortem che dimostri totale sostituzione del miocardio del ventricolo dx con tessuto fibroso o fibro-adiposo \u00e8 indicativo di ARVD.\nCriteri diagnostici.\nNon c'\u00e8 una caratteristica patognomonica di ARVD. La diagnosi \u00e8 basata sulla combinazione di criteri diagnostici maggiori e minori. Per una diagnosi di ARVD sono necessari \"2 criteri maggiori\" oppure \"1 criterio maggiore associato a 2 minori\" oppure \"4 criteri minori\".\nCura.\nScopo della cura della ARVD \u00e8 la diminuzione dell'incidenza della morte cardiaca improvvisa. Ci\u00f2 pone un problema clinico: quale trattamento profilattico effettuare su un paziente asintomatico positivo agli screening familiari. \nUn certo sottogruppo di individui viene considerato ad alto rischio di morte cardiaca improvvisa. Le caratteristiche associate a morte cardiaca improvvisa includono:\nLa terapia opzionale include trattamento farmacologico, chirurgico, ablazione con catetere e impianto di un defibrillatore-cardioversore. Il defibrillatore viene destinato a tutti i pazienti rianimati da un arresto cardiaco e, in prevenzione primaria, in pazienti che hanno gi\u00e0 presentato sincope, aritmie ventricolari sostenute o importante deficit di pompa.\nNei pazienti refrattari a tutte le terapie, che presentino grave disfunzione biventricolare, l'unica terapia possibile \u00e8 il trapianto cardiaco."}
{"id": "1787589", "revid": "62004", "url": "https://it.wikipedia.org/wiki?curid=1787589", "title": "Igor Belanov", "text": ""}
{"id": "1787590", "revid": "1924342", "url": "https://it.wikipedia.org/wiki?curid=1787590", "title": "I Don't Want to Be", "text": "I Don't Want to Be \u00e8 una canzone di Gavin DeGraw estratta come primo singolo dall'album di debutto del cantautore \"Chariot\" nel 2004.\n\u00c8 conosciuta soprattutto per essere stata la sigla delle prime quattro stagioni del popolare telefilm statunitense \"One Tree Hill\". Il singolo \u00e8 riconosciuto come uno dei pi\u00f9 grandi successi di Gavin DeGraw arrivando alla posizione #10 della Billboard Hot 100, ottenendo il disco d'oro, ed avendo ricevuto pi\u00f9 di 500,000 downloads."}
{"id": "1787599", "revid": "118800160", "url": "https://it.wikipedia.org/wiki?curid=1787599", "title": "Babelsberg", "text": "Babelsberg \u00e8 il pi\u00f9 grande distretto della citt\u00e0 di Potsdam, il capoluogo del Brandeburgo, in Germania. Il benestante quartiere \u00e8 noto per il castello omonimo e per il suo parco, annoverati tra i siti UNESCO, cos\u00ec come per i Babelsberg Studio, epicentro storico dell'industria cinematografica tedesca."}
{"id": "1787600", "revid": "287204", "url": "https://it.wikipedia.org/wiki?curid=1787600", "title": "Dick, Kerr's Ladies Football Club", "text": "La Dick, Kerr's Ladies Football Club \u00e8 stata una squadra di calcio femminile nata nel 1917 tra le operaie della Dick, Kerr &amp; Co. di Preston, dove lavoravano alla produzione di munizioni, ai tempi della prima guerra mondiale. Possono essere considerate tra le pioniere del calcio femminile in Inghilterra e nel mondo. La divisa della squadra era composta da maglia bianconera, pantaloncini blu e un cappello. La squadra \u00e8 rimasta attiva dal 1917 al 1965, disputando un totale di 833 partite, conseguendo 759 vittorie, 46 pareggi e 28 sconfitte. Nel 1920 la squadra ha affrontato una compagine francese davanti a circa spettatori che erano accorsi al Deepdale in quella che risult\u00f2 essere la prima partita internazionale di calcio femminile. La squadra incontr\u00f2 anche l'opposizione della federazione inglese (The FA), che proib\u00ec alle squadre femminili di usare stadi e campi da gioco gestiti da squadre affiliate alla federazione dal 1921 al 1971.\nStoria.\nLe origini.\nCon lo scoppio della prima guerra mondiale la fabbrica di locomotive Dick, Kerr &amp; Co. venne convertita in fabbrica di munizioni e molte ragazze vennero assunte nel 1914 per coprire i posti lasciati liberi dagli uomini che partirono per il fronte. La ditta fu una delle prime ad aumentare il morale dei propri operai attraverso attivit\u00e0 sportive. In questo contesto, per sollevare il morale di operai e operaie, vennero organizzate delle sfide di calcio che videro competere sia uomini che donne. Alfred Frankland, un amministratore di ufficio, che osservava le ragazze giocare a pallone durante le pause pranzo, propose a Grace Sibbert, un'operaia che emergeva come riferimento per le ragazze che giocavano a pallone, di formare una squadra per giocare partite di beneficenza in occasione del Natale 1917. La proposta venne accolta e il giorno di Natale 1917 venne organizzata una partita tra le Dick, Kerr's Ladies, capitanate da Alice Kell, e la squadra della Arundel Courthard Foundry. La partita venne disputata al Deepdale di Preston davanti a circa spettatori, vennero raccolti circa 600 sterline (circa sterline rapportate al 2019) per i soldati feriti e convalescenti presso l'ospedale Moor Park, e vide la vittoria delle Dick, Kerr's Ladies per 4-0.\nIl 21 dicembre 1918 la squadra disput\u00f2 una nuova partita, venendo sconfitta dalle Lancaster Ladies per 2-0. Alfred Frankland, che allenava la squadra, convinse tre calciatrici delle Lancaster Ladies ad unirsi alle Dick, Kerr's Ladies, che nel giorno di Natale 1918 sfidarono le Bolton Ladies. All'inizio del 1919 le Dick, Kerr's Ladies sconfissero per 6-1 le St. Helens Ladies; Alfred Frankland rimase impressionato dalla bravura di due avversarie di Alice Woods della quattordicenne Lily Parr. Al termine della partite chiese loro di unirsi alle Dick, Kerr's Ladies, offrendo loro un pagamento di 10 scellini per ogni gara disputata e pagando loro le spese di trasporto.\nLe sfide con le francesi e altri successi.\nNel 1920 Frankland si accord\u00f2 con Alice Milliat, fondatrice della \"F\u00e9d\u00e9ration des Soci\u00e9t\u00e9s Feminines Sportives de France\", perch\u00e9 mandasse una selezione francese a disputare una serie di partite contro le Dick, Kerr's Ladies che avrebbero rappresentato l'Inghilterra. La prima partita venne giocata al Deepdale di Preston davanti a ben spettatori, con le inglesi che vinsero per 2-0 grazie alle reti di Florrie Harris e Jennie Harris. Questa risult\u00f2 essere il primo incontro internazionale di calcio femminile, del quale si abbia notizia. Furono poi disputate tra le due squadre altre tre partite in Inghilterra: a Stockport dove le inglesi vinsero per 5-2, a Manchester dove si ebbe un pareggio (1-1) e allo Stamford Bridge di Londra dove a vincere furono le francesi per 2-1, con le inglesi costrette a giocare la maggior parte della partita in dieci per un infortunio a Jennie Harris. Quest'ultima partita fece parlare i giornali anche per il bacio tra le due capitane, Alice Kell e Madeline Bracquemond, alla fine della partita.\nNell'ottobre 1920 Frankland port\u00f2 le ragazze in Francia per giocare quattro partite, diventano la prima squadra di calcio femminile a disputare partite all'estero. Oltremanica pareggiarono 1-1 a Parigi e vinsero 2-0 a Roubaix, 6-0 a Le Havre e 2-0 a Rouen. Al rientro a Preston, Frankland venne informato della necessit\u00e0 di raccogliere ulteriori fondi per la causa dei soldati bisognosi reduci dalla prima guerra mondiale e decise di organizzare una sfida contro una selezione del resto dell'Inghilterra. La partita venne disputata il 16 dicembre 1920 sempre al Deepdale, ma questa volta in notturna, grazie al permesso concesso da Winston Churchill, allora segretario di Stato per la guerra, di usare due proiettori antiaerei per illuminare il campo da gioco. Le Dick, Kerr's Ladies vinsero per 4-0 grazie a una doppietta di Jennie Harris e alle reti di Florrie Redford e Minnie Lyons. Il 26 dicembre 1920 venne disputata la partita le migliori squadre di calcio femminile in Inghilterra, le Dick, Kerr's Ladies e le St Helen's Ladies, al Goodison Park di Liverpool. La partita venne vinta dalle Dick, Kerr's Ladies per 4-0 davanti a ben spettatori, con una stima di circa altri che non poterono accedere allo stadio, e per una raccolta complessiva di 3115 sterline (circa sterline rapportate al 2019).\nL'esclusione dagli stadi della Football Association.\nNel maggio 1921 dopo altre sfide a una compagine francese, Frankland convinse la francese Carmen Pomies (1900-1982, che fu anche valida lanciatrice di giavellotto) a trasferirsi a Preston e a giocare per le Dick, Kerr's Ladies. Nello stesso 1921 Frankland dovette rifiutare diversi inviti a disputare partite per tutta l'isola, con la squadra che gioc\u00f2 67 partite davanti a circa spettatori complessivamente, e continuando a lavorare a tempo pieno in fabbrica.\nLa popolarit\u00e0 guadagnata dalla squadra, e con essa dal calcio femminile, non era ben vista per\u00f2 dalla Football Association (The FA) che, il 5 dicembre 1921 viet\u00f2 alle sue squadre di concedere l'utilizzo dei loro campi a squadre femminili, con il pretesto che le donne non avrebbero avuto un fisico adatto al gioco del calcio. Nonostante ci\u00f2 le Dick, Kerr's Ladies continuarono la loro attivit\u00e0 perch\u00e9 l'azienda aveva acquistato nel 1919 il campo da gioco presso l'Ashton Park, mentre altre squadre di calcio femminile patirono questa decisione della FA.\nIl tour in America.\nNel 1922 Frankland port\u00f2 la squadra in tourn\u00e9e nel Canada e negli Stati Uniti, ma quando il 22 dicembre 1922 arrivarono in Qu\u00e9bec scoprirono che la \"Dominion Football Association\" aveva vietato loro di giocare partite di calcio contro squadre canadesi. Vennero poi accettate negli Stati Uniti, dove acconsentirono di giocare una serie di partite contro squadre maschili che comprendevano anche giocatori che avevano disputato partite di campionato in Gran Bretagna e almeno un giocatore che fece poi parte della nazionale statunitense ai mondiali del 1930. Il bilancio fu di tre vittorie, tre pareggi e tre sconfitte. Il portiere Peter Renzulli riconobbe il valore delle Ladies affermando che: \"eravamo campioni nazionali e abbiamo fatto una fatica d'inferno per batterle\".\nGli anni successivi.\nRientrate in Inghilterra, le Dick, Kerr's Ladies continuarono a disputare partite di calcio come mezzo per raccogliere soldi per beneficenza, ma il divieto di disputare partite in stadi appartenenti a societ\u00e0 affiliate alla FA impatt\u00f2 molto sul numero di spettatori che andavano ad assistere alle partite e quindi all'ammontare di denaro raccolto. Nel 1923 la Dick, Kerr &amp; Co. venne acquistata dalla English Electric, che decise di consentire alle ragazze di usare l'Ashton Park come campo da gioco, ma rinunciando a sovvenzionare la squadra e togliendo a Frankland la possibilit\u00e0 di dedicare tempo ad allenare la squadra, che nel frattempo aveva cambiato denominazione in Preston Ladies. Frankland decise cos\u00ec di lasciare la compagnia per poter continuare ad avere la possibilit\u00e0 di allenare le ragazze.\nNel 1937 le Preston Ladies disputarono la partita valida \"Championship of the World\" contro le Edinburgh Ladies, che si ritenevano la miglior squadra scozzese, vincendo per 5-1. Successivamente, le ragazze festeggiarono la vittoria e il ventesimo anniversario della fondazione della squadra in una \"World Championship Victory Dinner\". Lily Parr continu\u00f2 a giocare per le Ladies fino al 1951, realizzando circa un migliaio di reti nei 31 anni di carriera con la squadra di Preston. Nel 1957 Frankland mor\u00ec e il suo posto venne preso da Kath Latham, che lo aveva assistito nella guida della squadra negli ultimi anni quando la sua salute stava peggiorando, diventando cos\u00ec la prima allenatrice di una squadra di calcio femminile. Negli anni successivi il minor numero di calciatrici disponibili a giocare per le Preston Ladies, la difficolt\u00e0 nel trovare avversarie contro le quali giocare e la crescente ostilit\u00e0 della FA costrinsero Kath Latham a prendere nel 1965 la decisione di sciogliere la squadra."}
{"id": "1787603", "revid": "339392", "url": "https://it.wikipedia.org/wiki?curid=1787603", "title": "Oleksandr Gladkij", "text": ""}
{"id": "1787608", "revid": "767487", "url": "https://it.wikipedia.org/wiki?curid=1787608", "title": "Distretto di Seraikela Kharsawan", "text": "Il distretto di Seraikela Kharsawan \u00e8 un distretto del Jharkhand, in India, di 767.442 abitanti. Il suo capoluogo \u00e8 Seraikela.\nIl territorio comprende i seguenti comuni, denominati \"blocks\": Chandil, Gamharia, Ichagarh, Kharsawan, Kuchai, Nimdih, Seraikela e Rajnagar."}
{"id": "1787609", "revid": "196390", "url": "https://it.wikipedia.org/wiki?curid=1787609", "title": "Sans-Souci", "text": ""}
{"id": "1787611", "revid": "196390", "url": "https://it.wikipedia.org/wiki?curid=1787611", "title": "Castello di Sans-Souci", "text": ""}
{"id": "1787613", "revid": "643662", "url": "https://it.wikipedia.org/wiki?curid=1787613", "title": "Maksim Kalini\u010denko", "text": ""}
{"id": "1787618", "revid": "599013", "url": "https://it.wikipedia.org/wiki?curid=1787618", "title": "Sam Hollis", "text": "Hollis non ha avuto inizialmente grandi esperienze calcistiche, avendo lavorato agli uffici postali prima di fare l'allenatore. Fu ingaggiato come manager del Woolwich Arsenal nel 1894."}
{"id": "1787621", "revid": "123424119", "url": "https://it.wikipedia.org/wiki?curid=1787621", "title": "Legna da ardere", "text": "La legna da ardere \u00e8 un qualunque tipo di legna raccolta ed usata come combustibile. \u00c8 classificata come biocombustibile e rappresenta ancora oggi il principale combustibile di uso domestico per circa 1/3 della popolazione mondiale. Generalmente non \u00e8 un materiale sottoposto a particolari processi lavorativi \u00e8 si presenta in una qualche forma riconoscibile come pezzo di tronco o ramo a differenza di altri combustibili a base di legna come il pellet. La legna da ardere pu\u00f2 essere stagionata (secca) o non stagionata (fresca/umida).\nLa legna da ardere \u00e8 una risorsa rinnovabile e proviene principalmente dall'attivit\u00e0 forestale (boschiva e utilizzazione forestale), ma il suo consumo pu\u00f2 superare la sua capacit\u00e0 di rigenerarsi su scala locale o regionale.\nLe sue caratteristiche sono regolamentate dalla norma ISO 17225-1:2014 \"Biocombustibili solidi - Specifiche e classificazione del combustibile - Parte 1: Requisiti generali\" e ISO 17225-5:2014 \"Biocombustibili solidi - Specifiche e classificazione del combustibile - Parte 5: Definizione delle classi di legna da ardere\"\u201d.\nCombustione.\nIl suo potere calorifico inferiore \u00e8 fra 3280 chilocalorie/chilogrammo (kcal/kg) e 4360 kcal/kg, a seconda del grado di umidit\u00e0 relativa (u.r.) e della specie d'origine. La legna di resinose, aghiformi o conifere ha un potere calorifico per kg superiore rispetto alle latifoglie, ma una massa volumica inferiore. Il maggior potere calorifico \u00e8 dovuto alla resina contenuta, che, per\u00f2, costituisce anche una fonte di fuliggine se non convenientemente bruciata (la combustione richiede maggior ossigenazione e pi\u00f9 alta temperatura di combustione).\nFabbisogno e sostenibilit\u00e0.\nIn molti paesi l'incremento demografico comporta una continua richiesta di energia a basso prezzo: ne deriva che in alcuni Paesi il consumo di legna da ardere \u00e8 ora diventato superiore alla naturale capacit\u00e0 di rinnovamento delle foreste, con la grave conseguenza di estesi disboscamenti in vasti territori. Questo problema, tuttavia, non riguarda n\u00e9 l'Italia, n\u00e9, in generale, l'Europa, dove i boschi sono in aumento, sia in termine di superficie, sia in termini di massa legnosa presente in media per unit\u00e0 di superficie. Soprattutto nei paesi dell'Unione europea, i boschi possono essere tagliati solo seguendo una precisa e rigida normativa (Leggi forestali regionali e Regolamenti forestali), che permette un uso sostenibile e duraturo delle superfici forestali. La legna da ardere \u00e8 pertanto da considerarsi un combustibile ecologico e rinnovabile.\nMisura.\nSolitamente la legna da ardere \u00e8 venduta a volume. Anche se uno specifico termine per il volume pu\u00f2 essere usato c'\u00e8 un'ampia variazione nel suo significato e su quanto una certa misura pu\u00f2 rendere come carburante. Una certa quantit\u00e0 di legno con il 65% di umidit\u00e0 produrr\u00e0 meno energia quando viene bruciato di una pari quantit\u00e0 seccata al 20%. Indifferentemente dal termine le misure del legno sono da considerare come valori stimati.\nStoricamente le cataste di legno sono misurate con il metro stero, che corrisponde ad una catasta di legno di dimensioni di (pari quindi a un metro cubo). Dato che comunque rimangono spazi vuoti tra i pezzi di legno, il volume reale di legna reale contenuta in un metro stero \u00e8 circa i . Il legno pu\u00f2 anche essere venduto a peso, al chilogrammo o alla tonnellata, come per esempio in Australia.\nNegli Stati Uniti e nel Canada l'unit\u00e0 di misura comunemente usata della legna da ardere \u00e8 il cord. Questa pu\u00f2 essere un \"full cord\" definito come una pila bene ordinata di legna (inclusi gli spazi vuoti e la corteccia) delle dimensioni di e quindi un volume di Dato che tipicamente i pezzi di legna effettivamente utilizzati sono molto pi\u00f9 corti dei di lunghezza di quelli che costituiscono il \"full cord\" (generalmente lunghi ), spesso i venditori vendono la legna al pubblico misurandola con la \"face cord\" (chiamata anche con una variet\u00e0 di termini come \"stove cord\", \"apartment cord\", \"furnace cord\", \"short cord\" e \"rick\") che corrisponde ad una catasta ordinata della stessa lunghezza ed altezza di quella standard, ma pi\u00f9 stretta. A pezzi di legna lunghi corrisponde quindi un volume di . Il Governo canadese consiglia comunque di abbandonare l'uso del \"cord\" per evitare confusione nei consumatori dovuti all'uso del \"face cord\".\nA Cuba viene misurata in cuerda."}
{"id": "1787622", "revid": "73560", "url": "https://it.wikipedia.org/wiki?curid=1787622", "title": "Voicexml", "text": ""}
{"id": "1787627", "revid": "767487", "url": "https://it.wikipedia.org/wiki?curid=1787627", "title": "Chariot (singolo Gavin DeGraw)", "text": "Chariot \u00e8 un singolo del cantautore statunitense Gavin DeGraw, pubblicato il 3 maggio 2005 come secondo estratto (in alcuni paesi come primo), dall'album omonimo. Il brano ha come tema i sentimenti di DeGraw, nel suo passaggio dal piccolo paese in cui \u00e8 nato, alla grande metropoli. Nella canzone, il cantautore prega affinch\u00e9 arrivi una carrozza (\"chariot\" in inglese) che lo riporti a casa. Il singolo ha raggiunto la prima posizione nell'airplay radiofonico italiano\n\"Chariot\" \u00e8 un altro notevole successo per Gavin DeGraw, che riesce ad entrare nella Billboard Hot 100, ed ottiene il disco d'oro.\nLa canzone \u00e8 stata utilizzata anche in un episodio del telefilm Dead Like Me. Secondo Mtv Chariot \u00e8 il 29\u00b0 brano migliore del 2006.\nVideo musicale.\nIl videoclip \u00e8 stato diretto da Zach Braff, e vede Gavin affiancato da Donald Faison, noto per il ruolo di Christopher Turk nel telefilm \"Scrubs - Medici ai primi ferri\", e dalla modella ed attrice Jaime King."}
{"id": "1787628", "revid": "339392", "url": "https://it.wikipedia.org/wiki?curid=1787628", "title": "Andrij Gusin", "text": ""}
{"id": "1787631", "revid": "256896", "url": "https://it.wikipedia.org/wiki?curid=1787631", "title": "Libretto di controllo", "text": ""}
{"id": "1787632", "revid": "154893", "url": "https://it.wikipedia.org/wiki?curid=1787632", "title": "Tappa decompressiva", "text": ""}
{"id": "1787634", "revid": "1543377", "url": "https://it.wikipedia.org/wiki?curid=1787634", "title": "Madjoari", "text": "Madjoari \u00e8 un dipartimento del Burkina Faso classificato come comune, situato nella provincia di Kompienga, facente parte della Regione dell'Est.\nIl dipartimento si compone del capoluogo e di altri 7 villaggi: Gnobtenkoagou, Kodjaari, Matambima, Momba, Namounyouri, Tambarga e Tanli."}
{"id": "1787635", "revid": "1924342", "url": "https://it.wikipedia.org/wiki?curid=1787635", "title": "Follow Through", "text": "Follow Through \u00e8 un brano musicale di Gavin DeGraw, estratto nel 2005 come terzo singolo dall'album \"Chariot\", pubblicato nel 2003.\nLa canzone \u00e8 stata utilizzata in numerose serie televisive, fra cui \"One Tree Hill\" e \"Scrubs - Medici ai primi ferri\"."}
{"id": "1787636", "revid": "154893", "url": "https://it.wikipedia.org/wiki?curid=1787636", "title": "Safety stop", "text": ""}
{"id": "1787638", "revid": "154893", "url": "https://it.wikipedia.org/wiki?curid=1787638", "title": "Sosta di decompressione", "text": ""}
{"id": "1787639", "revid": "339392", "url": "https://it.wikipedia.org/wiki?curid=1787639", "title": "Oleksandr \u0160ovkovskij", "text": ""}
{"id": "1787640", "revid": "270378", "url": "https://it.wikipedia.org/wiki?curid=1787640", "title": "Formato file di documenti", "text": ""}
{"id": "1787644", "revid": "6923", "url": "https://it.wikipedia.org/wiki?curid=1787644", "title": "Merindades", "text": "Merindades \u00e8 una comarca della Spagna della provincia di Burgos nella comunit\u00e0 autonoma di Castiglia e Le\u00f3n.\n\u00c8 nel nord della provincia, delimitata a Ovest e a Nord-Est dalla Comunit\u00e0 autonoma di Cantabria, al Nord-Est dalla provincia di Vizcaya, a Est dalla provincia di \u00c1lava e a Sud dalle comarche di Ebro, La Bureba, e P\u00e1ramos.\nIl capoluogo della comarca \u00e8 Villarcayo de Merindad de Castilla la Vieja.\nLa comarca si compone di pi\u00f9 di 360 nuclei raggruppati in 27 comuni e ha una superficie totale di 2.821\u00a0km\u00b2. \nAll'inizio del 2007 aveva un totale di 25.304 abitanti pari a una densit\u00e0 di 8,97 abitanti/km\u00b2.\nComuni.\nSi compone di 27 comuni:"}
{"id": "1787648", "revid": "22475", "url": "https://it.wikipedia.org/wiki?curid=1787648", "title": "Duemila grotte", "text": "Duemila grotte (sottotitolo \"Quarant'anni di esplorazioni nella Venezia Giulia\") \u00e8 un saggio di speleologia di Luigi Vittorio Bertarelli ed Eugenio Boegan del 1926. Per anni punto di riferimento nella speleologia moderna rimane ancora oggi un esempio di monografia speleologica regionale ed \u00e8 sempre stato un libro molto ambito dai \"grottisti\" triestini. La seconda edizione del 1986 \u00e8 la ristampa anastatica della prima edizione del 1926, in quanto durante la seconda guerra mondiale un bombardamento distrusse le matrici rendendo impossibile una ristampa.\nDescrizione.\nContenuti.\nIl libro \u00e8 composto di due parti principali.\nLa prima parte costituisce un manuale di speleologia, ed illustra i seguenti argomenti: il fenomeno carsico, la flora cavernicola, la fauna delle caverne, paleontologia e paletnologia delle grotte del Carso, la tecnica delle esplorazioni, come si fa il rilievo di una grotta, la fotografia nelle grotte, le grotte di guerra, le indagini sull'origine delle acque sotterranee, terminologia speleologica.\nLa seconda parte costituisce l'inventario delle grotte della Venezia Giulia, nell'estensione che questa regione aveva tra le due guerre mondiali. Riporta mappe, descrizioni, localizzazione, rilievi e foto delle grotte accatastate.\nAutori.\nIl libro \u00e8 stato scritto da Luigi Vittorio Bertarelli (Milano, 1859-1926), all'epoca primo presidente del Touring Club Italiano e da Eugenio Boegan (Trieste, 1875-1939), presidente della Commissione Grotte della Societ\u00e0 Alpina delle Giulie di Trieste."}
{"id": "1787649", "revid": "339392", "url": "https://it.wikipedia.org/wiki?curid=1787649", "title": "Andrij Nesma\u010dnij", "text": ""}
{"id": "1787650", "revid": "1602064", "url": "https://it.wikipedia.org/wiki?curid=1787650", "title": "Luvua", "text": "Il fiume Luvua \u00e8 un fiume della Provincia di Katanga situato nella Repubblica Democratica del Congo. \u00c8 emissario del Lago Mweru posto sul confine tra Zambia e Repubblica Democratica del Congo. Scorre in direzione nord-ovest per una lunghezza di 350\u00a0km fino alla sua confluenza con il fiume Lualaba vicino alla citt\u00e0 di Ankoro. Il Luvua e il Lualaba sono parte del sistema fluviale del fiume Congo. Nel suo corso inferiore \u00e8 navigabile per 160\u00a0km."}
{"id": "1787651", "revid": "767487", "url": "https://it.wikipedia.org/wiki?curid=1787651", "title": "Diapaga", "text": "Diapaga \u00e8 un dipartimento del Burkina Faso classificato come citt\u00e0, capoluogo della provincia di Tapoa, facente parte della Regione dell'Est.\nIl dipartimento si compone del capoluogo e di altri 19 villaggi: Bagali, Barpoa, Fouamboanli, Gama, Kanda, Kogdangou, Koryombo, Koutchagou, Mangou, Olaro, Pampani, Pembiga, Pemboanga de Namounou, Pemboanga de Partiaga, Tangali, Tapoa-Barrage, Tapoa-Djerma, Tontolbouli e Tounga."}
{"id": "1787658", "revid": "244212", "url": "https://it.wikipedia.org/wiki?curid=1787658", "title": "Bureba", "text": ""}
{"id": "1787660", "revid": "339392", "url": "https://it.wikipedia.org/wiki?curid=1787660", "title": "Oleksij Michajli\u010denko", "text": ""}
{"id": "1787663", "revid": "1543377", "url": "https://it.wikipedia.org/wiki?curid=1787663", "title": "Botou", "text": "Botou \u00e8 un dipartimento del Burkina Faso classificato come comune, situato nella provincia di Tapoa, facente parte della Regione dell'Est.\nIl dipartimento si compone del capoluogo e di altri 23 villaggi: Affini, Bamini, Bossoangri, Boulel, Diagargou, Doubiti, Fantou, Fobri, Gangana, Garbongou, Kalayenou, Kankangou, Kogori, Koguini, Komonli, Koyenga, Kpengnoanfouangou, Mandiari, Nombiti, Partiaga, Pori, Tapoa-Diagbagbi e Tiantiabouli."}
{"id": "1787665", "revid": "124047401", "url": "https://it.wikipedia.org/wiki?curid=1787665", "title": "Settimana santa", "text": "La Settimana Santa ( o \"Hebdomas Maior\", \"Settimana Maggiore\"; ) \u00e8 la settimana nella quale il cristianesimo celebra gli eventi di fede correlati agli ultimi giorni di Ges\u00f9, che comprende in particolare la sua passione, morte in croce e resurrezione il terzo giorno successivo.\nIn tutto il mondo, la maggior parte dei cristiani chiama Settimana Santa il periodo dalla Domenica delle palme al Sabato santo, che precede la Pasqua, cio\u00e8 la domenica in cui si celebra solennemente la resurrezione di Ges\u00f9 Cristo dalla morte di croce. La Pasqua \u00e8 la massima solennit\u00e0 della fede cristiana e in occidente si celebra ogni anno la domenica che segue la prima luna piena di primavera (tra fine marzo e aprile).\nI riti religiosi della Settimana Santa sono celebrati con solennit\u00e0 in pressoch\u00e9 tutto il mondo cristiano.\nDomenica delle palme.\nLa Settimana santa si apre con la Domenica delle palme, nella quale si celebra l'entrata trionfale di Ges\u00f9 a Gerusalemme, acclamato come messia e figlio di Davide. Nella liturgia cattolica viene letto il racconto della passione di Ges\u00f9 secondo l'Evangelista corrispondente al ciclo liturgico che si sta vivendo o, nella messa tridentina, la Passione secondo Matteo. La tradizione risale a prima del IV secolo. Questa ricorrenza non segna la fine della Quaresima, che \"decorre dal Mercoled\u00ec delle Ceneri fino alla Messa \u00abCena del Signore\u00bb esclusa\". (Secondo il Codice delle Rubriche del Breviario e del Messale Romano del 1960 il Tempo di Quadragesima termin\u00f2 gi\u00e0 prima dei Vespri della domenica I di Passione, la domenica prima di quella delle palme).\nLuned\u00ec, marted\u00ec e mercoled\u00ec della Settimana Santa.\nLuned\u00ec: \u00e8 il giorno dell'amicizia. Ges\u00f9 lo passa a Betania in compagnia dei suoi tre grandi amici: Marta, Maria e Lazzaro. Ges\u00f9 ha goduto l'amicizia, ha sempre cercato di avere dei buoni amici. Per il cristiano, essere amici \u00e8 dono e missione.\nMarted\u00ec: \u00e8 il giorno che precede il tradimento. Ges\u00f9 annuncia il tradimento di uno dei suoi Apostoli e la negazione da parte di San Pietro\nMercoled\u00ec: \u00e8 il giorno del tradimento, il giorno della tristezza. Ges\u00f9 \u00e8 tradito da uno dei suoi Apostoli per 30 denari.\nIl luned\u00ec, marted\u00ec e mercoled\u00ec santo la Chiesa contempla in particolare il tradimento di Giuda per trenta denari. La prima lettura della messa presenta i primi tre \"canti del Servo del Signore\" che si trovano nel libro del profeta Isaia.\nGioved\u00ec santo.\nMessa del crisma.\nNella Chiesa cattolica, durante la mattina del gioved\u00ec santo o il pomeriggio del mercoled\u00ec santo vengono consacrati gli oli santi e i presbiteri rinnovano le promesse fatte nel giorno della loro ordinazione sacerdotale.\nCena del Signore.\nIl solenne triduo pasquale della passione, morte e resurrezione di Cristo inizia nel pomeriggio del gioved\u00ec santo. La sera si celebra la messa in Cena Domini, nella quale si ricorda l'Ultima cena di Ges\u00f9, l'istituzione dell'eucaristia e del sacerdozio ministeriale, e si ripete la lavanda dei piedi effettuato da Cristo nell'Ultima cena. Alla fine della messa le croci restano velate, le campane silenti, e gli altari senza ornamenti, eccettuato l'altare della reposizione dove vengono conservate le ostie consacrate durante la messa per l'adorazione e per la comunione del giorno seguente.\nVenerd\u00ec santo.\nIl Venerd\u00ec santo si ricorda il giorno della morte di Ges\u00f9 sulla croce. La chiesa celebra la solenne celebrazione della Passione, divisa in tre parti:\nIl Venerd\u00ec santo \u00e8 tradizione effettuare il pio esercizio della Via Crucis. La chiesa cattolica pratica il digiuno ecclesiastico e si astiene dalle carni come forma di partecipazione alla passione e morte del suo Signore. \nIn questo giorno \u00e8 anche usanza fare visita a pi\u00f9 chiese per adorare l'Eucaristia presente negli altari della reposizione,detti \"sepolcri\".\nSabato santo.\nIl Sabato santo \u00e8 tradizionalmente giorno in cui non si celebra l'eucaristia (giorno aliturgico), e la comunione si porta solamente ai malati in punto di morte. Viene celebrata al solito la liturgia delle Ore. Con la veglia pasquale si inizia il tempo pasquale.\nNella notte fra sabato e domenica si celebra la solenne veglia pasquale, che, nella Chiesa cattolica, \u00e8 la celebrazione pi\u00f9 importante di tutto l'anno liturgico. In essa:\nLe tenebre.\nL'Ufficio delle Tenebre (latino: \"Officium Tenebrarum\" o \"Tenebrae\") \u00e8 costituito dalla celebrazione solenne del Mattutino e delle Lodi del gioved\u00ec santo, venerd\u00ec santo e sabato santo, cos\u00ec come erano universalmente celebrate prima delle riforme del XX secolo. Si compone del canto dei salmi, delle lamentazioni, dei responsori, del Benedictus e del Miserere e si celebra le sere del mercoled\u00ec, del gioved\u00ec e del venerd\u00ec santo. Un rito particolare \u00e8 lo spegnimento di quattordici candele, poste su una saettia, un candeliere triangolare con quindici candele, al canto di ciascun salmo. Al termine del Benedictus l'ultima candela non veniva spenta, ma celata dietro l'altare, ad indicare l'arresto di Ges\u00f9, la cui luce per\u00f2 non si spegneva mai, lasciando alla fine la chiesa nell'oscurit\u00e0 totale; a questo punto si faceva il \"terremoto\" o \"strepitus\".\nDomenica di Resurrezione.\nLa settimana santa \u00e8 seguita dalla domenica di Resurrezione, in cui torna a riecheggiare la gioia della veglia pasquale. Tale domenica \u00e8 ampliata nell'\"Ottava di Pasqua\": la Chiesa celebra la pienezza di questo evento fondamentale per la durata di otto giorni, che si concludono con la \"II domenica di Pasqua\", chiamata fin dall'antichit\u00e0 domenica \"in albis\", che Giovanni Paolo II ha voluto dedicare al ricordo della divina Misericordia.\nLa Settimana santa nella tradizione popolare.\nAi riti previsti dalla liturgia si accompagnano quelli che nel corso dei secoli la piet\u00e0 del popolo cristiano ha adottato per rievocare i momenti pi\u00f9 significativi della passione umana di Cristo, vero uomo e vero Dio. Per la sincerit\u00e0 di tali espressioni religiose la Chiesa cattolica approva e consente lo svolgimento di queste celebrazioni, in quanto contribuiscono a rinsaldare e tramandare la fede cristiana.\nIn tutto il mondo cattolico, la tradizione popolare della Settimana santa consta di numerosi canti, poemi, raffigurazioni e rievocazioni sceniche della Passione di Ges\u00f9, che spesso affondano le loro radici fin dai primi secoli del cristianesimo.\nLa letteratura italiana \u00e8 ricca di opere ispirate ai Vangeli, scritte in prosa e soprattutto in poesia, di autori sia noti sia anonimi, che trattano la Passione di Cristo, dal suo ingresso trionfale a Gerusalemme, alla morte in croce, alla sepoltura e alla resurrezione dai morti (vedi ad esempio il celebre Stabat Mater o anche alcune Laudi di Jacopone da Todi, risalenti al XIII secolo). Le vicende umane e divine di Cristo, rievocate nella Settimana santa, hanno ispirato l'opera non solo di numerosi scrittori e poeti, di ogni parte del mondo, ma anche di musicisti, pittori, scultori, architetti, artisti in genere.\nIn Italia numerose e spesso suggestive sono le rappresentazioni della Settimana santa diffuse soprattutto nel Mezzogiorno, grazie ai notevoli influssi spagnoli; in esse si mescolano gli elementi pi\u00f9 strettamente religiosi a componenti in varia misura folcloristiche. Fra le pi\u00f9 particolari e belle in Italia sono quelle che si svolgono ad esempio in Umbria ad Assisi e Gubbio, in Abruzzo a Chieti, antichissima, a Ortona con la caratteristica processione dei Talami, e a Sulmona, in Campania a Sorrento, con la sua doppia processione, a Sant\u2019Agnello con la processione nera del Cristo Morto, la sera del Venerd\u00ec Santo, a Sessa Aurunca e Casale di Carinola, in provincia di Caserta, o, nelle Puglie, a Ruvo in provincia di Bari, e con le processioni del Venerd\u00ec e Sabato santo; a Taranto, con i confratelli detti Perdoni, che si svolgono a partire dal gioved\u00ec Santo pomeriggio sino al sabato Santo mattina; quella di Gallipoli, con la bellissima processione dei misteri e della tomba di Cristo morto (detta \"Urnia\") il venerd\u00ec Santo e quella successiva, all'alba del Sabato santo, di Maria Santissima Desolata ai piedi della Croce; quella di Polistena, con ben 11 riti, tra cui 4 in un solo giorno; quella di Molfetta con la processione dell'Addolorata il Venerd\u00ec di Passione, dei Misteri il Venerd\u00ec santo e della Piet\u00e0 il Sabato Santo; quella di Bitonto con la processione dell'Addolorata il Venerd\u00ec di Passione, e le processioni dei Misteri e di gala, rispettivamente all'alba e la sera del Venerd\u00ec Santo; a Grumo Appula i riti della Settimana Santa si aprono il Venerd\u00ec di Passione con la processione della Madonna Addolorata, portata a spalla dai macellai della cittadina, al termine della manifestazione, un gruppo di 20 uomini, tutti contadini, intonano il canto in dialetto grumese dedicato alla Madonna che narra tutta la vicenda della Passione tra Ges\u00f9 e la Madre. E ancora le manifestazioni caratteristiche di Catanzaro, San Fratello, Enna, Caltanissetta, Trapani, Noicattaro, Vico del Gargano e infine Caulonia, dove il Sabato Santo si svolge la particolare funzione del \"Caracolo\". Anche in numerosi centri della Sardegna si celebrano i riti della Settimana Santa: tra i pi\u00f9 importanti quelli di Alghero, Cagliari, Sassari, Castelsardo, Iglesias, Domusnovas. Anche nei paesi pi\u00f9 piccoli si conservano da tempo i riti tradizionali de \"S'Iscravamentu\" il Venerd\u00ec Santo e de \"S'Incontru\" la domenica, l'incontro tra la statua del Cristo risorto e quella della Madonna."}
{"id": "1787668", "revid": "125428611", "url": "https://it.wikipedia.org/wiki?curid=1787668", "title": "Tempio del popolo", "text": "Il Tempio del popolo (\"People's Temple\") \u00e8 stato un movimento laicale di volontariato, con connotazioni politiche socialiste e della chiesa dei \"Discepoli di Cristo\". Venne fondato dal predicatore James Warren Jones, e terminato il 18 novembre 1978 con un suicidio-omicidio collettivo. I sopravvissuti del Tempio del Popolo furono 167, tra cui il figlio di Jones, Stephan.\nStoria.\nLa fondazione.\nIl movimento - che praticava una mescolanza tra gli insegnamenti di Cristo e il comunismo dottrinario stalinista - era stato fondato nel 1955, nello stato americano dell'Indiana, con il nome di \"Wings of Deliverance\" (\"Ali della liberazione\"). Mutato il nome in \"Tempio del popolo\", nel 1965, in seguito ad accuse di carattere politico mosse a Jones e ai suoi adepti di abusi sessuali, maltrattamenti sui minori e frode fiscale relative alle attivit\u00e0 presso Indianapolis, si era trasferito in California con 70 membri (prima a Redwood Valley, presso Ukiah, quindi in una sinagoga abbandonata a Fillmore, quartiere di San Francisco). I membri venivano invitati a vivere in comune, con seguaci raccolti principalmente tra gli emarginati e le minoranze etniche.\nPer incrementare il proprio potere, Jim Jones si serv\u00ec dell'appoggio elettorale dato al Partito Democratico e appoggi\u00f2 l'elezione a sindaco di San Francisco di George Moscone, eletto nel 1976, di cui il capo del movimento divenne \"commissario degli alloggi\" (carica equiparabile a quella di un assessore).\nIl trasferimento in Guyana e la fondazione di \"Jonestown\".\nA seguito delle accuse, Jones stava pensando di lasciare gli USA e, dopo essersi accordato col governo della Guyana, ottenne la concessione nel 1974 dal governo della Guyana di alcuni lotti di terreno in un territorio al confine con il Venezuela. Nell'estate del 1977, insieme a circa un migliaio di adepti si trasfer\u00ec nella giungla della Guyana, fondando un insediamento abitato chiamato Jonestown, definita dal leader del movimento una \"terra promessa\".\nJones aveva concepito l'idea di creare in questo paese sudamericano una comunit\u00e0 utopistica socialista, dove la fratellanza e la tolleranza avrebbero avuto la meglio sul materialismo e sul razzismo da lui detestato negli Stati Uniti. L'idea era quindi quella di trasformare questa comunit\u00e0 in un paradiso in terra: i membri venivano indottrinati con linguaggio millenaristico e tecniche di lavaggio del cervello. Tuttavia iniziarono anche i primi malumori all'interno dell'insediamento e diversi individui manifestarono la volont\u00e0 di andarsene. Coloro che tentavano la fuga dalla comune venivano definiti disertori e puniti severamente da un\u2019organizzazione di polizia interna. Inoltre la fitta giungla rendeva difficile abbandonare la comunit\u00e0.\nL'omicidio Ryan e il suicidio di massa.\nIn seguito alle rivendicazioni delle famiglie di alcuni membri, che ritenevano i loro parenti trattenuti al campo contro la loro volont\u00e0, fu dato corso a un'indagine che coinvolse il Congresso degli Stati Uniti: il 17 novembre 1978 si rec\u00f2 al Tempio una delegazione guidata dal deputato Leo Ryan, accompagnato da giornalisti e da familiari dei membri del movimento. Al momento della partenza, sulla pista di decollo nella vicina Port Kaituma, il servizio di sicurezza del movimento spar\u00f2 sui membri della delegazione, uccidendone cinque, tra cui il deputato Leo Ryan.\nJim Jones, venuto a conoscenza dell'attacco, convoc\u00f2 un'assemblea generale, che fu registrata in un nastro, in cui avanz\u00f2 la richiesta ai membri del movimento di effettuare un \"suicidio di massa per la gloria del socialismo\". La maggior parte degli adepti si suicid\u00f2 ingerendo del cianuro diluito in una bevanda aromatizzata con del Flavor Aid al sapore di uva (una bevanda simile al Kool-Aid), mentre pochi altri, tra cui lo stesso Jim Jones e sua moglie, si suicidarono con una revolverata. Chi invece non accett\u00f2 la decisione fu abbattuto a colpi di arma da fuoco. Complessivamente si contarono 909 morti, tra suicidi, infanticidi e omicidi.\nLe testimonianze sull'eccidio.\nIl livello di fanatismo estremo pu\u00f2 forse spiegare l'adesione della comunit\u00e0 al suicidio collettivo, una decisione a cui si associarono anche alcuni adepti non presenti in quel momento a Jonestown. Esistono svariate testimonianze provenienti dai pochi superstiti che riferirono di madri che avvelenarono volontariamente, e talvolta spontaneamente, i propri figli. Inoltre, parrebbe che Jim Jones, nell'ultima drammatica assemblea, non fosse stato nemmeno il primo a proporre un suicidio di massa, idea che circolava gi\u00e0 da diversi mesi nella comunit\u00e0, e che era condivisa da molti degli oratori che parlarono quel giorno.\nI sopravvissuti descrivono Jonestown come un misto di prigione e bucolica isola di felicit\u00e0 e di riuscita integrazione razziale. Le diserzioni erano comunque pochissime non solo per la repressione operata contro i disertori, ma perch\u00e9 le persone vivevano in uno stato di mobilitazione permanente in una vita completamente comunitaria, in cui difficilmente sviluppavano il desiderio di andarsene."}
{"id": "1787669", "revid": "1543377", "url": "https://it.wikipedia.org/wiki?curid=1787669", "title": "Kantchari", "text": "Kantchari \u00e8 un dipartimento del Burkina Faso classificato come comune, situato nella provincia di Tapoa, facente parte della Regione dell'Est.\nIl dipartimento si compone del capoluogo e di altri 29 villaggi: Bantoini, Barimagou, Bartiaga, Boudi\u00e9ri, Boulmontchangou, Boulmontougou, Boupiena, Boupiengou, Brimonga, Comonli, Diankonli, Garbougou, Kambardebi, Kantari, Koena, Mantchangou, Mantougou, Mohadagou, Naboamou, Namagri, Namoumoanga, Nando, Sakoani, Sambalgou, Sampieri, Tabgou, Tandri, Tialboanga e Toundi."}
{"id": "1787679", "revid": "129019", "url": "https://it.wikipedia.org/wiki?curid=1787679", "title": "Sturmbannf\u00fchrer", "text": "Lo Sturmbannf\u00fchrer \u00e8 un grado paramilitare delle Waffen-SS o \"SS combattenti\", utilizzato anche in altre organizzazioni del NSDAP, come le SA, la NSKK e le NSFK.\nIl grado di \"Sturmbannf\u00fchrer\", per le SA, fu creato nel 1921. Nel 1928 divent\u00f2 un grado a tutti gli effetti per le SS. \nIl grado \"Sturmbannf\u00fchrer\" era equivalente nella Wehrmacht al grado di maggiore, e le spalline per i due gradi coincidono, mentre i gradi da colletto e quelli da mimetica sono differenti."}
{"id": "1787680", "revid": "203575", "url": "https://it.wikipedia.org/wiki?curid=1787680", "title": "Artem Milevskij", "text": ""}
{"id": "1787681", "revid": "1543377", "url": "https://it.wikipedia.org/wiki?curid=1787681", "title": "Logobou", "text": "Logobou \u00e8 un dipartimento del Burkina Faso classificato come comune, situato nella provincia di Tapoa, facente parte della Regione dell'Est.\nIl dipartimento si compone del capoluogo e di altri 16 villaggi: Diabonli, Fangou, Houar\u00e9, Kalimama, Kindi-Kombou, Mahadaga, Mamangou, Momba, Morid\u00e9ni, Mouabou, Nadi\u00e9ringa, Nagar\u00e9, Namponkor\u00e9, Namponsiga, Palboa e Siaga."}
{"id": "1787683", "revid": "767487", "url": "https://it.wikipedia.org/wiki?curid=1787683", "title": "Distretto di Simdega", "text": "Il distretto di Simdega \u00e8 un distretto del Jharkhand, in India, di 514.320 abitanti. Il suo capoluogo \u00e8 Simdega.\nIl distretto \u00e8 stato creato il 30 aprile 2001 e in precedenza faceva parte del distretto di Gumla. Il distretto comprende sette comuni, denominati \"blocks\": Simdega, Kurdeg, Bolba, Thethaitangar, Kolebira, Bano e Jaldega."}
{"id": "1787684", "revid": "1543377", "url": "https://it.wikipedia.org/wiki?curid=1787684", "title": "Namounou", "text": "Namounou \u00e8 un dipartimento del Burkina Faso classificato come comune, situato nella Provincia di Tapoa, facente parte della Regione dell'Est.\nIl dipartimento si compone del capoluogo e di altri 7 villaggi: Diamoanyouli, Goangoana, Kogodi, Palboa, Tantankil\u00e9, Tikonti e Timambari."}
{"id": "1787685", "revid": "339392", "url": "https://it.wikipedia.org/wiki?curid=1787685", "title": "Dick Kerr's Ladies", "text": ""}
{"id": "1787686", "revid": "110157", "url": "https://it.wikipedia.org/wiki?curid=1787686", "title": "Doln\u00ed Dobrou\u010d", "text": "Doln\u00ed Dobrou\u010d \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "1787690", "revid": "289247", "url": "https://it.wikipedia.org/wiki?curid=1787690", "title": "Bhikkhu", "text": ""}
{"id": "1787692", "revid": "1543377", "url": "https://it.wikipedia.org/wiki?curid=1787692", "title": "Partiaga", "text": "Partiaga \u00e8 un dipartimento del Burkina Faso classificato come comune, situato nella Provincia di Tapoa, facente parte della Regione dell'Est.\nIl dipartimento si compone del capoluogo e di altri 18 villaggi: Bambambou, Bomonti, Dahangou, Doubtchari, Fatouti, Gangalinti, Kalbouli, Kankandi, Kodjini, Kouakouli, Lopadi, Mardaga, Nadiabonli, Niamanga, Popomou, Samtangou, Sebouga e Tatiangou."}
{"id": "1787695", "revid": "30610", "url": "https://it.wikipedia.org/wiki?curid=1787695", "title": "Responsabile d'imposta", "text": "Per responsabile d'imposta si intende un soggetto che \u00e8 tenuto, per legge, al pagamento di un tributo insieme ad altri, per fatti e situazioni riferibili a questi ultimi, ed ha diritto di rivalsa.\nQuesta definizione \u00e8 stata data dallo stesso legislatore in pi\u00f9 occasioni: da questa si trae innanzitutto che il responsabile d'imposta \u00e8 una figura la cui istituzione non pu\u00f2 avvenire se non per legge o con atti pari ad essa; \u00e8 un'obbligazione che nasce ex-lege (cio\u00e8 \u00e8 la legge stessa a determinare che questa obbligazione debba sorgere, a differenza di quanto avviene ad esempio nel contratto, in cui l'obbligazione sorge ex voluntate partorum ovvero dalla volont\u00e0 delle parti) cos\u00ec come d'altronde l'obbligazione tributaria.\nIn secondo luogo dalla locuzione \"insieme ad altri\" si evince la solidariet\u00e0 dipendente che caratterizza questo istituto. \u00c8 chiaro anche come il responsabile d'imposta non ponga in essere il presupposto, ovvero non \u00e8 il soggetto che pone in essere la condizione manifestando capacit\u00e0 contributiva, anche se spesso ha un ruolo importante nella creazione dello stesso. Infine ha diritto di rivalsa: ovvero ha il diritto, la possibilit\u00e0, di rivalersi con i principali obbligati dell'obbligazione tributaria per il pagamento dei tributi che nascono da fatti e situazioni riferibili a questi soggetti, che invece hanno posto in essere il presupposto manifestando capacit\u00e0 contributiva.\nDifferentemente da quanto avviene nella figura del sostituto d'imposta, in cui il soggetto ha l'obbligo di rivalsa, il responsabile se decide di non rivalersi sui soggetti debitori principali dell'obbligazione tributaria, pu\u00f2 farlo e facendolo non contrasta con l'art. 53 della Costituzione per il quale tutti sono tenuti a contribuire alle spese pubbliche in ragione della loro capacit\u00e0 contributiva. Il contrasto non nasce poich\u00e9 vi \u00e8 un rapporto di solidariet\u00e0 dipendente fra responsabile ed obbligato principale, in forza del quale essendoci un rapporto trilatero (Amministrazione Finanziaria, Soggetto passivo principale, Responsabile d'imposta) non importa quale dei soggetti passive adempia l'obbligazione. L'amministrazione finanziaria in quanto soggetto attivo si ritiene gi\u00e0 soddisfatta dall'adempimento, chi ha poi effettivamente pagato e la regolamentazione di questo aspetto riguarda i rapporti interpersonali dei soggetti.\nEsempi il cui riscontro nella vita pratica \u00e8 piuttosto comune sono: lo spedizioniere, il cessionario di azienda, il notaio."}
{"id": "1787698", "revid": "767487", "url": "https://it.wikipedia.org/wiki?curid=1787698", "title": "As Tears Go By (film)", "text": "As Tears Go By (\"Wong gok ka moon\") \u00e8 un film del 1988 scritto e diretto da Wong Kar-wai, che segna il suo esordio alla regia.\nTrama.\nUn \"big brother\" di una triade di bassa lega ha un fratello che non sa tenersi lontano dai problemi e di conseguenza ha sempre bisogno di essere tirato fuori dai guai dal suo protettore. Ah Wah non ha l'ambizione di salire nella scala gerarchica della triade e una volta incontrata sua cugina se ne innamora, decide di cambiare vita. Ma alla fine sar\u00e0 costretto ad intervenire ancora una volta a favore di suo fratello e questa volta quest'ultimo si sar\u00e0 spinto troppo oltre.\nProduzione.\nWong Kar-wai aveva scritto per Patrick Tam nel 1987 \"Final Victory\", storia di un perdente che deve badare alle due amanti del fratello mentre questi \u00e8 in prigione. \"Final Victory\" era stato concepito come l'ultima parte di una trilogia sulla malavita di Hong Kong e \"As Tears Go By\" doveva essere il primo capitolo.\nIl film ha molti parallelismi con Mean Streets di Martin Scorsese. Andy Lau \u00e8 nella parte di Harvey Keitel, il piccolo delinquente che non riesce a staccarsi da un mondo cui \u00e8 superiore. Jackie Cheung ricalca il personaggio di Robert De Niro, l'amico pazzo di cui il big brother cerca di prendersi cura.\nDistribuzione.\nIl film fu presentato nella Settimana internazionale della critica del 42\u00ba Festival di Cannes."}
{"id": "1787701", "revid": "767487", "url": "https://it.wikipedia.org/wiki?curid=1787701", "title": "Distretto di Chennai", "text": "Il distretto di Chennai \u00e8 un distretto del Tamil Nadu, in India, di 4.216.268 abitanti. Il suo capoluogo \u00e8 Chennai, coestensiva del distretto che \u00e8 di tipo urbano."}
{"id": "1787708", "revid": "1543377", "url": "https://it.wikipedia.org/wiki?curid=1787708", "title": "Tambaga (Burkina Faso)", "text": "Tambaga \u00e8 un dipartimento del Burkina Faso classificato come comune, situato nella Provincia di Tapoa, facente parte della Regione dell'Est.\nIl dipartimento si compone del capoluogo e di altri 31 villaggi: Agbana, Baaka, Bayentori, Boalbigou, Boupiena, Diadori, Diandiandi, Diegbala, Djimagli, Fanfangou, Gnouambouli, Kogoli, Konli I, Konli II, Kpadanfoani, Momba-Peulh, Nabou\u00e9, Nambari, Palboa, Pentinga-Gourmantch\u00e9, Pentinga-Peulh, Pi\u00e9ni, Pop\u00e9ri, Saborga\u2013Kori, Saborga\u2013P\u00e9ra, Sansanga, Thioula, Tiakoagli, Tindangou, Yirini e Yobri."}
{"id": "1787709", "revid": "767487", "url": "https://it.wikipedia.org/wiki?curid=1787709", "title": "Distretto di Coimbatore", "text": "Il distretto di Coimbatore \u00e8 un distretto del Tamil Nadu, in India, di 4.224.107 abitanti. Il suo capoluogo \u00e8 Coimbatore."}
{"id": "1787714", "revid": "125888053", "url": "https://it.wikipedia.org/wiki?curid=1787714", "title": "Prem&quot;jer-liha", "text": "La Prem\"jer-l\u0456ha (, UPL), nota fino al 2008 come Vy\u0161\u010da Liha (), \u00e8 la massima divisione del campionato ucraino di calcio ed \u00e8 il torneo calcistico ucraino pi\u00f9 importante. La stagione inizia a met\u00e0 luglio e termina a met\u00e0 giugno dell'anno successivo, mentre tra dicembre e marzo viene rispettata una lunga pausa invernale. Il torneo vede la partecipazione di 16 squadre. La lega, che si autoproduce sul modello inglese, organizza anche la Supercoppa d\u2019Ucraina.\nStoria.\nLa Vy\u0161\u010da Liha fu creata nel 1991, dopo il crollo dell'Unione Sovietica e lo scioglimento del relativo campionato nazionale. Dal 2008 il torneo \u00e8 divenuto indipendente dal governo, non ricevendo pi\u00f9 sussidi statali e diventando una lega indipendente gestita dai club, sempre sotto il patrocinio della Federcalcio ucraina.\nNel 1992 la squadra vincitrice fu il , mentre dal 1993 ad oggi solo due squadre, e \u0160akhtar Doneck, hanno vinto il titolo e sono anche le uniche due squadre che non sono mai retrocesse.\nSolo nelle stagioni 2012-2013 e 2013-2014, la non si \u00e8 piazzata almeno in seconda posizione.\nNel novembre del 2013, durante la pausa invernale della Prem\"jer-l\u0456ha ucraina, un'ondata di manifestazioni e conflitti civili ha contrassegnato l'inizio dell'Euromaidan in Ucraina. La competizione avrebbe dovuto riprendere il 1\u00ba marzo 2014, ma a causa del conflitto civile nel paese dopo le rivolte a Kiev e poi anche per la crisi della Crimea, la Premier League ha rinviato l'inizio della fase di primavera. La Premier League ucraina allora ha deciso di riprendere la competizione il 15 marzo.\nDopo l'annessione della Crimea da parte della Russia nel marzo 2014, non riconosciuta a livello internazionale, le squadre aventi sede in Crimea, Sevastopol' e Tavrija Simferopol', hanno continuato a partecipare alla competizione.\nAl termine del campionato, tuttavia, le tre squadre crimeane dietro decisione della Federazione russa sono state iscritte alla terza divisione russa. La FC Sevastopol e la SC Tavriya Simferopol sono state costrette a rifondarsi ed a cambiare nome, rispettivamente FC SKChF Sevastopol e FC TSK Simferopol. La UEFA ha ritenuto il trasferimento illegittimo e dichiarato che non riconoscer\u00e0 come ufficiali le partite giocate dalle tre squadre nel campionato russo poich\u00e9 maturato al di fuori di un contesto di legalit\u00e0 ed in violazione dello Statuto UEFA.\nFormula.\nDalla stagione 2020/21 il campionato ha 16 squadre: il formato prevede un girone all'italiana. Il regolamento delle \"code\" prevede la disputa di gare di playout fra quartultima e terzultima.\nLa squadra vincitrice del torneo e i secondi piazzati si qualificano ai preliminari della Champions League, mentre la terza e la quarta si qualificano alla Europa Conference League. Retrocedono in seconda divisione (\"Per\u0161a Liha\") le ultime due classificate e la prendente dei playout.\nIn totale, ogni squadra disputa almeno 30 partite in stagione.\nPartecipazioni al campionato.\nSono 44 le squadre che hanno preso parte alle 31 stagioni della Prem\"jer-l\u0456ha dal 1992 al 2021-2022.\nIn grassetto le squadre che partecipano all'edizione in corso.&lt;br&gt;In \"corsivo\" le squadre che non fanno pi\u00f9 parte della FFU."}
{"id": "1787717", "revid": "1543377", "url": "https://it.wikipedia.org/wiki?curid=1787717", "title": "Tansarga", "text": "Tansarga \u00e8 un dipartimento del Burkina Faso classificato come comune, situato nella Provincia di Tapoa, facente parte della Regione dell'Est.\nIl dipartimento si compone del capoluogo e di altri 16 villaggi: Banduo, Bobomondi, Bodiaga, Boupiena, Diafouanou, Diamanga, Kabougou, Katela, Kobdari, Kombongou, Kotchari, Kpenkouandi, Malpoa, Natongou, Pi\u00e9lgou e Toptiagou."}
{"id": "1787721", "revid": "767487", "url": "https://it.wikipedia.org/wiki?curid=1787721", "title": "Distretto di Cuddalore", "text": "Il distretto di Cuddalore \u00e8 un distretto del Tamil Nadu, in India, di 2.280.530 abitanti. Il suo capoluogo \u00e8 Cuddalore."}
{"id": "1787723", "revid": "1638611", "url": "https://it.wikipedia.org/wiki?curid=1787723", "title": "Eutidemo II", "text": "Biografia.\nEutidemo era probabilmente figlio di Eutidemo I o del figlio di questi, Demetrio I di Battria; sal\u00ec al trono come successore o come co-sovrano assieme al padre intorno al 180 a.C.\n\u00c8 noto principalmente per le sue emissioni numismatiche: il fatto che lo raffigurino sempre molto giovane potrebbe indicare che mor\u00ec giovane; il loro stile e la rara lega di nickel utilizzata lo mettono in relazione con Agatocle e Pantaleone, anche se la loro precisa relazione non \u00e8 chiara."}
{"id": "1787726", "revid": "114211813", "url": "https://it.wikipedia.org/wiki?curid=1787726", "title": "Agostino da Norcia", "text": "Di lui non si sa molto e il poco che si sa \u00e8 incerto; della sua esistenza infatti si \u00e8 appreso attraverso i riferimenti nei testi di alcuni autori, i pi\u00f9 famosi dei quali sono Bruno e Mersenne, che lo nominano e citano. Alcuni filologi sostengono, peraltro, che il nome \u201cAgostino\u201d sarebbe in realt\u00e0 uno pseudonimo, dietro il quale potrebbe nascondersi un autore, probabilmente ben pi\u00f9 famoso e conosciuto, che si serv\u00ec di tale nome d'arte per evitare censure e guai con la Chiesa.\nSecondo alcune ricostruzioni visse in Italia, prevalentemente fra la Toscana e l'Umbria. Stando a quanto racconta Mersenne in una lettera al fratello mor\u00ec nel Lazio.\nL'opera.\nIl nucleo centrale del suo pensiero consiste nell'unione dell'idea di Dio come Amore con uno spunto, totalmente riadattato, di derivazione neoplatonica, secondo cui la realt\u00e0 \u00e8 emanazione, a partire da livelli di purezza e deit\u00e0 pi\u00f9 elevati.\nAgostino, facendo dell'Amore la caratteristica principale di Dio, arrivava a dire che la realt\u00e0 coincide con l'Amore, in forme pi\u00f9 o meno degradate. Da questo concetto fa derivare una forte istanza di svelamento: nonostante l'apparente neutralit\u00e0 emotiva del reale, il vero fondamento divino, e quindi dell'universo, \u00e8 l'amore.\nLa verit\u00e0 si consegue quindi applicando questo principio all'apparenza fenomenica degli oggetti, in modo da svelarne il vero essere, cio\u00e8 il principio di Amore. Il suo passo pi\u00f9 celebre, tuttavia, riguarda l'etimologia della parola \u201cdesiderium\u201d, che Agostino collega all'espressione \u201cde sidera\u201d: come le stelle, infatti, sono qualcosa che percepiamo con i sensi, ma senza potere esperire direttamente l'Amore che da loro scaturisce, cos\u00ec il desiderio \u00e8 in realt\u00e0 mera apparenza sotto la quale si cela un bisogno. Il desiderio, questo tendere all'apparenza, scompare completamente solo una volta compreso fino in fondo il fondamento dell'essere, nella \"mystica copulatio\" raggiungibile attraverso la preghiera e la meditazione.\nIl suo pensiero, quindi, sembra unire una forte istanza metafisica a un'altrettanto forte istanza etica, cercando nella realt\u00e0 una fondamentale armonicit\u00e0 di senso che \u00e8 compito di ogni uomo, scopertala, riprodurre e preservare."}
{"id": "1787727", "revid": "767487", "url": "https://it.wikipedia.org/wiki?curid=1787727", "title": "Distretto di Dharmapuri", "text": "Il distretto di Dharmapuri \u00e8 un distretto del Tamil Nadu, in India, di 2.833.252 abitanti. Il suo capoluogo \u00e8 Dharmapuri."}
{"id": "1787728", "revid": "117871735", "url": "https://it.wikipedia.org/wiki?curid=1787728", "title": "Mazzini Society", "text": "La Mazzini Society fu un'associazione politica antifascista, di matrice democratico-repubblicana collocantesi nel solco della tradizione risorgimentale, creata negli USA nel 1939 dal letterato e professore universitario italiano Gaetano Salvemini.\nLa nascita e le adesioni.\nLa \"Mazzini Society\" fu fondata da Gaetano Salvemini a Northampton (Massachusetts), il 24 settembre 1939; successivamente il giornalista Max Ascoli ne assunse la presidenza. Fra i promotori vi era un gruppo di repubblicani appartenenti a Giustizia e Libert\u00e0. Oltre ad Ascoli ed al Salvemini: Tullia Calabi, Lionello Venturi, Michele Cantarella, Roberto Bolaffio, presidente provvisorio Renato Poggioli, Giuseppe Antonio Borgese, ed anche Carlo Tresca. Organo informativo fu inizialmente il periodico \"Mazzini News\" e successivamente \"Nazioni unite\".\nCon l'occupazione tedesca della Francia (giugno 1940), molti antifascisti italiani, esuli oltralpe, furono costretti a emigrare di nuovo e trovarono rifugio negli Stati Uniti. Molti di essi aderirono alla \"Mazzini Society\", quali Aldo Garosci, Alberto Cianca ed Alberto Tarchiani, provenienti da \"Giustizia e Libert\u00e0\", il segretario politico del Partito Repubblicano Italiano Randolfo Pacciardi e l'ex Ministro degli Esteri Carlo Sforza, gi\u00e0 aderente all'Unione democratica nazionale e collaboratore del settimanale \"La Giovine Italia\", diretto da Tarchiani.\nLa segreteria di Alberto Tarchiani.\nBen presto Tarchiani assunse la carica di segretario dell'associazione. Attraverso la Mazzini Society, Sforza e Tarchiani contavano di acquisire l'appoggio del governo degli Stati Uniti, per la creazione di un Comitato nazionale italiano, cio\u00e8 una forma di governo in esilio e, con il progressivo avanzamento delle truppe alleate in nord Africa (1941-42), anche di una \u201clegione italiana\u201d, con alla guida Randolfo Pacciardi, gi\u00e0 comandante del Battaglione Garibaldi nella Guerra civile spagnola e giunto negli Stati Uniti nel dicembre del 1941. Tale linea politica mirava a candidare Carlo Sforza quale leader del movimento antifascista italiano all'estero e, implicitamente, futuro Capo del Governo di un'Italia liberal-democratica liberata dalla dittatura fascista e dalla monarchia. Il peso sempre maggiore di Tarchiani e Sforza nella Mazzini Society ebbe come conseguenza il progressivo allontanamento di Gaetano Salvemini dalle decisioni attive.\nContemporaneamente, la \"Mazzini\" fu promotrice di una raccolta di fondi per gli esuli antifascisti italiani ma si pronunci\u00f2 in senso negativo su una linea di unit\u00e0 d'azione con i comunisti. Fra i favorevoli all'accordo con i comunisti vi era Randolfo Pacciardi ma, essendo stato messo in minoranza, nel giugno del 1942 lasci\u00f2 la \u201cMazzini\u201d.\nIl Congresso italo-americano di Montevideo.\nMaggior successo ebbero i rapporti della Mazzini Society con le comunit\u00e0 italiane dell'America meridionale e centrale, ove si era costituita una rete antifascista e un movimento \u201cItalia libera\u201d, con sede a Buenos Aires. Le intese tra la \u201cMazzini\u201d e \u201cItalia libera\u201d condussero all'organizzazione di un Congresso italo-americano, che si tenne dal 14 al 17 agosto 1942, a Montevideo. Pacciardi, pur avendo aderito, non pot\u00e9 partecipare per mancanza di un passaporto valido. Intervenne invece ai lavori congressuali Carlo Sforza, dopo aver ottenuto l'autorizzazione delle autorit\u00e0 americane, presentando un programma in otto punti che fu approvato dagli oltre 10.000 presenti. Esso comprendeva la scelta istituzionale da parte del popolo italiano mediante un libero plebiscito - in cui auspicava la vittoria della repubblica democratica - e l'adesione dell'Italia alla Carta Atlantica e a un sistema organizzato di cooperazione e solidariet\u00e0 internazionale. Al termine dei lavori, la conferenza approv\u00f2 per acclamazione una mozione conclusiva, nella quale era affermato: \"La conferenza, infine, affida a Carlo Sforza, che ha gi\u00e0 assunto, per unanime e spontanea designazione, il posto di capo spirituale degli italiani antifascisti, l'incarico di costituire un Consiglio Nazionale italiano, dandogli la facolt\u00e0 di organizzarlo nelle condizioni pi\u00f9 opportune\".\nTuttavia, l'atteggiamento delle autorit\u00e0 statunitensi verso tale progetto non and\u00f2 oltre quello di una tiepida attesa e gli analoghi contatti che si tentarono con la Gran Bretagna non ebbero alcun esito.\nLa crisi ed rientro degli esuli antifascisti in Italia.\nTra il dicembre del 1942 e il gennaio del 1943 ci fu una crisi interna all'associazione, per un tentativo di riavvicinamento ai social-comunisti, proposto dai sindacalisti italo-americani Girolamo Valenti, August Bellanca e Vanni Buscemi Montana per formare dei comitati unitari, chiamati \"Comitati per la Vittoria\", a cui presero parte anche anarchici quali Carlo Tresca. Contrari a snaturare la matrice liberal-democratica dell'associazione, nel febbraio successivo, Tarchiani e Cianca si dimisero.\nDopo lo sbarco alleato in Sicilia (luglio 1943), Tarchiani, Cianca e Garosci si imbarcarono per rientrare in Europa sul transatlantico Queen Mary, trasformato per il trasporto truppe. Giunti in Inghilterra, dopo un viaggio non privo di incognite e pericoli, attivarono subito la radio clandestina di Giustizia e Libert\u00e0, trasmettendo per tutto l'arco della giornata attacchi al regime e alla monarchia, rea di esserne stata complice, e affiancando i primi nuclei antifascisti. In agosto Tarchiani e altri del gruppo riuscirono a imbarcarsi per l'Italia, sbarcando - finalmente - a Salerno.\nL'autorizzazione a Sforza per rientrare in Italia fu invece subordinata dal Governo degli Stati Uniti (ed in particolare dal sotto segretario di Stato Adolf Berle) alla sottoscrizione di un documento con il quale l'ex Ministro degli Esteri s'impegnava a non contrastare in nessun modo l'azione del governo Badoglio, sino alla completa liberazione del paese dai nazisti. Tuttavia mentre Sforza interpretava restrittivamente e in modo letterale il documento firmato, il Primo Ministro inglese Winston Churchill riteneva che la lealt\u00e0 verso il governo legittimo dovesse estendersi anche alla persona del sovrano e all'istituzione monarchica. Lo scontro con il Primo ministro inglese, fece naufragare le aspirazioni di \"leadership\" nazionale di Carlo Sforza, in quanto comport\u00f2 un vero e proprio \"veto\" degli inglesi alla sua nomina a Presidente del Consiglio, quando il CLN si orient\u00f2 sul suo nome, all'atto delle dimissioni del Governo Bonomi, nel novembre 1944. \nPacciardi pot\u00e9 rientrare in Italia solo dopo la liberazione di Roma, il 29 giugno 1944. Tullia Calabi Zevi rifer\u00ec sul Processo di Norimberga, poi rientr\u00f2 in Italia nel 1946. Gaetano Salvemini rientr\u00f2 nel 1949, dopo aver preso la cittadinanza americana. Renato Poggioli serv\u00ec nel United States Army 1943\u201345 in qualit\u00e0 di traduttore, e dopo la guerra rimase in America, diventando professore ordinario all'Universit\u00e0 di Harvard; mor\u00ec in California nel 1963."}
{"id": "1787733", "revid": "1543377", "url": "https://it.wikipedia.org/wiki?curid=1787733", "title": "Il Corriere della Valle", "text": "Il Corriere della Valle \u00e8 un settimanale della Diocesi di Aosta fondato nel 1950.\nEsce il gioved\u00ec, dal giugno 1999 \u00e8 diretto dal giornalista professionista Fabrizio Favre, la testata nasce il 6 gennaio 1950. Fondatori della testata saranno Mons. Faustino Vallainc, futuro capo ufficio stampa del Concilio Vaticano II, e il canonico Alfonso Commod che sar\u00e0 anche il primo direttore responsabile. Seguiranno don Giovanni Christille (1951 - 1969), don Tarcisio Lassalaz (1969 - 1981), Mons. Alberto Maria Careggio (1982), don Giulio Vuillermoz (1982 - 1997) e Valiero Miozzi (1997 - 1999).\nGli editoriali del direttore sono pubblicati settimanalmente sul blog \u00abImpresaVda\u00bb.\nIn collaborazione con LaValsusa (settimanale della val Susa) e \"La Vie Nouvelle\" (settimanale di Chamb\u00e9ry), all'interno di un progetto Interreg, ha pubblicato il magazine \"3 Alpi\". L'esperienza \u00e8 per\u00f2 attualmente conclusa."}
{"id": "1787735", "revid": "767487", "url": "https://it.wikipedia.org/wiki?curid=1787735", "title": "Distretto di Dindigul", "text": "Il distretto di Dindigul \u00e8 un distretto del Tamil Nadu, in India, di 1.918.960 abitanti. Il suo capoluogo \u00e8 Dindigul."}
{"id": "1787736", "revid": "729019", "url": "https://it.wikipedia.org/wiki?curid=1787736", "title": "Stazione di Trebaseleghe (2005)", "text": "La stazione di Trebaseleghe \u00e8 una fermata ferroviaria che si trova sulla linea ferroviaria Trento-Venezia, tra le stazioni di Piombino Dese e Noale-Scorz\u00e8, nel comune di Trebaseleghe.\nStoria.\nLa fermata di Trebaseleghe fu prevista come nuovo impianto nell'ambito del Sistema Ferroviario Metropolitano Regionale e venne attivata il 15 giugno 2005.\nStrutture e impianti.\n\u00c8 dotata di un binario con banchina rialzata ottenendo cos\u00ec un accesso a raso per i treni predisposti (TAF e Minuetto). \u00c8 accessibile ai portatori di handicap.\nViene classificata da RFI SpA come impianto di tipo \"bronze\", con una bassa frequentazione per servizi regionali.\nMovimento.\nLa stazione \u00e8 servita da treni regionali a cadenza oraria in servizio tra Venezia Santa Lucia e Bassano del Grappa, tutti effettuati da Trenitalia, con elettrotreni ETR 340. Il servizio \u00e8 sospeso nei giorni festivi."}
{"id": "1787740", "revid": "767487", "url": "https://it.wikipedia.org/wiki?curid=1787740", "title": "Distretto di Erode", "text": "Il distretto di Erode \u00e8 un distretto del Tamil Nadu, in India, di 2.574.067 abitanti. Il suo capoluogo \u00e8 Erode."}
{"id": "1787742", "revid": "255535", "url": "https://it.wikipedia.org/wiki?curid=1787742", "title": "Ritratto di Millet", "text": ""}
{"id": "1787744", "revid": "136978", "url": "https://it.wikipedia.org/wiki?curid=1787744", "title": "Quantit\u00e0 di stato", "text": ""}
{"id": "1787747", "revid": "767487", "url": "https://it.wikipedia.org/wiki?curid=1787747", "title": "Agust\u00edn Pelletieri", "text": "Carriera.\nIl 3 settembre 2012, nella quinta giornata del torneo Inicial, il portiere del Racing Avellaneda \u00e8 stato espulso a sostituzioni finite, cos\u00ec Pelletieri si \u00e8 schierato in porta riuscendo a respingere un calcio di rigore battuto da Gast\u00f3n Caprari nella vittoria per 3-1 sul San Mart\u00edn."}
{"id": "1787756", "revid": "83531", "url": "https://it.wikipedia.org/wiki?curid=1787756", "title": "Macchia (torrente)", "text": "Il torrente Macchia \u00e8 un corso d'acqua che scorre in un'ampia frattura di origine sismica a nord-ovest di Giarre, in Provincia di Catania, e sfocia nel Mar Ionio.\nStoria.\nDurante la Seconda guerra mondiale il ponte sul torrente Macchia presso l'omonima frazione di Giarre fu distrutto dai tedeschi che battevano in ritirata per impedire i collegamenti con San Giovanni Montebello e Sant'Alfio.\nOggi il letto del torrente \u00e8 fortemente inquinato."}
{"id": "1787757", "revid": "6923", "url": "https://it.wikipedia.org/wiki?curid=1787757", "title": "Riserva regionale Gole del Salinello", "text": "La riserva naturale Gole del Salinello \u00e8 stata un'area naturale protetta situata nella provincia di Teramo, all'interno del Parco nazionale del Gran Sasso e Monti della Laga (Monti Gemelli), a tutela dell'habitat delle gole create dal fiume Salinello. La riserva \u00e8 stata abrogata nel 1999 perch\u00e9 ricadente nel parco nazionale.\nAmbiente.\nTipico della mezza montagna. Momento migliore per visitarlo \u00e8 la primavera, quando il fiume ha la sua massima portata d'acqua. In piena estate la portata del fiume cala vistosamente.\nNell'estate del 2017 a causa della siccit\u00e0 prolungata il fiume \u00e8 completamente scomparso con la totale moria della sua fauna.\nFauna.\nSono presenti tutti i mammiferi che vivono all'interno del parco della laga. Camminando per i sentieri \u00e8 frequente incontrare tracce del passaggio di lupi, cinghiali, volpi e tassi. Le pareti delle gole offrono l'habitat naturale per la nidificazione di numerose specie di volatili, tra cui l'aquila e il corvo reale. Nelle acque del fiume vive la trota fario.\nProvvedimenti istitutivi.\nLa riserva \u00e8 stata istituita con la legge regionale n. 84 del 13 novembre 1990.\n\u00c8 gestita dall'Associazione Verdelaga.\nAccessi.\nSi raggiungono da valle camminando per circa trenta minuti a partire da Ripe, frazione del comune di Civitella del Tronto.\nDa monte si possono raggiungere a piedi partendo da \"Macchia da Sole\", nei pressi di Castel Manfrino."}
{"id": "1787758", "revid": "76963", "url": "https://it.wikipedia.org/wiki?curid=1787758", "title": "Damiano Russo", "text": "Biografia.\nCarriera come attore.\nDopo aver debuttato nel cinema all'et\u00e0 di 15 anni con il film \"Io non ho la testa\", regia di Michele Lanubile, nel 1999 recita in \"Tutto l'amore che c'\u00e8\" film diretto da Sergio Rubini (anche qui come protagonista). Questa seconda pellicola gli vale il premio Capitello d'Oro al Sannio Film Festival e una nomination ai Globi d'oro come migliore attore esordiente.\nNel 2001 esordisce sul piccolo schermo con la serie tv di Rai 2, \"Compagni di scuola\".\nSuccessivamente lavora in molte altre fiction tv, tra cui la miniserie di Rai Uno, \"Il veterinario\" (dove interpreta il figlio di Gigi Proietti) e la soap opera di Rai 3 \"Un posto al sole\". Recita inoltre nel film TV \"La notte breve\", nelle miniserie televisive \"Medicina generale\", \"I liceali\" ed \"I liceali 2\" (nel ruolo di Fabio Petrucci) e in diversi episodi di \"R.I.S. - Delitti imperfetti\" e \"Distretto di Polizia\".\nAi lavori televisivi alterna pellicole cinematografiche come \"Nel mio amore\" (film d'esordio alla regia di Susanna Tamaro) o \"Una sconfinata giovinezza\" (regia di Pupi Avati).\nNel 2011 ha fatto parte del cast della prima serie del film-tv di Canale 5 prodotto e interpretato da Raoul Bova \"Come un delfino\", nei panni di Nazi.\nLa prematura scomparsa.\nMuore a Roma la sera del 21 ottobre 2011, all'et\u00e0 di 28 anni in seguito ad un incidente stradale in moto avvenuto il giorno prima, a pochi passi dalla casa dove viveva, in via Prenestina, dalla quale era appena partito in sella alla sua Honda.\nDomenica 23 ottobre presso il Teatro Valle nel centro di Roma, la famiglia, amici e colleghi si sono riuniti per rendere omaggio a Damiano, dando la possibilit\u00e0 a chi non avrebbe potuto scendere a Bari per i funerali del 26 ottobre successivo, di salutarlo l'ultima volta. A rendere omaggio all'attore, c'erano Sergio Rubini, Giorgio Tirabassi, Paolo Sassanelli, Stefano Reali e diversi produttori e registi. Inoltre, un'affettuosa lettera inviata da Laura Chiatti, alcuni membri del cast di \"Come un delfino\" e tutto il gruppo dei ragazzi del cast de \"I liceali\", che tutti insieme hanno letto una commovente lettera dedicata all'amico e collega."}
{"id": "1787760", "revid": "179980", "url": "https://it.wikipedia.org/wiki?curid=1787760", "title": "Francisco Javier Rodr\u00edguez", "text": ""}
{"id": "1787762", "revid": "287204", "url": "https://it.wikipedia.org/wiki?curid=1787762", "title": "Boa segna sub", "text": "Una boa segna sub \u00e8 il dispositivo mediante il quale un sommozzatore in immersione, un apneista o un semplice nuotatore, segnalano la propria presenza in acque libere.\nScopo.\nPer legge, ma soprattutto per sicurezza, il subacqueo \u00e8 sempre tenuto a segnalare la propria presenza mediante la bandiera segna sub e deve mantenersi entro 50 metri da essa. Le barche naturalmente devono invece transitare ad almeno 100 metri. La bandierina pu\u00f2 essere posizionata sopra una barca o su una boa.\nPer maggiori dettagli circa la normativa che regola la segnalazione di sub in acque libere vedere la voce bandiera segna sub.\nParti.\nElemento fondamentale e caratterizzante della boa segna sub \u00e8 la bandiera segna sub, che costituisce il vero e proprio segnale.\nIl corpo galleggiante della boa fa da supporto per la bandierina, \u00e8 colorato in modo da essere facilmente visibile in mare (300 metri) ed \u00e8 tipicamente dotato di una sagola di lunghezza compresa tra i 20 e i 50 metri. All'altro capo della cimetta tipicamente c'\u00e8 un avvolgi sagola o un rocchetto.\nTipi di boe segnasub.\nA seconda delle varie necessit\u00e0 esistono diversi tipi di boa segnasub.\nPallone segnasub.\nSi tratta di un pallone gonfiabile dalla forma pi\u00f9 o meno sferica che sulla sommit\u00e0 sorregge la bandierina.\nSi tratta della classica boa segnasub che viene trainata dal subacqueo per tutta la durata dell'attivit\u00e0 in acqua.\nPer mantenere meglio la posizione eretta a volte \u00e8 dotata nella parte inferiore anche di una piccola zavorra o di una seconda camera che pu\u00f2 essere riempita d'acqua.\nBoa torpedo.\nDi utilizzo identico al pallone segnasub, si differenzia da quest'ultimo solo per la forma allungata a siluro. \nRiducendo lo sforzo necessario per il traino ne dovrebbe rendere pi\u00f9 comodo l'utilizzo.\nAtollo o plancetta.\nSi tratta di un tipo di boa usato in special modo dagli apneisti.\nEssendo di forma piatta, dispone di un'ampia superficie per appoggiare o fissare attrezzatura e pescato. Realizzato in materiale galleggiante rigido, non rischia di bucarsi.\nBoa di decompressione.\nQuesta boa si differenzia dalle precedenti perch\u00e9 anzich\u00e9 essere trainata per tutta l'immersione, viene gonfiata sott'acqua dal subacqueo subito prima della risalita.\n\u00c8 utilizzata quando, a causa di correnti o scarsa visibilit\u00e0, il sub non \u00e8 in grado di risalire nei pressi della barca dalla quale si \u00e8 immerso. Per evitare il rischio di emergere senza aver opportunamente segnalato la propria presenza, il sub prima della risalita srotola la boa d'emergenza e la invia in superficie gonfiandola con un erogatore. In questo modo permette anche alla barca di supporto di individuarlo e di raggiungerlo.\nQuesto tipo di boa, complici anche i produttori, \u00e8 chiamata in molti modi diversi: boa di decompressione perch\u00e9 pu\u00f2 essere utilizzata per facilitare il mantenimento di una certa quota durante le soste di risalita, boa d'emergenza perch\u00e9 in condizioni normali in teoria non ci sarebbe ragione di usarla, DSMB (dall'inglese Delayed Surface Marker Buoy) perch\u00e9 si tratta di una boa segnasub che non viene utilizzata subito. \u00c8 chiamata spesso anche \"pedagno\" anche se impropriamente visto che un pedagno \u00e8 una boa dotata di corpo morto che serve per marcare un determinato punto.\nCi sono diversi sistemi per garantire un facile gonfiaggio della boa di decompressione e allo stesso tempo evitare si sgonfi non appena giunta in superficie. Pu\u00f2 esserci una valvola di gonfiaggio e una di sovrapressione (il sistema pi\u00f9 affidabile) oppure l'estremit\u00e0 inferiore \u00e8 aperta (libera o autosigillante) e zavorrata.\nQueste boe, in base al colore o grazie ad una lavagnetta, possono anche veicolare un messaggio verso superficie. Ad esempio presso certe didattiche la boa arancione sta a significare una decompressione regolare, mentre quella gialla indica un'emergenza e una richiesta di assistenza. \u00c8 bene notare per\u00f2 che non si tratta di segnali riconosciuti internazionalmente e per questo possono essere usati solo con persone con le quali ci si \u00e8 preventivamente accordati.\nPrecauzioni.\nL'unico rischio nell'utilizzo delle boe segnasub risiede nella possibilit\u00e0 di un accidentale trascinamento in superficie del subacqueo con tutti i problemi legati ad una risalita troppo rapida o ad un salto di tappa decompressiva.\nIn particolare questo si pu\u00f2 verificare nel caso in cui:\nNel caso di una boa decompressiva questo problema \u00e8 molto pi\u00f9 concreto e si pu\u00f2 presentare anche nel caso in cui:\nPrudenzialmente inoltre con le boe decompressive sarebbe sempre meglio effettuare il gonfiaggio utilizzando l'erogatore di riserva in modo da non doversi privare temporaneamente della fonte d'aria."}
{"id": "1787763", "revid": "767487", "url": "https://it.wikipedia.org/wiki?curid=1787763", "title": "Distretto di Kanchipuram", "text": "Il distretto di Kanchipuram \u00e8 un distretto del Tamil Nadu, in India, di 2.869.920 abitanti. Il suo capoluogo \u00e8 Kanchipuram."}
{"id": "1787766", "revid": "793215", "url": "https://it.wikipedia.org/wiki?curid=1787766", "title": "Commando Ar\u0101js", "text": "Commando Ar\u0101js (o \"Sonderkommando Ar\u0101js\"), \u00e8 una speciale unit\u00e0 ausiliaria di polizia della Lettonia (in lingua tedesca \"Lettische Hilfspolizei\") che fu guidata durante la seconda guerra mondiale dall'SS-Sturmbannf\u00fchrer Viktors Ar\u0101js. Subordinata al servizio di sicurezza nazista, \u00e8 stata durante l'Olocausto una delle pi\u00f9 spietate unit\u00e0 di sterminio.\nFondata all'inizio di luglio del 1941 - cio\u00e8 poco dopo l'occupazione tedesca della citt\u00e0 di Riga - da Franz Walter Stahlecker, comandante dell\"'Einsatzgruppen\" \"A\" e comandante del \"Befehlshaber\" della \"Sicherheitspolizei\" nonch\u00e9 SD per il \"Reichskommissariat Ostland\", l'unit\u00e0 prese parte a svariate delle atrocit\u00e0 naziste - come l'uccisione di ebrei, rom e malati mentali - compiendo anche azioni punitive e massacri a danno di civili lungo il confine orientale della Lettonia con la Russia e la Bielorussia. In totale, il commando uccise ventiseimila ebrei.\nIl commando - molti dei cui uomini servirono presso il campo di concentramento di Salaspils - prese parte a esecuzioni di massa di ebrei del ghetto di Riga mentre altre diverse migliaia furono deportate dalla Germania a Rumbula il 30 novembre e l'8 dicembre dello stesso anno.\nGiorno della Memoria.\nL'Arajs Kommando fu anche responsabile, il 4 luglio 1941, dell'incendio della Grande Sinagoga di Riga. Questo episodio viene ricordato in Lettonia ogni 4 luglio, dedicato al Giorno della Memoria in ricordo dell'Olocausto.\nDell'unit\u00e0 facevano parte inizialmente circa trecento membri, saliti poi fino a 500 e poi ancora nel 1942 a 1.200 durante il culmine della repressione della Resistenza sovietica.\nNella fase finale della guerra, l'unit\u00e0 venne sciolta e il personale che la componeva trasferito nella speciale Legione l\u00e8ttone.\nDopo aver trovato rifugio per decenni in Germania Ovest, Viktors Ar\u0101js venne individuato, arrestato e processato per i crimini commessi. In Australia trov\u00f2 invece rifugio uno degli ufficiali del commando, Konrads Kal\u0113js. I governi di Canada, Stati Uniti, Regno Unito ad inizio degli anni duemila ne chiesero l'estradizione per sottoporlo a processo per genocidio, ma l'ufficiale mor\u00ec prima che l'estradizione avvenisse."}
{"id": "1787768", "revid": "767487", "url": "https://it.wikipedia.org/wiki?curid=1787768", "title": "Distretto di Kanyakumari", "text": "Il distretto di Kanyakumari \u00e8 un distretto del Tamil Nadu, in India, di 1.669.763 abitanti. Il suo capoluogo \u00e8 Nagercoil."}
{"id": "1787770", "revid": "161273", "url": "https://it.wikipedia.org/wiki?curid=1787770", "title": "C/1857 V1 Donati-van Arsdale", "text": "La cometa C/1857 V1 Donati-van Arsdale \u00e8 una cometa non periodica: \u00e8 stata scoperta il 10 novembre 1857 dall'astronomo italiano Giovanni Battista Donati da Firenze e dall'astrofilo americano Robert van Arsdale."}
{"id": "1787772", "revid": "124569631", "url": "https://it.wikipedia.org/wiki?curid=1787772", "title": "Yassine Chikhaoui", "text": "Caratteristiche tecniche.\nTrequartista o seconda punta dotata di discreta velocit\u00e0, \u00e8 dotato di grande rapidit\u00e0 di piedi e notevole accelerazione. Ambidestro, \u00e8 molto abile nel dribbling.\nCarriera.\nClub.\nHa esordito nell\u2019\"Etoile sportive de Rad\u00e8s\" poi \u00e8 stato comprato dall'\u00c9toile Sportive du Sahel, squadra tunisina, di cui diventa capitano a 17 anni e con cui vince un Campionato tunisino nel 2007. Il 22 maggio 2007 ha firmato un contratto di cinque anni con gli svizzeri dello , squadra della Super League (Svizzera).\nDopo 8 anni in Svizzera viene ceduto a titolo definitivo ai qatarioti dell'Al-Gharafa.\nNazionale.\nHa esordito nella Nazionale di calcio tunisina nel 2006, anno in cui ha partecipato alla Coppa del Mondo in Germania.\nIl 12 giugno 2015, segna 3 gol nella partita Tunisia-Gibuti (qualificazioni per la Coppa d'Africa); Match poi concluso con un incredibile 8-1 per i tunisini."}
{"id": "1787773", "revid": "838137", "url": "https://it.wikipedia.org/wiki?curid=1787773", "title": "Avvolgisagola", "text": "L'avvolgisagola \u00e8 una basetta sulla quale si avvolge la sagola, cio\u00e8 una piccola fune. \nCaratteristiche.\nDi solito \u00e8 realizzato in plastica o, se \u00e8 opportuno che non galleggi, in metallo resistente alla corrosione. La sagola \u00e8 fissata al supporto in modo che anche completamente srotolata non si separi.\nTipicamente \u00e8 a forma di H, ma esistono anche modelli dalla forma pi\u00f9 semplice.\nUtilizzo.\nUn tipico utilizzo di questo attrezzo \u00e8 in abbinamento con una boa segna sub o con una boa di decompressione. In quest'ultimo caso il fatto che non galleggi permette al subacqueo di far svolgere il filo semplicemente lasciando andare l'avvolgisagola."}
{"id": "1787780", "revid": "767487", "url": "https://it.wikipedia.org/wiki?curid=1787780", "title": "Distretto di Karur", "text": "Il distretto di Karur \u00e8 un distretto del Tamil Nadu, in India, di 933.791 abitanti. Il suo capoluogo \u00e8 Karur."}
{"id": "1787784", "revid": "110157", "url": "https://it.wikipedia.org/wiki?curid=1787784", "title": "Federazione calcistica di Sint Maarten", "text": "La Federazione calcistica di Sint Maarten, ufficialmente \"Sint Maarten Soccer Association\", fondata nel 1986, \u00e8 il massimo organo amministrativo del calcio nella parte olandese dell'isola di Saint Martin. Affiliata alla CONCACAF dal 1998, ma non alla FIFA, essa \u00e8 responsabile della gestione del campionato di calcio e della nazionale di calcio del territorio di sua competenza."}
{"id": "1787785", "revid": "1100311", "url": "https://it.wikipedia.org/wiki?curid=1787785", "title": "Ga\u00ebl Danic", "text": "Carriera.\nDopo aver debuttato con la maglia del Rennes, fu ceduto nel 2003 al En Avant Guingamp dove si afferm\u00f2 come uno dei giocatori determinanti della squadra. Dopo una breve parentesi al Troyes, si trasfer\u00ec in prestito a gennaio 2006 al Lorient prima di ritornare a fine a stagione al Troyes. Alla fine della stagione 2007-2008 ha firmato con il Valenciennes un contratto triennale.\nL'11 dicembre 2012 nella partita Valenciennes-Psg finita 4-0 per i Parigini, Danic subisce involontariamente un calcio fortissimo dietro alla caviglia destra da Jallet, dove viene trasportato in barella molto dolorante.\nIl 18 giugno 2013 viene ufficializzato il suo passaggio al Lione."}
{"id": "1787792", "revid": "767487", "url": "https://it.wikipedia.org/wiki?curid=1787792", "title": "Distretto di Madurai", "text": "Il distretto di Madurai \u00e8 un distretto del Tamil Nadu, in India, di 2.562.279 abitanti. Il suo capoluogo \u00e8 Madurai."}
{"id": "1787793", "revid": "339392", "url": "https://it.wikipedia.org/wiki?curid=1787793", "title": "Mondiale motocross", "text": ""}
{"id": "1787795", "revid": "339392", "url": "https://it.wikipedia.org/wiki?curid=1787795", "title": "Italia wave 2007", "text": ""}
{"id": "1787796", "revid": "838137", "url": "https://it.wikipedia.org/wiki?curid=1787796", "title": "Yasser Al-Qahtani", "text": "Statistiche.\nPresenze e reti nei club.\n\"Statistiche aggiornate al 16 dicembre 2012.\""}
{"id": "1787797", "revid": "1318658", "url": "https://it.wikipedia.org/wiki?curid=1787797", "title": "Andrea Giordana", "text": "\u00c8 figlio di Claudio Gora e Marina Berti, ed \u00e8 fratello di Carlo, Marina, Luca e Cristina, anch'essi attori.\n\u00c8 stato il conduttore del Festival di Sanremo 1983 e protagonista di molti sceneggiati televisivi sin dagli anni '60.\nBiografia.\nDopo aver cominciato con alcuni ruoli secondari sul grande schermo e dopo aver iniziato una distinta carriera teatrale, debutta anche in televisione nel 1966 con lo sceneggiato televisivo \"Il Conte di Montecristo\". Nel 1971 interpreta Turno nell\"'Eneide\", sceneggiato televisivo Rai diretto da Franco Rossi, e due anni pi\u00f9 tardi \u00e8 tra i protagonisti di \"Quaranta giorni di libert\u00e0\", altro sceneggiato televisivo Rai diretto da Leandro Castellani. Nel 1976 viene scelto da Sergio Sollima per interpretare Sir William Fitzgerald in \"Sandokan\". \nOrmai affermatosi a livello nazionale, nella prima met\u00e0 degli anni '80 raggiunge l'apice della notoriet\u00e0, conducendo alcuni programmi televisivi e arrivando a condurre il Festival di Sanremo 1983, affiancato da Isabel Russinova. Ha poi condotto con Amanda Lear \"W le donne\", variet\u00e0 di Rete 4 in onda nella stagione 1984-85. Nel 1992 \u00e8 tra gli attori principali dello sceneggiato Piazza di Spagna."}
{"id": "1787799", "revid": "179980", "url": "https://it.wikipedia.org/wiki?curid=1787799", "title": "Yasser Al Qahtani", "text": ""}
{"id": "1787802", "revid": "767487", "url": "https://it.wikipedia.org/wiki?curid=1787802", "title": "Sidny Feitosa dos Santos", "text": "Carriera.\nApproda a 24 anni al professionismo al Serrano Futebol Clube, prima di approdare al Salgueiro Atl\u00e9tico Clube. Viene mandato in prestito al N\u00e1utico dove comincia a giocare da titolare. Finito il prestito arriva a gennaio 2008 nel . Dopo aver partecipato ad alcune apparizioni nella formazione Primavera del Livorno, \u00e8 con il ritorno sulla panchina amaranto del mister Fernando Orsi che Sidny debutta in Serie A, esordendo l'11 maggio 2008 in Livorno-Torino (0-1), con la squadra toscana che a fine anno retroceder\u00e0 in Serie B. Viene girato in prestito allo Sport nello stesso anno. Nel 2009 ritorna al N\u00e1utico."}
{"id": "1787805", "revid": "1543377", "url": "https://it.wikipedia.org/wiki?curid=1787805", "title": "Federazione calcistica di Saint Vincent e Grenadine", "text": "La Federazione calcistica di Saint Vincent e Grenadine, ufficialmente \"Saint Vincent and the Grenadines Football Federation (SVGFF)\", fondata nel 1979, \u00e8 il massimo organo amministrativo del calcio a Saint Vincent e Grenadine. Affiliata alla FIFA e alla CONCACAF dal 1988, essa \u00e8 responsabile della gestione del campionato di calcio e della nazionale di calcio dell'arcipelago."}
{"id": "1787810", "revid": "767487", "url": "https://it.wikipedia.org/wiki?curid=1787810", "title": "Stefano Ghirardello", "text": "Carriera.\nGiocatore.\nFormatosi nell'Hellas Verona, club con cui esordisce in Serie A il 26 gennaio 1992 nella sconfitta esterna per 1-0 degli scaligeri contro la .\nNel 1993 passa al Leffe e l'anno seguente alla Massese.\nNel 1995 torna al Verona, in cadetteria, sodalizio in cui milita sino a novembre, quando \u00e8 ingaggiato dallo Spezia.\nNel 1996 passa al , che lascia a novembre per militare nel Chievo Verona.\nTorna al Verona nel 1997, militandovi sino all'ottobre 1998, quando \u00e8 ingaggiato dalla .\nNel 1999 passa al Savoia e l'anno seguente al .\nCon i veneti resta sino all'agosto 2002, quando \u00e8 ingaggiato dal con cui vince la Serie B.\nNel 2003 passa al , rimanendovi sino al mercato di gennaio quando passa al .\nNel 2004 \u00e8 ingaggiato dall'.\nDall'Irpinia si trasferisce al , restandovi sino al gennaio 2006, quando pass\u00f2 al S\u00fcdtirol.\nSi trasfer\u00ec in seguito al Domegliara, e nel 2008 al Pescantina San Lorenzo, retrocedendo in Seconda Categoria.\nIn carriera ha totalizzato complessivamente 4 presenze in Serie A, con all'attivo una rete in occasione della sconfitta interna del Verona contro l'Atalanta del 10 maggio 1992, e 245 presenze e 73 reti in Serie B.\nAllenatore.\nNel 2011 entra nello staff tecnico giovanile del Verona, allenando gli allievi regionali ed in seguito i giovanissimi regionali. Nella stagione 2016/17 \u00e8 allenatore in seconda del Verona Calcio Femminile, mentre a partire da luglio 2017 \u00e8 allenatore dell'ASD Oppeano (Promozione Veneta). Per la stagione 20/21 entra nello staff dell'Ambrosiana, squadra veronese militante nel campionato di serie D, come allenatore in seconda."}
{"id": "1787813", "revid": "767487", "url": "https://it.wikipedia.org/wiki?curid=1787813", "title": "Distretto di Krishnagiri", "text": "Il distretto di Krishnagiri \u00e8 un distretto del Tamil Nadu, in India, di 1.546.700 abitanti. Il suo capoluogo \u00e8 Krishnagiri.\nIl distretto \u00e8 stato creato nel 2004 separandolo dal distretto di Dharmapuri."}
{"id": "1787817", "revid": "547034", "url": "https://it.wikipedia.org/wiki?curid=1787817", "title": "Classmate PC", "text": "Il Classmate PC, precedentemente noto come Eduwise, rappresenta l'ingresso nel mercato a basso costo dei pc per bambini dei paesi in via di sviluppo da parte di Intel. \u00c8 per certi aspetti simile all'OLPC XO-1, che ha un obiettivo analogo, ossia l'informatizzazione dei paesi in via di sviluppo. Anche se sicuramente fatto a scopo di lucro, il portatile di produzione si prefigge scopi di diffusione delle tecnologie nei paesi in via si sviluppo. Il dispositivo pu\u00f2 rientrare in una categoria definita di recente di Netbook.\nIntel World Ahead Program.\nIl World Ahead Program di Intel \u00e8 stato istituito a maggio 2006. Intel ha iniziato questo programma e progettato una piattaforma per computer portatili a basso costo che i produttori di terze parti potrebbero utilizzare per la produzione di macchine a basso costo con i loro rispettivi marchi.\nIl portavoce pubblico del programma Ahead pubblico \u00e8 Craig Barrett, presidente del consiglio di amministrazione di Intel. Il Classmate PC \u00e8 un punto di riferimento di progettazione di Intel. Intel non costruisce direttamente il portatile, ma invece progetta i modello standard a cui le societ\u00e0 terze possono ricorrere per implementare i loro portatili. Il disegno di riferimento \u00e8 quindi utilizzata da OEM in tutto il mondo per creare un loro marchio per i Classmate PC.\nSoftware.\nIntel ha annunciato che il suo dispositivo \u00e8 perfettamente compatibile sia con Mandriva Linux, Rxart, Metasys Linux sia con Windows XP Professional. Al momento attuale Intel non sta utilizzando Windows XP Embedded come inizialmente previsto. Intel \u00e8 attiva con diverse organizzazioni internazionali e locali, al fine di distribuire modelli di Classmate con distribuzioni Linux preinstallate, in svariati paesi del mondo.\nIntel ha lavorato con Mandriva per personalizzare la loro distribuzione Linux per i Classmate PC."}
{"id": "1787819", "revid": "17204", "url": "https://it.wikipedia.org/wiki?curid=1787819", "title": "Orange Box", "text": ""}
{"id": "1787820", "revid": "697352", "url": "https://it.wikipedia.org/wiki?curid=1787820", "title": "Boa di decompressione", "text": ""}
{"id": "1787821", "revid": "154893", "url": "https://it.wikipedia.org/wiki?curid=1787821", "title": "Boa decompressiva", "text": ""}
{"id": "1787822", "revid": "287204", "url": "https://it.wikipedia.org/wiki?curid=1787822", "title": "Phaner electromontis", "text": "Il valuvi della Montagna d'Ambra (\"Phaner electromontis\") \u00e8 un lemure della famiglia dei Cheirogaleidi, endemico del Madagascar.\nDeve il nome della specie al Parco nazionale della Montagna d'Ambra, nel nord dell'isola, nel quale lo si pu\u00f2 trovare.\nTassonomia.\nFino al 1991, era considerato una sottospecie del valuvi comune, \"Phaner furcifer\", ma recentemente \u00e8 stato elevato (assieme ad altre due sottospecie) al rango di specie a s\u00e9 stante.\nDistribuzione e habitat.\nL'areale di questa specie \u00e8 ristretto all'estrema porzione settentrionale del Madagascar."}
{"id": "1787824", "revid": "697352", "url": "https://it.wikipedia.org/wiki?curid=1787824", "title": "Boa d'emergenza", "text": ""}
{"id": "1787825", "revid": "767487", "url": "https://it.wikipedia.org/wiki?curid=1787825", "title": "Anna prendi il fucile", "text": "Anna prendi il fucile (\"Annie Get Your Gun\") \u00e8 un film musicale del 1950 diretto da George Sidney e interpretato da Betty Hutton nel ruolo di Annie Oakley, da Howard Keel e da Louis Calhern nel ruolo di Buffalo Bill. Il film venne distribuito nelle sale il 17 maggio 1950 (in Italia usc\u00ec il 7 aprile 1951).\nTrama.\nFrank Butler, campione di tiro, costituisce la maggior attrattiva degli spettacoli di Buffalo Bill. Ma un giorno Frank trova una concorrente temibile in Anna Owkley, una ragazza di Cincinnati, che lo batte in una gara. Anna, semplice ragazza di campagna, s'innamora di Frank e per stargli vicino s'adatta a fargli da assistente, entrando a far parte del circo di Buffalo Bill. I direttori del circo persuadono Anna a presentarsi al pubblico in un numero speciale, che ottiene un successo strepitoso, oscurando la fama di Frank. Questi, indispettito, lascia Anna e Buffalo Bill ed entra a far parte d'una troupe concorrente. Anna segue Buffalo Bill in Europa, dove il circo ottiene notevoli successi; ma al ritorno la compagnia si trova in difficolt\u00e0 finanziarie. Per iniziativa dei dirigenti la compagnia di Buffalo Bill si fonde con l'altra, della quale fa parte Frank. Anna e Frank si trovano di nuovo riuniti, ma il desiderio, vivo in entrambi, di primeggiare provoca ancora dei dissidi, finch\u00e9 Anna cede volontariamente e generosamente all'amato la palma della vittoria.\nProduzione.\nIspirato alla figura di Ann Oakley, una leggendaria tiratrice che fece parte del circo di William \"Bill\" Cody, detto Buffalo Bill, il film non ha tuttavia alcuna aderenza con la realt\u00e0 storica.\nIl film fu prodotto dalla Metro-Goldwyn-Mayer e venne girato nel 1949 ai Metro-Goldwyn-Mayer Studios al 10202 di W. Washington Blvd. con un budget stimato di 3.768.785 dollari.\nDistribuzione.\nDistribuito dalla Metro-Goldwyn-Mayer, il film usc\u00ec nelle sale cinematografiche USA il 17 maggio 1950. A fronte di un investimento di 3.768.785 dollari, ne incass\u00f2 8.000.000 solo sul mercato statunitense. Il film fu distribuito in tutto il mondo con molte riedizioni nel corso degli anni (dal 1961 al 2004); \u00e8 stato ripubblicato in VHS e in DVD.\nSul mercato italiano sono uscite due edizioni Home-Video del film in Dvd. La prima, nel formato originale 1,33:1, \u00e8 stata distribuita da A&amp;R Productions. Dal 2019 esiste un'altra edizione italiana Home-Video del film, inclusa come Extra nel DVD del film \"Torna con me\" (1950), in doppio formato video: originale 1,33:1 e anamorfico 1,78:1."}
{"id": "1787826", "revid": "122315", "url": "https://it.wikipedia.org/wiki?curid=1787826", "title": "Cheirogaleidi", "text": ""}
{"id": "1787827", "revid": "154893", "url": "https://it.wikipedia.org/wiki?curid=1787827", "title": "DSMB", "text": ""}
{"id": "1787830", "revid": "599013", "url": "https://it.wikipedia.org/wiki?curid=1787830", "title": "Olivier Monterrubio", "text": "Carriera.\nDopo aver iniziato a giocare in squadre locali, debutta da professionista nel FC Nantes nel 1996. Si impone definitivamente nel calcio francese nella stagione 1998/99, al termine del quale vince la Coppa di Francia realizzando il rigore che decide l'incontro a favore dei \"Canaris\". La vittoria in Coppa gli permette di debuttare nella Coppa Uefa della stagione successiva in cui realizza due reti allo Ionikos nel primo turno della competizione, da cui il Nantes viene poi eliminato dall'Arsenal. Un infortunio frena la sua ascesa nel 2000, ma si riprende rapidamente conquistando la Ligue 1 del 2000/01, sotto la conduzione di Raynald Denoueix.\nDopo aver vinto il titolo nazionale si trasferisce al Rennes. Il periodo iniziale \u00e8 difficile per lui che, arrivato dal Nantes grande rivale del Rennes, \u00e8 bersaglio di insulti dai tifosi e le sue prestazioni sono mediocri. Nonostante questo primo periodo riesce a diventare un giocatore molto apprezzato anche nella nuova societ\u00e0.\nDurante i cinque anni e mezzo che passa in Bretagna, realizza 38 reti in 199 gare e si afferma come un giocatore fondamentale per la squadra, formando insieme a Alexander Frei una coppia d'attacco molto prolifica ed indossando la fascia di capitano nella stagione 2005/06.\nIl suo contratto con il club bretone viene prolungato fino al 2009, in modo da partecipare al progetto dei dirigenti di fondare una squadra di alto valore, ma dopo qualche partita il manager Pierre Dr\u00e9ossi non lo schiera pi\u00f9 titolare. Abbandona cos\u00ec la squadra durante il mercato invernale e firma per il , dove rimpiazza Olivier Thomert che fa il cammino inverso.\nIl 31 gennaio 2007 inizia la nuova avventura con la nuova maglia del Lens e riesce ad imporsi immediatamente. Con l'arrivo di Kanga Akal\u00e9 che ricopre il suo stesso ruolo il suo posto viene messo in discussione, ma rimane comunque nella squadra prolungando il contratto di un anno e cercando di conquistarsi il posto da titolare nella squadra di Jean-Pierre Papin. Riesce a sorpassare il compagno africano e si impone come un titolare indiscutibile dei \"sang et or\", tornando ad essere uno dei migliori trequartisti del campionato e capocannoniere del Lens con 9 reti. Purtroppo questo non basta ad evitare la retrocessione in Ligue 2 alla fine della stagione 2007/08\nIl 3 giugno 2008 i dirigenti del Lens lo lasciano libero di scegliere una nuova destinazione, ed il 12 luglio si accorda con gli svizzeri del .\nIl 29 giugno 2009 torna nel campionato francese nel Lorient. Nel luglio 2011, alla scadenza del suo contratto, decide di ritirarsi dall'attivit\u00e0 agonistica."}
{"id": "1787832", "revid": "339392", "url": "https://it.wikipedia.org/wiki?curid=1787832", "title": "Italia Wave 2008", "text": ""}
{"id": "1787835", "revid": "767487", "url": "https://it.wikipedia.org/wiki?curid=1787835", "title": "Strange Corner", "text": "Strange Corner \u00e8 una band hardcore punk, formatasi a Vicenza nel 1993.\nBiografia.\nLa band, nasce nel 1993 a Vicenza. Nel marzo del 1995 esce il loro primo demotape \"Strange Corner\" (500 copie vendute in breve tempo). Nell'autunno stesso anno pubblicano per l'etichetta Blu Bus di Aosta (la stessa dei Kina) il singolo \"Animal Rage\". Negli anni a seguire oltre che ai numerosi concerti nella penisola escono altri singoli su varie compilations nazionali ed estere.\nNel 1998, dopo avere raggiunto una maturit\u00e0 ed una stabilit\u00e0 musicale i quattro componenti del gruppo decidono di registrare a Torino il loro primo album, per l'etichetta biellese Vacation House (Indigesti, Sottopressione, Right in Sight), intitolato \"Schism\". Grazie a delle ottime recensioni questo album porta la band vicentina a svolgere un tour europeo toccando Austria, Slovenia, Slovacchia, Ungheria, Repubblica Ceca, Romania, Germania, Svizzera, Belgio, Paesi Bassi, Lussemburgo, Polonia, Danimarca e Francia.\nNel 2000 esce uno split album con la band tedesca The Four Sivits. Quella volta il numero di copie arriva oltre un migliaio.\nNel 2001 la band registra un nuovo album intitolato \"The Flight\", edito dalla Beach Records di San Francisco, seguito da una tourn\u00e9e di 17 date negli Stati Uniti toccando ben dieci Stati nella East Coast. L'anno successivo lo stesso album esce in Italia sempre per la Vacation House ma con titolo, \"Price to Pay\", e copertina diversi rispetto alla versione americana.\nNel 2006 comincia a nascere il nuovo album, che \u00e8 registrato presso il Green Villas studios di Vicenza e mixato da Jacob Bredhal presso gli Smart and Hard Studios in Danimarca, pubblicato nell'ottobre del 2008 con il titolo \"Human Society\" per l'etichetta inglese Casket/Copro Records, nel quale ci saranno cinque brani cantati in italiano e dove si iniziano a sentire influenze metal mischiarsi all'hardcore presentato fin d'ora; il disco evidenzia una notevole maturazione nella tecnica, con nuove influenze sonore, con brani strutturalmente pi\u00f9 complessi e ricercati.\nNel marzo del 2010 entrano nuovamente in studio, all'Hate Recording Studios, per dar vita al quarto album che uscir\u00e0 nell'aprile dell'anno dopo dal titolo \"Tutto In Un Momento\" sotto la Hot Steel Records. In questo disco si sente un notevole passo in avanti nel sound che si fa decisamente pi\u00f9 aggressivo, negli arrangiamenti e l'intera linea vocale \u00e8 in italiano, scelta che ancora una volta d\u00e0 molto lustro alla band.\nNell'aprile del 2013 e nel ventesimo anno di attivit\u00e0 tornano all'Hate Recording Studios per registrare il quinto album dal titolo \"XX, \"sempre per Hot Steel Records, decisamente il miglior disco fin qui realizzato, Metalcore tiratissimo e potente ancora una volta interamente cantato in italiano, che esce nel settembre dello stesso anno seguito dal videoclip \"La Vita Non \u00c8 Mai Un Gioco\", un divertente collage di facce della scena underground vicentina. In seguito alla pubblicazione dell'album, la band si scioglie."}
{"id": "1787836", "revid": "1543377", "url": "https://it.wikipedia.org/wiki?curid=1787836", "title": "Federazione calcistica del Suriname", "text": "La Federazione calcistica del Suriname, ufficialmente \"Surinaamse Voetbal Bond (SVB)\", fondata nel 1920, \u00e8 il massimo organo amministrativo del calcio in Suriname. Affiliata alla FIFA dal 1929 e alla CONCACAF dal 1965, essa \u00e8 responsabile della gestione del campionato di calcio e della nazionale di calcio dello stato sudamericano."}
{"id": "1787837", "revid": "1494169", "url": "https://it.wikipedia.org/wiki?curid=1787837", "title": "Acquedotto Mediceo", "text": ""}
{"id": "1787838", "revid": "767487", "url": "https://it.wikipedia.org/wiki?curid=1787838", "title": "Fabien Laurenti", "text": ""}
{"id": "1787841", "revid": "767487", "url": "https://it.wikipedia.org/wiki?curid=1787841", "title": "Mark Childress", "text": "Laureato all'Universit\u00e0 dell'Alabama nel 1978, Childress \u00e8 stato un reporter ed editor per alcune riviste (\"The Birmingham News, Southern Living magazine, The Atlanta Journal and Constitution\") prima di diventare scrittore a tempo pieno a partire dal 1987.\nHa scritto sette romanzi:\nDa \"Crazy in Alabama\" (tradotto in Italia come \"Estate di follia\") \u00e8 stato tratto un film nel 1999 diretto da Antonio Banderas, \"Pazzi in Alabama\"."}
{"id": "1787843", "revid": "154893", "url": "https://it.wikipedia.org/wiki?curid=1787843", "title": "Cazzillo", "text": ""}
{"id": "1787846", "revid": "1543377", "url": "https://it.wikipedia.org/wiki?curid=1787846", "title": "Blender Foundation", "text": "La Blender Foundation \u00e8 un'organizzazione non-profit responsabile per lo sviluppo di Blender, un software open source per la modellazione tridimensionale. \u00c8 nota per aver prodotto Elephants Dream, un cortometraggio animato debuttato nel marzo 2006.\nCoordinato da Ton Roosendaal, l'autore originario del programma, Blender \u00e8 finanziato da donazioni utilizzate per mantenere a tempo pieno Roosendaal come suo principale sviluppatore. La fondazione si identifica con un elevato obiettivo, \"dare alla comunit\u00e0 di Internet di tutto il mondo accesso alla tecnologia 3D in generale, con Blender come cuore\".\nCome proprietaria del sito di Blender, la fondazione fornisce varie risorse per supportare la comunit\u00e0 che vi si \u00e8 formata intorno usando e sviluppando Blender. In particolare, essa organizza conferenze di Blender (Blender Conference) annuali ad Amsterdam per discutere i piani per il futuro di Blender, e rappresenta Blender al SIGGRAPH, una conferenza pi\u00f9 ampia riguardante la computer grafica in generale.\nOpen Movie Projects.\n\"Elephants dream\" (Open Movie Project: Orange).\nA partire da febbraio 2005 Blender Foundation ha iniziato la realizzazione di un corto di animazione, denominato \"Elephants Dream\", che ha portato alla produzione di un DVD nel 2006. Il filmato, finanziato in gran parte dalla prevendita del DVD stesso, \u00e8 stato pubblicato sotto licenza Creative commons, cos\u00ec come tutti i file e gli script sorgenti realizzati dal team di sviluppo. In tal modo da un lato si procede allo sviluppo del codice di Blender, apportando le migliorie necessarie in un progetto di tale complessit\u00e0; dall'altro si offre alla comunit\u00e0 (che ha sostenuto anche economicamente lo sviluppo) uno strumento unico dal punto di vista didattico.\n\"Big Buck Bunny\" (Open Movie Project: Peach).\nIl 1\u00ba ottobre 2007 un nuovo team ha iniziato la lavorazione di un secondo progetto, \"Peach\", per la produzione del cortometraggio \"Big Buck Bunny\", uscito il 10 aprile 2008.\n\"Yo Frankie!\" (Open Game Project: Apricot).\nGioved\u00ec 11 dicembre 2008 \u00e8 stato pubblicato il primo gioco completamente realizzato con Blender, dal nome Yo Frankie!.\n\"Sintel\" (Open Movie Project: Durian).\nIl 15 settembre 2009 \u00e8 ufficialmente iniziato il progetto dal nome in codice Durian, il 3\u00ba cortometraggio d'animazione prodotto dalla Blender Foundation. Secondo i realizzatori \u00e8 la pi\u00f9 impegnativa tra le iniziative del Blender Institute; il film \"Sintel\", di genere Avventura/Azione epico, dura circa 15', ed \u00e8 stato pubblicato online a settembre 2010.\n\"Tears of Steel\" (Open Movie Project: Mango).\nA Ottobre 2011 \u00e8 stato annunciato il quarto progetto open movie denominato Mango. Il progetto \u00e8 destinato a migliorare tutto il flusso di lavoro per la creazione di filmati con effetti visivi. Il film si intitola \"Tears of Steel\" e tutto il materiale generato \u00e8 stato pubblicato con licenza Licenze Creative Commons il 26 settembre 2012."}
{"id": "1787849", "revid": "1573940", "url": "https://it.wikipedia.org/wiki?curid=1787849", "title": "Phaner pallescens", "text": "Il valuvi pallido (Phaner pallescens ) \u00e8 un lemure appartenente alla famiglia Cheirogaleidae, endemico del Madagascar.\nDescrizione.\nDeve il nome della specie alle tinte del mantello pi\u00f9 chiare nella zona dorsale, che mettono maggiormente in risalto la banda scura che dalla punta della coda corre fino alla nuca, dove si biforca raggiungendo ambo gli occhi.\nDistribuzione e habitat.\nIl suo areale abbraccia la parte occidentale del Madagascar, dalla regione di Soalala a nord fino al fiume Fiherenana.\nPopola habitat di foresta, ma anche aree con coltivazioni arboree, dal livello del mare sino a 800 m di altitudine.\nTassonomia.\nFino al 1991, era considerato una sottospecie del valuvi comune (\"Phaner furcifer\"), dal quale per\u00f2 fu scorporato assieme ad altre due sottospecie, assumendo il rango di specie a s\u00e9 stante."}
{"id": "1787852", "revid": "10873", "url": "https://it.wikipedia.org/wiki?curid=1787852", "title": "ClassMate", "text": ""}
{"id": "1787853", "revid": "253269", "url": "https://it.wikipedia.org/wiki?curid=1787853", "title": "Le nuove avventure di Robin Hood", "text": "Le nuove avventure di Robin Hood, o anche Robin Hood, (\"The New Adventures of Robin Hood\") \u00e8 una serie televisiva statunitense e francese trasmessa per la prima volta dal 1997 al 1999. Racconta le gesta in salsa fantasy dell'eroe Robin Hood. La serie si presenta nelle vicende sulla falsariga delle serie \"Hercules\" e \"Xena - Principessa guerriera\", contemporanei nella messa in onda. Una spiccata tendenza a far assumere a personaggi femminili ruoli mascolini unisce difatti tutte e tre le serie. \nNella terza stagione il ruolo da protagonista dell'attore Matthew Porretta fu sostituito dal collega John Bradley.\nMatthew Porretta ha interpretato il ruolo di Will (Will \"Scarlett\" O'Hara nella versione originale, Will \"Rossella\" O'Hara nell'adattamento italiano) in \"Robin Hood - Un uomo in calzamaglia\", parodia cinematografica dell'eroe di Sherwood diretta da Mel Brooks."}
{"id": "1787856", "revid": "154893", "url": "https://it.wikipedia.org/wiki?curid=1787856", "title": "Boa segnasub", "text": ""}
{"id": "1787857", "revid": "154893", "url": "https://it.wikipedia.org/wiki?curid=1787857", "title": "Pallone segnasub", "text": ""}
{"id": "1787858", "revid": "154893", "url": "https://it.wikipedia.org/wiki?curid=1787858", "title": "Pallone segna sub", "text": ""}
{"id": "1787859", "revid": "118447759", "url": "https://it.wikipedia.org/wiki?curid=1787859", "title": "Arbitro (pallacanestro)", "text": "L'arbitro \u00e8 una figura della pallacanestro, che controlla lo svolgimento delle gare. Agli arbitri sono affiancati, per la compilazione del referto e il conteggio del tempo e dei ventiquattro secondi, uno o pi\u00f9 ufficiali di campo.\nL'arbitro in Italia.\nLe gare di Serie A, Serie A/2, e di Serie A femminile sono dirette da tre arbitri. Tutte le altre categorie nazionali, regionali e giovanili, sono invece dirette da due arbitri (nelle gare dei campionati regionali giovanili \u00e8 possibile trovare un solo arbitro).\nNelle gare pi\u00f9 importanti di ogni competizione, generalmente per le semifinali e finali, \u00e8 designato un ulteriore arbitro chiamato stand-by, il quale ha il compito di subentrare nel caso in cui uno degli colleghi subisca un infortunio nel corso della gara. In questo modo la gara sar\u00e0 arbitrata sempre dallo stesso numero di arbitri.\nClassificazione degli Arbitri.\nAgli effetti del loro inquadramento nei ruoli CIA, gli Arbitri in attivit\u00e0 sono classificati in:\nGli Arbitri, in relazione all\u2019ambito operativo di competenza acquisito, sono distinti nelle seguenti categorie:\nDivisa.\nGli arbitri indossano una maglia di colore grigio con maniche e profili neri, pantaloni lunghi neri e scarpe nere. Sulla maglia \u00e8 stampata la scritta \"Federazione Italiana Pallacanestro\". La maglia ed i pantaloni sono fornite da Spalding, sponsor tecnico.\nNella stagione 2008/2009 \u00e8 stato introdotto il nominativo dell'arbitro nella parte posteriore del colletto della maglia per gli arbitri di Serie A e LegaDue. Nelle stagioni 2009/2010 e 2010/2011 \u00e8 stata inoltre inserita la maglia azzurra e quella arancione per gli arbitri di Serie A e Legadue, mentre dalla stagione 2011/2012 si \u00e8 tornati alla divisa grigia per tutti gli arbitri di tutte le categorie.\nIl 22 settembre 2012 \u00e8 stata introdotta ufficialmente la maglia arancione di marchio 'Champion' con il nuovo sponsor AcomeA solo per gli arbitri nazionali.\nNella stagione sportiva 2014/2015 la divisa arancione \u00e8 stata sostituita nuovamente da quella grigia.\nPer il quadriennio olimpico 2017/2020 lo sponsor tecnico sar\u00e0 Spalding, quindi gli elementi della divisa arbitrale sono sostituiti con nuove maglie e pantaloni.\nMeccanica del doppio arbitraggio.\nNelle partite dirette da due arbitri, questi si dispongono uno sotto il canestro sul lato destro e uno fuori dall'area del tiro da tre punti spostato sulla sinistra; ci\u00f2 in modo da coprire, tutta la met\u00e0 campo.\nL'arbitro vicino al canestro \u00e8 detto \"guida\" mentre quello che sta dietro all'azione fuori dall'area \u00e8 detto \"coda\". I due arbitri ad ogni cambio di possesso cambiano posizione poich\u00e9 il \"guida\", seguendo la linea laterale alla sua sinistra, va a collocarsi al di fuori dell'area dei tre punti nella met\u00e0 campo di attacco e il \"coda\", seguendo la linea laterale alla sua destra, si colloca sotto il canestro sempre della metacampo di attacco.\nAd ogni fallo difensivo fischiato dall'arbitro \"guida\", i due arbitri cambiano posizione pur rimanendo nella stessa met\u00e0 campo. Chi fischia fallo lo segnala agli ufficiali di campo (numero giocatore, tipo di fallo e sanzione) e, nel frattempo, l'altro prende la posizione che aveva l'arbitro \"guida\"; questo non accade quando viene fischiato un fallo in attacco.\nMeccanica del triplo arbitraggio.\nIl triplo arbitraggio \u00e8 usato per tutte le gare di Serie A, A2 ed internazionali, oltre che nei campionati maggiori degli altri stati.\nDei tre arbitri, uno si dispone dietro la linea di fondo campo posizionandosi alla destra o alla sinistra del canestro a seconda del lato in cui \u00e8 il pallone (arbitro guida), un altro si posiziona in prossimit\u00e0 della linea laterale del lato in cui \u00e8 presente il pallone stando in posizione pi\u00f9 alta rispetto ad esso (arbitro coda) mentre il terzo arbitro, chiamato arbitro centro \u00e8 posizionato in prossimit\u00e0 della linea laterale del lato opposto al pallone, leggermente pi\u00f9 verso la linea di fondo per controllare al meglio il gioco sul lato debole.\nAl cambio di possesso, l'arbitro coda diventer\u00e0 guida, mentre gli altri due (guida e centro) diventeranno i nuovi coda e centro.\nAl tentativo di tiro da tre punti da parte di un giocatore, il coda alzer\u00e0 il braccio indicando il tentativo di tiro da tre punti, il centro si limiter\u00e0 a copiare il segnale ed eventualmente convalidare.\nDopo ogni segnalazione di fallo personale agli ufficiali di campo, qualunque arbitro abbia effettuato la segnalazione prender\u00e0 posto nella posizione frontale al tavolo.\nPrecision time System.\nIl precision time system viene utilizzato in Italia solo dagli arbitri di serie A, mentre in Europa da quelli di Eurocup e di Eurolega.\n\u00c8 formato da una consolle posta al tavolo con una piccola antenna per ricevere il segnale, da tre strumenti posti nella cinta di ciascun arbitro ed uno di riserva.\nCon questo sistema gli arbitri fermano il cronometro semplicemente con il fischio, infatti l'aria che esce dal fischietto va a finire su un sensore che trasmette alla consolle che blocca il tempo. Dalla stagione 2005/06 (anno in cui \u00e8 entrato in vigore questo sistema) alla 2008/2009, in Italia gli arbitri davano anche l'avvio al cronometro premendo il relativo tasto sullo strumento posto nella cinta, mentre dalla stagione 2009/2010 quest'ultimo compito \u00e8 passato al cronometrista facendo in modo che il precision time serva solo a fermare il tempo tempestivamente (per ogni fischio fatto dall'arbitro c'\u00e8 un tempo di reazione del cronometrista di 20/100 di secondo che con questo sistema viene eliminato)."}
{"id": "1787864", "revid": "1543377", "url": "https://it.wikipedia.org/wiki?curid=1787864", "title": "Federazione calcistica di Trinidad e Tobago", "text": "La Federazione calcistica di Trinidad e Tobago, ufficialmente \"Trinidad and Tobago Football Association\" (\"TTFA\", gi\u00e0 \"TTFF - Trinidad and Tobago Football Federation\"), fondata nel 1908, \u00e8 il massimo organo amministrativo del calcio in Trinidad e Tobago. Affiliata alla CONCACAF dal 1962 e alla FIFA dal 1963, essa \u00e8 responsabile della gestione del campionato di calcio e della nazionale di calcio dell'arcipelago."}
{"id": "1787870", "revid": "1573940", "url": "https://it.wikipedia.org/wiki?curid=1787870", "title": "Phaner parienti", "text": "Il valuvi di Pariente (Phaner parienti ) \u00e8 un lemure appartenente alla famiglia Cheirogaleidae, endemico del Madagascar.\nDescrizione.\nLa zona dorsale \u00e8 grigio-brunastra: la punta della coda \u00e8 bianca, ma dalla coda parte una banda scura che si biforca sulla fronte, raggiungendo gli occhi e ricongiungendosi sul muso.\nBiologia.\n\u00c8 un animale prevalentemente notturno, come testimoniano i grandi occhi: durante la notte \u00e8 frequente sentirlo lanciare urla e versi mentre si muove fra gli alberi.\n\u00c8 prevalentemente onnivoro: con la lunga lingua lecca la gomma dagli alberi di \"Terminalia\", ma non disdegna nutrirsi d'insetti o di piccoli vertebrati.\nDorme in nidi di sterpi e foglie secche nelle cavit\u00e0 dei tronchi marcescenti, spesso occupando nidi abbandonati da altri lemuri, in particolare il microcebo di Coquerel.\nDistribuzione e habitat.\nL'areale di questa specie \u00e8 ristretto alla zona attorno al fiume Sambirano, nel nord-ovest del Madagascar, dove colonizza le foreste a regime umido a medie altezze.\nTassonomia.\nFino al 1991, era considerata una sottospecie del valuvi comune (\"Phaner furcifer\"), ma dopo esami genetici si giunse la conclusione che (al pari delle altre due sottospecie, \"P. furcifer pallescens\" e \"P. furcifer electromontis\") si trattava di una specie a s\u00e9 stante nell'ambito del genere \"Phaner\".\nConservazione.\n\"P. parienti\", per la ristrettezza del suo areale, \u00e8 considerato specie vulnerabile dalla \"IUCN Red List\"."}
{"id": "1787874", "revid": "287204", "url": "https://it.wikipedia.org/wiki?curid=1787874", "title": "Commando Arajs", "text": ""}
{"id": "1787877", "revid": "124836750", "url": "https://it.wikipedia.org/wiki?curid=1787877", "title": "Indiana Jones e la tomba dell'imperatore", "text": "Indiana Jones e la tomba dell'imperatore (\"Indiana Jones and the Emperor's Tomb\") \u00e8 un videogioco d'azione sviluppato da The Collective e pubblicato dalla LucasArts nel 2003 per Xbox, Microsoft Windows, PlayStation 2 e macOS. Il gioco \u00e8 una storia originale con protagonista l'archeologo fittizio Indiana Jones. La storia si svolge nel 1935, subito prima degli eventi del film \"Indiana Jones e il tempio maledetto\"; la tomba menzionata nel titolo \u00e8 quello del primo imperatore della Cina Qin Shi Huangdi. La copertina del gioco \u00e8 firmata da Drew Struzan, noto per aver disegnato anche le locandine dei film di Indiana Jones.\nTrama.\nNel 1935 Indiana Jones si trova nel Ceylon per ritrovare l'idolo di Kouru Watu, la dea del fiume. Avventurandosi tra le rovine di una citt\u00e0 perduta, Indy deve scontrarsi con molti cacciatori d'avorio, assoldati per ucciderlo da Albrecht Von Beck, anch'egli interessato al prezioso manufatto; numerose trappole, inoltre, gli sbarrano la via d'accesso al tempio di Kouru Watu, il luogo in cui l'idolo \u00e8 custodito. Dopo aver trovato l'entrata del santuario interno del tempio e dopo aver superato incolume la prova dei Guardiani Silenti, Indy riesce a raggiungere il lago sacro e a recuperare il Cuore di Kouru Watu, protetto da un enorme coccodrillo albino. Viene per\u00f2 subito affrontato da Von Beck, scortato da un gruppo di cacciatori d'avorio; Von Beck lo minaccia e gli intima di consegnargli l'idolo, ma con una mossa a sorpresa Indy riesce a lanciare il tedesco in acqua, a mettere fuori gioco i suoi scagnozzi e a fuggire con il manufatto. Durante lo scontro il coccodrillo gigante attacca e trascina Von Beck sott'acqua, apparentemente uccidendolo. \nTornato sano e salvo al Barnett College a New York, Indy riceve la visita del comandante cinese Kai Ti Chang e della sua assistente Mei Ying, che lo vogliono assumere come archeologo per lo scavo della tomba di Ch'in Shi-Huang-ti, il primo imperatore della Cina, situata nei pressi di Sian. Kai lo informa che la cripta di Ch'in ospita un mitologico manufatto, il Cuore del Drago, che secondo le leggende cinesi \u00e8 in grado di controllare la volont\u00e0 degli uomini. Kai dice che nonostante la superstizione del popolo cinese, che ha sempre ritenuto che esplorare la tomba dell'imperatore equivalga a profanarla, Indy deve assolutamente ritrovare il Cuore per il suo valore inestimabile e per i danni che esso potrebbe causare se dovesse cadere nelle mani sbagliate; per di pi\u00f9, Kai afferma che Indy inconsapevolmente ha gi\u00e0 iniziato la sua ricerca del Cuore nel Ceylon, in quanto l'idolo di Kouru Watu nasconde al suo interno il primo dei tre pezzi di un congegno chiamato Specchio dei Sogni, che costituisce la chiave per trovare l'entrata della cripta dell'imperatore. Kai, dopo aver preso possesso del primo pezzo per conto della Cina, dice a Indy che se riuscir\u00e0 a entrare nella cripta di Ch'in e a recuperare il Cuore del Drago diventer\u00e0 il pi\u00f9 famoso archeologo della storia, informandolo anche che il prossimo pezzo dello Specchio dei Sogni \u00e8 nascosto a Praga. A questo punto Indy, attratto dall'idea di poter essere il primo uomo a entrare nella tomba dell'imperatore, decide di accettare la missione, e Mei Ying gli affida un diario con tutte le istruzioni, avvisandolo di essere cauto.\nIndy si reca dunque a Praga, dove scopre che l'antico castello in cui \u00e8 custodito il secondo pezzo dello Specchio \u00e8 occupato dalla polizia segreta nazista. Dopo essersi intrufolato all'interno riesce a raggiungere la stanza dell'Orologio Astrologico, situata nelle fondamenta. \u00c8 quindi costretto ad avventurarsi in diverse parti del castello per recuperare vari oggetti chiave che gli consentiranno di risolvere il puzzle dell'orologio per raggiungere un laboratorio alchemico, difeso da una pericolosa creatura umanoide: dopo aver sconfitto il mostro, Indy riesce ad impossessarsi del secondo pezzo dello Specchio, ma uscendo dal laboratorio viene neutralizzato e catturato dai tedeschi, comandati da Von Beck, sopravvissuto ma orribilmente sfigurato dal coccodrillo nel Ceylon, che gli sottraggono il manufatto e lo portano prigioniero a Istanbul. Qui i nazisti hanno scoperto il palazzo sotterraneo di Belisario, in cui \u00e8 nascosto il terzo pezzo dello Specchio dei Sogni. Indy si libera grazie all'intervento di Mei Ying, e una volta entrato in una moschea in rovina riesce a calarsi in un pozzo con una gru e a raggiungere i resti del palazzo di Belisario. Dopo aver aperto un varco verso la citt\u00e0 sommersa, dovr\u00e0 trovare delle monete che gli consentiranno di accedere al tempio in cui si trova la terza parte dello Specchio, nascosta davanti alla tana di una gigantesca piovra: Indy riesce a sconfiggerla e a recuperare il terzo pezzo. Verr\u00e0 poi raggiunto da Mei Ying, che gli riveler\u00e0 che il comandante Kai \u00e8 in realt\u00e0 il capo della triade del Drago Nero, il pi\u00f9 potente sindacato criminale della Cina, e che aveva stretto un'alleanza segreta con i nazisti per trovare il Cuore del Drago. Ma quando Indy era riuscito a battere Von Beck nel Ceylon per il primo pezzo dello Specchio, Kai aveva visto la sua occasione per tradire i nazisti e tenere per s\u00e9 il Cuore: viene dunque svelato il vero motivo della sua visita a Indy. Mei Ying inoltre rivela all'archeologo di lavorare in segreto per il Governo cinese, per controllare la triade del Drago Nero e per ostacolare e sabotare Kai e la sua ricerca del Cuore. A questo punto Indy e Mei Ying decidono di unire le forze nella corsa contro il tempo per raggiungere il Cuore prima che lo facciano Kai o i nazisti. Entrambi sono per\u00f2 ignari del fatto che le gemelle Feng, le due guardie del corpo di Kai, abbiano ascoltato tutta la loro conversazione.\nI due partono quindi alla volta di Hong Kong per incontrare un contrabbandiere amico di Mei Ying che li avrebbe portati alla fortezza di Kai per recuperare i pezzi rimanenti dello Specchio dei Sogni e una misteriosa arma chiamata PaCheng. Arrivati all'appuntamento nel teatro del Loto d'Oro, cadono per\u00f2 in una trappola di Kai, e Mei Ying viene rapita dalla triade del Drago Nero. Indy, dopo aver sconfitto gli scagnozzi del nemico all'interno del teatro, si getta all'inseguimento di Kai per le strade di Hong Kong, a bordo di un risci\u00f2 guidato da Wu Han, il contrabbandiere amico di Mei Ying, ma la ragazza viene caricata da Von Beck su un sottomarino U-Boat che salpa dal porto prima che l'archeologo possa intervenire. \nDeciso a salvare Mei Ying, Indy si reca a Peng Lai, l'isola su cui sorge la fortezza di Kai, dove la ragazza \u00e8 stata portata come prigioniera e dove adesso si trovano tutti e tre i pezzi dello Specchio dei Sogni. Arrivato a destinazione con la barca di Wu Han, Indy scopre nella laguna una base sottomarina dei nazisti. Dopo essersi infiltrato e dopo aver spiato l'incontro tra Kai e Von Beck, riesce a travestirsi da ufficiale nazista e ad ottenere i documenti di sicurezza per salire sulle montagne, dove \u00e8 ubicata una stazione di gondole, necessarie per raggiungere il castello, situato sul monte pi\u00f9 alto dell'isola. Dopo un duro scontro a fuoco con i nazisti a bordo di una gondola, Indy giunge finalmente alla fortezza del Drago Nero, e una volta trovata un'entrata riesce a scovare il luogo di segregazione di Mei Ying: per salvarla dovr\u00e0 per\u00f2 affrontare le forti gemelle Feng, esperte in arti marziali. Dopo averle eliminate, Indy si appresta a liberare il suo nuovo amore, ma appena tocca la gabbia in cui \u00e8 rinchiusa Mei Ying cade in una botola, e dopo aver superato un cunicolo sotterraneo colmo di trappole si ritrova nel tempio del demone Kong Tien, infestato da spiriti malefici in grado di possedere i cadaveri, generando letali morti viventi. L\u00ec scopre che l'unica arma in grado di distruggere gli spiriti \u00e8 il PaCheng, una specie di boomerang mistico conosciuto anche come Artiglio del Drago. Per entrarne in possesso, Indy dovr\u00e0 superare ponti invisibili ed abissi senza fine, nonch\u00e9 completare e risolvere il puzzle di I Ching. Forte della sua nuova arma, l'archeologo riesce a liberare Mei Ying dalle grinfie di Kai, che voleva sacrificarla in dono a Kong Tien come punizione per il suo tradimento, e a sconfiggere il demone stesso, che nel frattempo, dopo essere stato evocato dal rituale di Kai, aveva posseduto il corpo della ragazza. Inoltre, Indy riesce anche a sottrarre lo Specchio dei Sogni a Kai, che l'aveva ricostruito attraverso il rituale. \nDopo essere riusciti a mettersi in salvo con lo Specchio dei Sogni nelle loro mani, Indy e Mei Ying si recano quindi a Sian, dove trovano l'ingresso della tomba di Ch'in. Dure prove attendono nuovamente Indy, che deve vedersela non solo con gli uomini di Kai posti a guardia della tomba, ma anche con le mortali trappole del santuario esterno: stanze che si restringono, salti con frusta su abissi e fiamme, sfere che rilasciano scariche elettriche folgoranti. Superati questi ostacoli, una volta giunto nel cuore della tomba, Indy supera anche il Sentiero del Pericolo Invisibile con l'aiuto dello Specchio dei Sogni, ma in seguito ad uno scontro con gli scagnozzi di Kai si ritrova improvvisamente separato da Mei Ying. Rimasto da solo, dopo aver sconfitto spiriti demoniaci e statue di terracotta possedute riesce a risolvere l'enigma delle Campane dello Spirito e a raggiungere il labirinto esterno: qui si ritrova davanti Von Beck, a bordo di un carro armato trivella. Dopo un inseguimento rocambolesco all'interno di un difficile percorso, Indy si salva grazie alla sua frusta, mentre il nazista muore precipitando in un profondo burrone. Subito dopo Indy trova l'entrata degli Inferi, dove \u00e8 ubicata la cripta dell'imperatore.\nSuperato il Muro dei Sogni, Indy riesce a raggiungere la cripta e a rimuovere il Cuore del Drago dal corpo dell'imperatore Ch'in; questi si rianima, ma viene subito distrutto dagli spiriti. Indy tenta di scappare dalla cripta con il tesoro, ma non riuscendo a gestire il terribile potere del Cuore, perde per un attimo i sensi, facendo rotolare a terra la perla nera; in quel momento sopraggiunge Kai, che si impossessa del Cuore. Con il potere del primo imperatore nelle sue mani, Kai si eleva a una potenza divina e attacca Indy con un drago, ma grazie al PaCheng e all'aiuto di Mei Ying, arrivata in suo soccorso, l'archeologo riesce a penetrare lo scudo del nemico e a distruggere il Cuore. Privato del suo potere, Kai viene attaccato e disintegrato dalle anime delle vittime dell'imperatore, venute a vendicarsi. Mentre la tomba comincia a crollare, Indy e Mei Ying riescono a fuggire.\nTornati al Loto d'Oro a Hong Kong, i due raccontano la loro storia a Wu Han, che ricorda a Indy che deve ancora incontrarsi con Lao Che per parlargli dei resti di Nurhatchi. Indy gli dice \"fallo aspettare\" e si allontana dal teatro in compagnia di Mei Ying...\nModalit\u00e0 di gioco.\nIl gameplay consiste nel controllare Indiana Jones in un ambiente 3d, superando i vari livelli ambientati in varie zone arrivando fino alla fine del percorso, disseminati da trappole mortali e nemici, che Indy deve superare usando gli oggetti nell'ambiente e i suoi strumenti classici, come ad esempio usare la frusta per lanciarsi oltre un baratro o il machete per tagliare la boscaglia. Disseminati in quasi tutti i livelli ci sono manufatti nascosti. I nemici, possono essere affrontati a mani nude o usando armi improvvisate raccolte come sedie o badili, molte delle quali possono essere usate un numero di volte prima di rompersi o hanno bisogno di munizioni. Indy ha una barra della salute che si svuota ogni volta che prende dei danni cadendo da troppo in alto o combattendo, ma pu\u00f2 essere ripristinata bevendo dalla borraccia o usando Kit medici. Indy ha anche una barra dell'ossigeno che si svuota lentamente quando \u00e8 sott'acqua, ma viene riempita quando riemerge."}
{"id": "1787881", "revid": "1543377", "url": "https://it.wikipedia.org/wiki?curid=1787881", "title": "Federazione calcistica di Turks e Caicos", "text": "La Federazione calcistica di Turks e Caicos, ufficialmente \"Turks and Caicos Islands Football Association\", fondata nel 1996, \u00e8 il massimo organo amministrativo del calcio in Turks e Caicos. Affiliata alla CONCACAF dal 1996 e alla FIFA dal 1998, essa \u00e8 responsabile della gestione del campionato di calcio e della nazionale di calcio dell'arcipelago."}
{"id": "1787888", "revid": "339392", "url": "https://it.wikipedia.org/wiki?curid=1787888", "title": "Italia Wave 2007", "text": ""}
{"id": "1787891", "revid": "320578", "url": "https://it.wikipedia.org/wiki?curid=1787891", "title": "SS 641", "text": ""}
{"id": "1787893", "revid": "7", "url": "https://it.wikipedia.org/wiki?curid=1787893", "title": "Arajs Commando", "text": ""}
{"id": "1787897", "revid": "92723", "url": "https://it.wikipedia.org/wiki?curid=1787897", "title": "Ugo di Bassville", "text": ""}
{"id": "1787901", "revid": "110157", "url": "https://it.wikipedia.org/wiki?curid=1787901", "title": "Online Armor", "text": "Emsisoft Online Armor \u00e8 un firewall/HIPS sviluppato dalla societ\u00e0 austriaca Emsi Software GmbH (precedentemente da Tall Emu), localizzato in italiano e disponibile in due versioni, una freeware ed una shareware, entrambe utilizzabili anche in ambito commerciale. La versione freeware ha meno funzionalit\u00e0 della versione a pagamento, ed \u00e8 indirizzata ad un pubblico che non deve essere necessariamente esperto di informatica, mentre la versione a pagamento permette di creare regole pi\u00f9 avanzate.\nIn una prova indipendente effettuata da matousec.com e comprensiva di 148 test, il firewall ha ottenuto un punteggio del 97% e del 96%, rispettivamente per la versione a pagamento e per quella gratuita.\nIl firewall \u00e8 bidirezionale e la funzione di HIPS consente di controllare molti aspetti del computer e prevenire i malware. La versione 3 ha subito un restyling grafico, \u00e8 stata localizzata in altre lingue e contiene miglioramenti in sicurezza e funzioni.\nLa versione 3.5 include tra le novit\u00e0 pi\u00f9 importanti il confronto realtime con l'OASIS, il database online della Tallemu: tutti i programmi scaricati e/o eseguiti saranno confrontati in real-time col database, per far s\u00ec che vengano rilevati eventuali virus o programmi fidati, che non causeranno l'apertura di popup di avviso da parte di Online Armor."}
{"id": "1787902", "revid": "767487", "url": "https://it.wikipedia.org/wiki?curid=1787902", "title": "Distretto di Nagapattinam", "text": "Il distretto di Nagapattinam \u00e8 un distretto del Tamil Nadu, in India, di 1.487.055 abitanti. Il suo capoluogo \u00e8 Nagapattinam."}
{"id": "1787903", "revid": "59976", "url": "https://it.wikipedia.org/wiki?curid=1787903", "title": "Online Armor Personal Firewall", "text": ""}
{"id": "1787911", "revid": "666668", "url": "https://it.wikipedia.org/wiki?curid=1787911", "title": "Campionato andorrano di calcio a 5", "text": "Il campionato andorrano di calcio a 5 detto anche Lliga Nacional de Futsal, \u00e8 la massima competizione andorrana di calcio a 5, organizzata dalla \"Federaci\u00f3 Andorrana de Futbol\".\nStoria.\nLa realt\u00e0 del calcio a 5 andorrano nasce per la vicinanza di un Paese storicamente precursore come la Spagna. Nel principato la prima manifestazione di tale tipo risale alla stagione 1984-1985, quando venne organizzato il primo \"Memorial Joan Canut I Bov\u00e9\" che ancora oggi si svolge coinvolgendo le formazioni del principato. A questa manifestazione si \u00e8 affiancato nella stagione 1995-1996 il vero e proprio campionato nazionale.\nTutti i club giocano in quattro palazzetti: Poliesportiu d'Andorra, Prat Gran, CE Serradells e Pavell\u00f3 d'Encamp."}
{"id": "1787912", "revid": "22475", "url": "https://it.wikipedia.org/wiki?curid=1787912", "title": "Il mio anno preferito", "text": "Il mio anno preferito \u00e8 una raccolta di tredici racconti di ambito calcistico curata da Nick Hornby. Ciascuno dei 12 autori selezionati dallo scrittore inglese (il tredicesimo \u00e8 Hornby stesso) viene chiamato a raccontare l'annata calcistica che gli ha regalato le maggiori emozioni.\nI racconti.\nIl ricordo del mondiale di Italia 90, vissuto dentro a un pub di Dublino da un tifoso dell'Irlanda. Dal vittorioso girone di qualificazione contro Inghilterra, Paesi Bassi e Egitto alla sconfitta nei quarti di finale contro l'Italia per colpa dei gol di Schillaci.\nLe gioie di un campionato senza infamia e senza lode, quello del Middlesbrough del 1990/91 che dopo un'altalena di vittorie e sconfitte si concluse al primo turno dei playoff contro il Notts County.\nLa promozione in Premier league scozzese della piccola squadra dei Raith Rovers, vissuta in un misto fra gioia e continuo scetticismo. Partite vissute davanti al televideo, i gol di Gordon Dalziel visti in videocassette spedite dal padre, a causa del lavoro che l'ha costretto a emigrare a Londra ma non ha affievolito passione ereditata per via paterna. Sino ad arrivare alla meritata festa per la promozione, anche se poi la permanenza nella massima serie durer\u00e0 un solo anno.\nIl campionato 1991/92 dell'Oxford United, a un passo dal fallimento economico dopo l'improvvisa morte del proprietario Robert Maxwell. La cronaca di un crack finanziario che port\u00f2 al licenziamento di migliaia di lavoratori si intreccia con la prova d'orgoglio della squadra che riesce a salvarsi nonostante un avvio disastroso e la vendita forzata dei migliori giocatori.\nIl campionato 74/75 di Third Division del Watford visto attraverso gli occhi di un ragazzino di undici anni. La possibilit\u00e0 di fare il raccattapalle \u00e8 vista come un modo di stare vicino ai propri idoli e contribuire ai loro successi, che il giovanissimo tifoso con entusiasmo e ottimismo non pu\u00f2 fare a meno di prevedere per la propria squadra. Sino al sorprendente finale.\nNel 1992-93 il Norwich City, fra la sorpresa e lo scetticismo dei giornalisti sportivi, rimase a lungo in testa in Premier League arrivando poi terzo. Taylor pone l'accento pi\u00f9 sul modo in cui vengono trattate le \"piccole squadre\" dalla stampa che sulla cronaca vera e propria di una stagione comunque ottima.\nNel 1978/79 lo Swansea City, sotto la guida del nazionale gallese John Toshack ottenne la seconda di quattro promozioni che lo portarono in pochi anni dalla quarta alla prima divisione. L'impresa, vissuta in esilio da Cambridge per ragioni universitarie, si coron\u00f2 il giorno in cui Margaret Thatcher vinse per la prima volta le elezioni. \"e al momento mi sembr\u00f2 uno scambio equo\".\nHornby lascia da parte l'amore per l'Arsenal raccontato in Febbre a 90\u00b0 per raccontare l'incredibile serie di 31 partite senza vittorie del Cambridge United nella stagione 1983/84. Serie che si interruppe a sorpresa contro il Newcastle United che per colpa di quella sconfitta perse la promozione in First Division.\n\u00c8 difficile trovare una stagione da ricordare per un tifoso del St Albans City, squadra dilettantistica che non vince un campionato da pi\u00f9 di sessant'anni e non ha mai vinto una coppa degna di questo nome. Pierson sceglie, pi\u00f9 per motivi personali che calcistici, la stagione 1971/72 descrivendo con nostalgia l'atmosfera del calcio minore inglese anni settanta, fra incontri infrasettimanali per le innumerevoli e inutili coppe e amare e immeritate sconfitte da parte di avversari \"disonesti\".\nIl racconto della promozione del Bristol City, che guidato dalla poderosa coppia di attaccanti Robbie Turner e Bob Taylor (le cosce da elefante del titolo sono quelle di Taylor) riusc\u00ec a terminare al secondo posto il campionato di Third Division alle spalle per\u00f2 degli odiati rivali dei Bristol Rovers.\nNel 1962 Brack ha sette anni e il suo cuore \u00e8 diviso fra Sunderland e Charlton Athletic. Entrambe le squadre partecipavano al campionato di Second Division 1962-1963 con obiettivi opposti: il Sunderland per la promozione e il Charlton per la salvezza. Alla fine solo una delle due riuscir\u00e0 a centrare il suo obiettivo.\nLa passione per il mitico Leeds United degli anni settanta spinge lo \"scozzese in esilio\" Watson a inventarsi un'improbabile passione per il pattinaggio come alibi per seguire la squadra in trasferta negli alti e bassi del campionato del 1974/75. A rendere indimenticabile la stagione fu per\u00f2 la sfortunata avventura in coppa dei campioni terminata con l'immeritata sconfitta in finale contro il Bayern Monaco e gli incidenti allo stadio che costarono al Leeds la squalifica dalle coppe europee.\nIl non poter vedere dal vivo le partite del suo amato Chelsea non scoraggia il giovanissimo Smith che decide di farsi spedire per posta gli autografi dei suoi idoli (iniziando da Peter Bonetti) e tutti i programmi delle partite della stagione 1973/74."}
{"id": "1787919", "revid": "729019", "url": "https://it.wikipedia.org/wiki?curid=1787919", "title": "Ferrovia Lonigo-Lonigo Citt\u00e0", "text": "La ferrovia Lonigo-Lonigo Citt\u00e0 era una linea ferroviaria che collegava il centro della cittadina di Lonigo alla sua stazione, ubicata lungo la ferrovia Milano-Venezia. Si trattava di una diramazione a binario unico, non elettrificata, di 4,9 km.\nStoria.\nLa breve ferrovia nacque in seguito alla soppressione, dal 1\u00ba novembre 1937, della tranvia San Bonifacio-Lonigo-Cologna Veneta e della sua diramazione di collegamento con la stazione ferroviaria.\nL'immissione in servizio delle automotrici ad accumulatori aveva consentito di istituire a Lonigo un vero e proprio servizio tranviario urbano sulla tratta Lonigo Stazione-Lonigo Tram (gi\u00e0 Lonigo San Giovanni-Piazza Cavalli-Ippodromo.\nAll'indomani della sua soppressione, avvenuta il 1\u00ba novembre 1937, e dell'istituzione dell'autoservizio gestito dall'impresa Guido Mizzon, il comune di Lonigo riscatt\u00f2 il tratto di sua pertinenza col preciso intento di riattivarne l'esercizio. A causa dello scoppio della guerra questo pot\u00e9 avvenire soltanto nel 1949 a cura delle Ferrovie dello Stato con la costituzione della ferrovia sul tratto Lonigo-Stazione Zona industriale (4,1\u00a0km), cui si aggiunse l'anno successivo il breve prolungamento Zona Industriale-Lonigo Citt\u00e0, di 0,8\u00a0km.\nIn breve tempo la linea vide incrementare il traffico viaggiatori e nel 1955 veniva svolta anche una corsa di andata e ritorno per Vicenza. Nel 1959 la fermata di Lonigo Zona Industriale venne sostituita da quella di Lonigo Madonna, dal nome del sobborgo servito. Il servizio era svolto all'inizio con un'unica automotrice del gruppo ALn 56 e in seguito con una ALn 772.\nNonostante vi si svolgessero fino a 15 coppie di corse giornaliere, la breve tratta venne sostituita da autoservizio delle stesse Ferrovie dello Stato. La chiusura all'esercizio fu disposta il 1\u00ba gennaio 1965 in seguito all'autorizzazione accordata con D.M. 28 dicembre 1964, n. 4493.\nPercorso.\nIl percorso prevedeva la fermata di Lonigo Madonna (aggiunta successivamente) e quella terminale di Lonigo Citt\u00e0 che aveva un solo binario, che terminava con un paraurti, e un fabbricato viaggiatori, munito di pensilina e comode sale d'aspetto.\nSituazione attuale.\nLa sede della ferrovia \u00e8 ancora perfettamente riconoscibile per tutta l'estensione della linea ed \u00e8 percorribile come strada di campagna. Il rilevato si diramava dalla radice sud-ovest della stazione di Lonigo e, dopo aver piegato decisamente verso sud-est con una curva di circa novanta gradi, si dirigeva verso il centro di Lonigo passando nei pressi delle localit\u00e0 di Villaraspa e Madonna, dove era posta una fermata.\nIl tratto Lonigo Madonna - Lonigo Citt\u00e0 \u00e8 asfaltato e percorribile come pista ciclo pedonale.\nDella fermata di Lonigo Madonna sono ancora visibili il marciapiede e due lampioni. Il fabbricato viaggiatori della stazione di Lonigo Citt\u00e0 \u00e8 stato trasformato in un bar, dove sono ancora rilevabili la tettoia e la scritta indicatrice."}
{"id": "1787923", "revid": "1543377", "url": "https://it.wikipedia.org/wiki?curid=1787923", "title": "Festival di Cannes 2006", "text": "La 59\u00aa edizione del Festival di Cannes si \u00e8 svolta a Cannes dal 16 al 28 maggio 2006.\nIl festival si \u00e8 aperto con la proiezione di \"Il codice da Vinci\" di Ron Howard e si \u00e8 chiuso con quella di \"Transylvania\" di Tony Gatlif.\nLa giuria presieduta dal regista cinese Wong Kar-wai ha assegnato la Palma d'oro per il miglior film a \"Il vento che accarezza l'erba\" di Ken Loach.\nGiudizi della stampa italiana.\nLa 59\u00aa edizione del Festival di Cannes si \u00e8 chiusa con un palmar\u00e8s a sorpresa, almeno riguardo al premio maggiore, che ha disatteso i pronostici. \u00abUn risultato inaspettato per tutti. Per gli addetti ai lavori, per i critici, per i giornalisti e anche per Ken Loach\n\u00bb, il regista britannico non era neppure contemplato nelle rose dei favoriti, \u00abdimenticato dal popolo del festival (...) archiviato in fretta come \"il solito Loach\"\u00bb.\nAvrebbe dovuto essere la consacrazione di Pedro Almod\u00f3var, il grande favorito, che aveva la Palma fra le mani \u00absin da prima che il festival iniziasse\u00bb, invece il regista spagnolo con \"Volver\", apprezzato sia dal pubblico che dalla critica, \u00e8 stato nuovamente beffato come nel 1999, quando con \"Tutto su mia madre\" si dovette accontentare del premio alla regia, mentre la Palma and\u00f2 a \"Rosetta\" dei fratelli Dardenne e il Gran Prix a \"L'umanit\u00e0\" di Bruno Dumont. Secondo Fabio Ferzetti (\"Il Messaggero\") \u00ab\u00e8 addirittura oltraggioso negare ancora una volta l'oro al povero Almodovar, \"colpevole\" forse di avere gi\u00e0 troppo successo\u00bb.\nSi \u00e8 trattato comunque di un palmar\u00e8s assegnato all'unanimit\u00e0, sul quale il presidente della giuria Wong Kar-wai si \u00e8 cos\u00ec espresso: \u00abAbbiamo scelto con il cuore, sempre. E il film di Ken Loach, visto nei primi giorni, si \u00e8 piantato in modo indelebile nella nostra memoria, nei nostri pensieri di dolore per la storia da esso raccontata\u00bb.\nTullio Kezich (\"Corriere della Sera\"), pur dispiacendosi per la sconfitta di Almodovar e del suo \u00abbellissimo film\u00bb, sottolinea in positivo di un \u00abverdetto ovviamente discutibile ma certo ragionato\u00bb i premi collettivi per le interpretazioni femminili e maschili, volti a \u00abvalorizzare il lavoro di gruppo al di l\u00e0 delle persone singole\u00bb.\nLietta Tornabuoni (\"La Stampa\") definisce il verdetto \u00absin troppo equilibrato e ragionevole\u00bb, ma il Festival \u00abmolto modesto, almeno per quanto riguarda i film in concorso\u00bb.\nGiudizio negativo da parte di Emanuela Martini (\"Film TV\") su un \u00abFestival medio, per non dire mediocre, dove quelle che sulla carta potevano apparire scommesse coraggiose si rivelano invece pi\u00f9 o meno dignitosi ripieghi\u00bb, con una selezione ufficiale piena di \u00abfilm inutili e deludenti\u00bb. Gli unici film degni della Palma d'oro erano \"Babel\", \"Marie Antoinette\", \"Il caimano\" e \"Volver\".\nPer Sergio Di Lino di \"CinemAvvenire.it\", \u00abla Palma d'Oro a \"The Wind That Shakes the Barley\" \u00e8 tutt'altro che scandalosa, e soprattutto molto pi\u00f9 meritata del rimasticato \"Volv\u00e9r\" (...) la giuria (...) nel premiare Ken Loach contro tutti i pronostici e le esortazioni pi\u00f9 o meno veementi di tanta parte della stampa, ha avuto coraggio e dimostrato spirito d'indipendenza\u00bb."}
{"id": "1787927", "revid": "1609279", "url": "https://it.wikipedia.org/wiki?curid=1787927", "title": "Bandiera segna sub", "text": "Si tratta di una bandiera rossa con una striscia bianca che va dall'angolo in alto a sinistra all'angolo in basso a destra. Spesso la si pu\u00f2 vedere issata su un'imbarcazione o su una boa segna sub.\nSul mercato venne introdotta per la prima volta da Ted Nixon nel 1956.\nScopo.\nLo scopo della creazione e dell'utilizzo di questa bandiera \u00e8 segnalare la presenza di un subacqueo (o di un nuotatore) in modo che le barche in transito nella zona si tengano ad una distanza di sicurezza.\nLegislazione in Italia.\nL'obbligo di segnalare la propria presenza sotto la superficie dell'acqua non \u00e8 dettato solo dal buonsenso, ma in Italia, come in molti altri stati in tutto il mondo, \u00e8 anche prescritto dalla legge. Il \"DPR n\u00b0 1639\" del 2 ottobre 1968 \"Regolamento per l'esecuzione della Legge 14 luglio 1965, n. 963, concernente la disciplina della pesca marittima\", all'articolo 130 prevede che \"Il subacqueo in immersione ha l'obbligo di segnalarsi con un galleggiante recante una bandiera rossa con striscia diagonale bianca, visibile ad una distanza non inferiore a 300 metri; se il subacqueo \u00e8 accompagnato da mezzo nautico di appoggio, la bandiera deve essere messa issata sul mezzo nautico. Il subacqueo deve operare entro un raggio di 50 metri dalla verticale del mezzo nautico di appoggio o del galleggiante portante la bandiera di segnalazione\".\nVa aggiunto che solo dal 2003, con la circolare 82/033465 del 26 maggio 2003 emessa dal Comando Generale delle Capitanerie di Porto, all'obbligo imposto ai subacquei si \u00e8 aggiunto l'obbligo per le imbarcazioni di mantenere una distanza di sicurezza dal galleggiante. Da quell'anno infatti costituisce un illecito penale il transito di un'imbarcazione ad una distanza inferiore a 100 metri da una boa segnasub.\nLegislazione all'estero.\nAnche in altri paesi, come ad esempio Stati Uniti e Canada, la bandiera bianca e rossa \u00e8 obbligatoria per legge. Vi sono per\u00f2 molti altri paesi che invece riconoscono unicamente la \"Bandiera di segnalazione ALFA\". Per questo motivo quando ci si trova all'estero, per evitare possibili sanzioni, \u00e8 sempre meglio utilizzare entrambe le bandiere di segnalazione.\nBandiera di segnalazione ALFA.\nAnche se in alcuni paesi, come ad esempio l'Italia, la sola bandiera di segnalazione internazionale \"ALFA\" non \u00e8 sufficiente, anch'essa pu\u00f2 essere utilizzata per segnalare la presenza di un sub in immersione, tuttavia il suo uso e il suo significato sono leggermente diversi. Secondo la normativa internazionale essa indica infatti \"un vascello impegnato in operazioni sottomarine e quindi con ristretta capacit\u00e0 di manovra\".\nDi conseguenza, mentre la bandiera di segnalazione rossa e bianca ha lo scopo di aumentare la sicurezza del subacqueo, la bandiera di segnalazione \"ALFA\" ha lo scopo di prevenire collisioni tra navi.\nAltri usi.\nOggi la bandiera segnasub rossa e bianca \u00e8 diventata sinonimo di subacqueo e per questo spesso \u00e8 utilizzata anche per indicare negozi di attrezzatura da sub o diving center."}
{"id": "1787933", "revid": "172231", "url": "https://it.wikipedia.org/wiki?curid=1787933", "title": "Felce aquilina", "text": ""}
{"id": "1787934", "revid": "154893", "url": "https://it.wikipedia.org/wiki?curid=1787934", "title": "Bandiera segnasub", "text": ""}
{"id": "1787939", "revid": "154893", "url": "https://it.wikipedia.org/wiki?curid=1787939", "title": "Avvolgi sagola", "text": ""}
{"id": "1787945", "revid": "45891", "url": "https://it.wikipedia.org/wiki?curid=1787945", "title": "Chiesa di Santissima Trinit\u00e0 dei Pellegrini", "text": ""}
{"id": "1787952", "revid": "2033069", "url": "https://it.wikipedia.org/wiki?curid=1787952", "title": "Mars (cioccolata)", "text": "Il Mars \u00e8 una barretta di cioccolato prodotta dalla Mars, Incorporated. \u00c8 stato confezionato per la prima volta a Slough nel Regno Unito nel 1932 da Forrest Mars come una versione ancora pi\u00f9 dolce dello snack americano \"Milky Way\", che la Mars, Inc. produceva negli Stati Uniti (da non confondere con la versione europea del Milky Way).\nAll'interno vi \u00e8 uno strato di malto e uno di caramello ricoperto da cioccolato al latte.\nUna differente barretta di cioccolato con lo stesso nome \u00e8 stata venduta negli USA fino al 2002, fino a che il suo nome non \u00e8 stato cambiato in Snickers Almond Bar. Lo \"Snickers\" \u00e8 composto da una base di torrone, mandorle, caramello e cioccolato al latte. La composizione della barretta \u00e8 rimasta invariata nel corso degli anni, salvo qualche piccolo cambiamento nella proporzione degli ingredienti principali, e nella dimensione.\nEdizioni limitate.\nDiverse varianti del Mars sono state messe in commercio in vari paesi. In alcuni casi, quelli che dovevano essere \"edizioni limitate\" si sono trasformate in prodotti fissi.\nProdotti correlati.\nAltri prodotti messi in commercio utilizzando il marchio \"Mars\" sono i seguenti:\nVoci correlate.\nMars fritto"}
{"id": "1787956", "revid": "339392", "url": "https://it.wikipedia.org/wiki?curid=1787956", "title": "Oleg Gusev", "text": ""}
{"id": "1787963", "revid": "26751", "url": "https://it.wikipedia.org/wiki?curid=1787963", "title": "Cogia di De Blainville", "text": ""}
{"id": "1787964", "revid": "767487", "url": "https://it.wikipedia.org/wiki?curid=1787964", "title": "Fumo di Londra (film)", "text": "Fumo di Londra \u00e8 un film del 1966 diretto, sceneggiato ed interpretato da Alberto Sordi, qui al suo esordio alla reg\u00eca.\nTrama.\nDante Fontana, antiquario di Perugia e ammiratore maniacale della cultura britannica, si trova all'aeroporto di Fiumicino, accompagnato dall'amico Conte Bolla, dalla petulante moglie Anna, e dai due figli, Teresa e Carluccio. \u00c8 in procinto di partire per Londra, col pretesto di partecipare ad un'asta per una scultura etrusca.\nGiunto nella \"City\", si immedesima immediatamente nello stereotipo del \"gentleman\" britannico tipico, tentando di mascherare la propria italianit\u00e0. Alloggia presso l'Hilton Hotel, in una camera con vista su Buckingham Palace. Corre quindi ad acquistare un completo \"fumo di Londra\", con bombetta, scarpe Lobb's, ombrello e pipa, e gira la citt\u00e0, immaginandosi ad assistere alle corse dei cavalli ad Ascot assieme alla famiglia reale, soffermandosi nella lettura del \"Times\" in Piccadilly Circus, e provando persino a mangiare piatti tipici inglesi, per poi desistere, ripiegando su un ristorante italiano. Il giorno dell'asta, varca la soglia di \"Christie's\", ed entra in competizione con l'anziana duchessa di Rutland. Dante non si lascia sfuggire l'occasione di spacciarsi per il marchese Fontana, nipote di un nobile omonimo defunto, che la nobildonna conobbe anni addietro.\nSfumato l'affare, a favore della donna, Fontana viene da lei invitato a trascorrere qualche giorno presso la sua residenza, il Belvoir Castle, nel Leicestershire. Decide dunque di rimandare il suo ritorno in Italia.\nDopo una lunga camminata attraverso la Vale of Belvoir, giunto presso l'imponente maniero, resta estasiato dalla bellezza di quest'ultimo, e viene scambiato per un comune turista. Una volta chiarito l'equivoco, partecipa suo malgrado alla tradizionale caccia alla volpe. Alla sera, durante la cena, egli fa la conoscenza degli altri membri dell'aristocrazia locale, tra i quali la giovane ed affascinante nipote della duchessa, lady Elizabeth, della cui bellezza resta affascinato. Pi\u00f9 tardi Fontana, alticcio dopo aver bevuto molti bicchieri di Porto assieme ad altri ospiti della Duchessa, scopre che il pezzo acquistato dalla sua ospite \u00e8 un falso e si offre di conferirgli un aspetto pi\u00f9 \"antico\". Recatosi nelle cucine, sotto gli sguardi ammirati delle amiche della Duchessa, cosparge la scultura di una misteriosa salsa di sua creazione, e la mette in forno, dove la lascer\u00e0 per tutta la notte. Ritiratosi nella sua stanza, l'antiquario rinviene un biglietto misterioso contenente un invito, il quale recita: \"La dama nella sua torre sotto il castello di pietra non pu\u00f2 dormire, il suo letto \u00e8 vuoto, la stanza dei giuochi \u00e8 rosa come l'aurora, vieni mio caro vieni...a giocare un poco con me.\"\nDopo aver gironzolato invano per il castello, ed essere addirittura finito nelle stanze della Duchessa, desiste dal proposito di scoprire l'identit\u00e0 della \"misteriosa signora\". Il mattino seguente, alla presenza della Duchessa e delle sue amiche impazienti, scopre che la finta scultura etrusca si \u00e8 incenerita, scatenando le ire della nobildonna, che lo costringe ad una repentina fuga per le campagne circostanti, inseguito dalle cannonate provenienti dal castello.\nDante, stremato e avvilito, ritrova Elizabeth sul treno di ritorno per Londra, capisce che \u00e8 lei l'anonima autrice del biglietto, e si accorge che \u00e8 rimasta delusa dal fatto che lui non abbia capito, la sera precedente. Decide cos\u00ec di rinviare la sua partenza per l'Italia, e va a cercarla prima presso il college ove ella studia, e poi, non avendola trovata, in un noto locale di Richmond, dove ella gli presenta i suoi amici. La ragazza gli spiega il significato della nuova cultura giovanile e la promiscuit\u00e0 della relazione amorosa secondo la giovent\u00f9 inglese. Dante, con indosso parrucca bionda e abiti della \"nuova moda giovanile inglese\", \u00e8 oramai innamorato di Elizabeth, ma viene da lei rifiutato, e ripiega su un'amica di quest'ultima.\nEstasiato e inghiottito dal vortice dell'apparente vitalit\u00e0 giovanile della \"Swinging London\", egli si unisce alla gang della giovane, vestendo Mod, lo stile allora predominante, ma si ritrova coinvolto in una spaventosa rissa in un prato con una banda di Rocker. Fontana scopre a sue spese la realt\u00e0 di un'Inghilterra che sta rapidamente cambiando e del mito di una Londra oramai sul viale del tramonto. Arrestato dalla polizia, viene accompagnato all'aeroporto per essere rimpatriato. Mentre sta per salire sul volo che lo riporter\u00e0 a casa, Dante si volta a guardare un'ultima volta la terra che tanto ama. Il suo ideale di Inghilterra \u00e8 svanito per sempre? Forse no...\nProduzione.\nIl film \u00e8 ambientato quasi interamente in Inghilterra. La maggior parte delle location sono a Londra, in particolare l'albergo nel quale Dante Fontana alloggia al suo arrivo \u00e8 il London Hilton on Park Lane Hotel, situato in Park Lane 22. Lo stesso albergo verr\u00e0 utilizzato anche nel film Charleston con Bud Spencer. I negozi in cui l'antiquario acquista i vestiti e la pipa sono tra Piccadilly e Saint James Street. La casa d'aste \u00e8 la celebre Christie's di Londra, in 8 King Street.\nIl castello nel quale Dante Fontana \u00e8 ospitato dalla duchessa \u00e8 il Belvoir Castle (Grantham, Regno Unito), utilizzato anche in altri film famosi come ad esempio Il piccolo lord e Il codice da Vinci. Sono stati utilizzati anche gli interni e la casa rosa dove l'antiquario va a cercare l'anonima ragazza che gli ha dato un appuntamento per un incontro amoroso, situata nel parco del castello.\nLa bottega d\u2019antiquariato di Dante Fontana si trova in Corso Vannucci a Perugia, al pianterreno del Palazzo dei Priori.\nColonna sonora.\nLa colonna sonora \u00e8 opera di Piero Piccioni. I due brani vocali del film sono cantati da Julie Rogers, che ebbe un momento di grande successo fra il 1963 e il 1965.\nNel film canta anche Lydia MacDonald, che era gi\u00e0 stata vocalist per Piccioni, per esempio, nella colonna sonora di \"Agente 077 dall'Oriente con furore\" (1965) e in quella di \"Missione mortale Molo 83\" (1966). In seguito collaborer\u00e0 anche con Piero Umiliani; e con Armando Trovajoli per \"Il commissario Pepe\" (1969)."}
{"id": "1787966", "revid": "6923", "url": "https://it.wikipedia.org/wiki?curid=1787966", "title": "Odra-Pisuerga", "text": "Odra-Pisuerga \u00e8 una comarca della Spagna della provincia di Burgos nella comunit\u00e0 autonoma di Castiglia e Le\u00f3n.\nSi trova nella parte centro-occidentale della provincia, tra il fiume Pisuerga, affluente del Duero, e il fiume Odra affluente del Pisuerga.\nComuni.\nLa comarca si compone di 43 comuni:\nTurismo.\nMonumenti di interesse storico si trovano a:"}
{"id": "1787970", "revid": "599013", "url": "https://it.wikipedia.org/wiki?curid=1787970", "title": "Gestione Trasporti Metropolitani", "text": "Gestione Trasporti Metropolitani Spa, sigla GTM, \u00e8 stato il gestore responsabile dei trasporti dell'area metropolitana di Pescara, nato dalle ceneri della FEA, l'azienda che tra gli anni '30 e '50 gestiva la Ferrovia Pescara-Penne.\nStoria.\nLa FEA dopo il fallimento del 1955 e il lungo periodo della Gestione commissariale governativa, con decreto del Ministero dei trasporti del 30 dicembre 1996 \u00e8 stata affidata alle Ferrovie dello Stato S.p.a. per la ristrutturazione della gestione e per definire le modalit\u00e0 per il trasferimento alla Regione. Nel 2001 le Ferrovie dello Stato hanno costituito la societ\u00e0 \"Ferrovia Penne Pescara s.r.l.\", con capitale sociale detenuto prima dal Ministero dei trasporti e poi dalla Regione Abruzzo, entrambi nei rispettivi periodi soci unici. Il 31 gennaio 2001 si \u00e8 concretizzata la cessione, a titolo gratuito, dal Ministero dei trasporti alla Regione Abruzzo, in vista della trasformazione in S.p.a.. La costituita GTM Spa era controllata dalla Regione Abruzzo.\nNel 2015 la societ\u00e0 confluisce nella nuova azienda regionale TUA.\nIl nome.\nIl nome \"GTM\" non \u00e8 casuale: i lunghi anni di gestione commissariale hanno fatto s\u00ec che per tutti i pescaresi la compagnia si identificasse con il nome \"la gestione\", richiamato anche dal logo, composto da due G contrapposte e dalla dicitura \"Gestione Governativa\". Infatti se tale gestione era nata dalla necessit\u00e0 di continuare a garantire i trasporti tra Pescara e Penne, ben presto il core business divenne il trasporto urbano nell'area metropolitana, facendo s\u00ec che i pescaresi si abituassero al fatto che i loro mezzi urbani fossero gestiti da una gestione \"esterna\".\nQuando la gestione commissariale ebbe termine il nome provvisorio che le Ferrovie dello Stato diedero alla societ\u00e0 fu \"Ferrovia Penne Pescara Srl\", chiaro riferimento alle origini dell'azienda, ma esso non fu mai utilizzato come marchio commerciale e ben presto la ragione sociale venne mutata nell'attuale, utilizzata anche come brand.\nServizio.\nIl servizio di bus effettuato dalla societ\u00e0 copre con circa venti linee la citt\u00e0 di Pescara e si estende alla linea interurbana per Penne ed al collegamento con alcuni comuni vicini facenti parte delle province di Chieti e di Pescara e precisamente in quelli di Montesilvano, Francavilla al Mare, Loreto Aprutino, Cappelle sul Tavo, Penne, Collecorvino, Picciano e Piccianello.\nParco mezzi.\nIl parco mezzi aziendale della GTM consta di oltre 130 autobus tra urbani e interurbani, adibiti questi ultimi alla linea Pescara-Penne."}
{"id": "1787972", "revid": "767487", "url": "https://it.wikipedia.org/wiki?curid=1787972", "title": "Il mistero dell'arsenale", "text": "Il mistero dell'arsenale (\"The Arsenal Stadium Mystery\") \u00e8 un film britannico del 1939 diretto da Thorold Dickinson. Fu una delle prime pellicole con il calcio come elemento centrale della trama.\nDistribuzione.\nIl film venne distribuito in Italia dalla C.E.I.A.D. (Cinematografica Edizioni Internazionali Artistiche Distribuzione) con il titolo \"Il mistero dell'arsenale\" con il visto di censura n. 31341 rilasciato in data 9 agosto 1941."}
{"id": "1787975", "revid": "767487", "url": "https://it.wikipedia.org/wiki?curid=1787975", "title": "Antimaco I", "text": "Biografia.\nNon \u00e8 chiaro se Antimaco fosse imparentato con i sovrani greco-battriani Eutidemo I e suo figlio Demetrio I. Tarn considera Antimaco un membro della dinastia eutidemide, identificandolo con un figlio di Eutidemo I e fratello di Demetrio I; Narain lo vuole un sovrano indipendente dagli eutidemi e in qualche modo collegato con la dinastia precedente, quella di Diodoto I.\nAntimaco fu sovrano di un territorio che si estendeva sulla Battria, sulla bassa valle di Kabul e parti del Pakistan settentrionale. Fu probabilmente sconfitto dall'usurpatore Eucratide I; alternativamente il suo territorio pass\u00f2 a quest'ultimo dopo la sua morte.\nAntimaco ebbe due figli come co-reggenti, Antimaco II e l'altrimenti ignoto Eumene.\nMonetazione.\nSulla sua monetazione, Antimaco si attribuisce il titolo di \"Dio-Re\" per primo nel mondo ellenistico. Su alcune delle sue monete chiama suo padre Eutidemo I \"Il Dio\", suggerendo che possa averlo fatto oggetto di un culto di stato.\nAntimaco coni\u00f2 anche delle monete raffiguranti un elefante sul dritto, con il contorno di puntini caratteristico della faccia delle monete dedicata ai sovrani. Il retro delle monete presenta la dea greca della vittoria, Nike, che offre un serto (all'elefante sull'altro lato). L'elefante \u00e8 un simbolo del buddismo e di Buddha e l'iconografia sta probabilmente ad indicare la vittoria del buddismo attraverso le conquiste dei sovrani indo-greci. Queste monete ricordano quelle di Demetrio I e quelle di Apollodoto I."}
{"id": "1787978", "revid": "436907", "url": "https://it.wikipedia.org/wiki?curid=1787978", "title": "Rido", "text": ""}
{"id": "1787980", "revid": "1305772", "url": "https://it.wikipedia.org/wiki?curid=1787980", "title": "Nia Long", "text": "Biografia.\nNata a Brooklyn, figlia di Talita e Doughtry \"Doc\" Long, due insegnanti originari di Trinidad e Tobago che divorziarono quando aveva 2 anni. Il nome d'arte, Nia, \u00e8 uno dei sette giorni della Kwanzaa e in lingua swahili significa \"fermezza\". Frequenta la scuola cristiana della St. Mary's Academy, dove studia, balletto, ginnastica, chitarra e recitazione, in seguito si diploma alla Westchester High School.\nIl suo debutto cinematografico risale al 1990 nel film \"Sepolti vivi\", l'anno seguente partecipa al film di John Singleton \"Boyz n the Hood - Strade violente\". Dal 1991 al 1993 interpreta il ruolo di Katherine 'Kat' Speakes nella soap opera \"Sentieri\", nel 1993 recita nel film \"Made in America\", recitando al fianco di Whoopi Goldberg, Ted Danson e Will Smith, con quest'ultimo lavora nuovamente nella sit-com \"Willy, il principe di Bel-Air\", dove ha interpretato la fidanzata di Willy, Lisa Wilkes.\nNel 1999 recita nei film \"The Best Man\", \"Stigmate\" e nella commedia indipendente \"Il club dei cuori infranti\". L'attrice \u00e8 conosciuta anche per la sua partecipazione alla serie tv \"Squadra emergenza\" dove interpretava l'ufficiale Sasha Monroe. Nel 2000 fa la parte della nipote nel film \"Big Mama\"'insieme a Martin Lawrence. Nel 2002 ha interpretato Lou in \"Occulte presenze\". Nel 2004 recita nel film \"Alfie\" e l'anno seguente recita al fianco di Ice Cube nella commedia \"Io, lei e i suoi bambini\", come anche nel sequel del 2007 \"Finalmente a casa\"; sempre nel 2007 recita nel film \"Premonition\" con Sandra Bullock.\nL'attrice ha co-diretto alcuni videoclip tra cui \"Baby\" di Ashanti ed \u00e8 apparsa nei video \"Touch the Sky\" di Kanye West; successivamente \u00e8 stata impegnata nella serie televisiva \"Big Shots\".\nDoppiatrici italiane.\nNelle versioni in italiano delle opere in cui ha recitato, Nia Long \u00e8 stata doppiata da:"}
{"id": "1787981", "revid": "1305772", "url": "https://it.wikipedia.org/wiki?curid=1787981", "title": "Chiesa della Santissima Trinit\u00e0 dei Pellegrini", "text": "Esistono due chiese della Santissima Trinit\u00e0 dei Pellegrini:"}
{"id": "1787982", "revid": "1305772", "url": "https://it.wikipedia.org/wiki?curid=1787982", "title": "Trap or Die", "text": "Trap or Die \u00e8 una canzone del rapper statunitense Young Jeezy presente nell'album \"\". \u00c8 stata prodotta da Shawty Redd e vi ha partecipato Bun B.\nInformazioni.\nIl brano non \u00e8 un singolo ufficiale, sebbene su YouTube ne sia stato pubblicato un videoclip. Ha per\u00f2 raggiunto la posizione n.77 nella chart \"Hot R&amp;B/Hip-Hop Songs\".\nLe prime due strofe sono rappate da Young Jeezy e la terza da Bun B. Young Jeezy canta inoltre il ritornello. La durata complessiva \u00e8 di 4 min: 00 s.\nIl videoclip include un cameo di E-40."}
{"id": "1787987", "revid": "1652635", "url": "https://it.wikipedia.org/wiki?curid=1787987", "title": "Daubentonia robusta", "text": "L'aye-aye gigante (Daubentonia robusta) \u00e8 una specie estinta di aye-aye vissuta in Madagascar meridionale ed occidentale.\nSi pensa si sia estinta circa 1000 anni fa, anche se non risultano dati su questi animali nemmeno da parte delle popolazioni locali: se ne conosce l'esistenza grazie a qualche resto subfossile: 4 incisivi, una tibia, e del materiale post-craniale.\nIl suo areale era pi\u00f9 meridionale rispetto a quello dell'attuale aye-aye (\"Daubentonia madagascariensis\"), alla quale era tuttavia molto simile, pur misurando circa il doppio (misurava fino a quasi 2 m di lunghezza, coda compresa), almeno per quanto si \u00e8 potuto dedurre dalle misurazioni della mandibola e dei denti."}
{"id": "1787988", "revid": "438678", "url": "https://it.wikipedia.org/wiki?curid=1787988", "title": "Nahr al-Kabir", "text": "Il Nahr al-Kabir (), anche Nahr el-Kebir o semplicemente Kebir, \u00e8 un fiume del Medio Oriente che fluisce nel Mare Mediterraneo.\nIl fiume segna una buona parte della frontiera a nord tra il Libano e Siria. Il fiume era conosciuto in tempi antichi come \"Eleutherus\", (o \"Eleutheros\", o \"Eleuteris\") e viene indicato come tale nella Bibbia."}
{"id": "1787989", "revid": "5456", "url": "https://it.wikipedia.org/wiki?curid=1787989", "title": "Belayneh Densamo", "text": ""}
{"id": "1787992", "revid": "1792680", "url": "https://it.wikipedia.org/wiki?curid=1787992", "title": "Opera Nomadi", "text": "L'Opera Nomadi \u00e8 un'associazione italiana senza fini di lucro, che opera in diverse regioni d'Italia per favorire l'integrazione delle minoranze rom, sinte e camminanti nella societ\u00e0 italiana, ottenere il riconoscimento di Rome e Sinti come minoranza etnica e linguistica, contrastare i pregiudizi diffusi in particolare sulla popolazione rom, ed esercitare opera di mediazione culturale fra dette minoranze e la cultura maggioritaria.\nStoria.\nL'Opera Nomadi viene fondata a Bolzano nel 1963 da don Bruno Nicolini, inizialmente come associazione regionale del solo Trentino-Alto Adige, e poi trasformata in associazione nazionale nel 1965; successivamente \u00e8 elevata al rango di Ente Morale Nazionale, per effetto del Decreto del presidente della Repubblica n. 347 del 26 marzo 1970. Ha una struttura nazionale che si riunisce periodicamente a Roma ed elegge ogni 3 anni un Presidente e un Direttivo, analogamente alle sezioni locali.\nL'Associazione \u00e8 tuttora attiva in diverse regioni italiane, dove forma mediatori culturali e collabora con scuole ed enti pubblici.\nUfficialmente \u00e8 una associazione di promozione sociale e il Presidente Nazionale \u00e8 Massimo Converso.\nCollaborazioni con enti pubblici.\nIl 22 giugno 2005 ha sottoscritto con il Ministero dell'Istruzione, dell'Universit\u00e0 e della Ricerca un protocollo d'intesa per la tutela dei minori zingari, nomadi e viaggianti, della durata di tre anni, nel quale il ministero si impegnava tra l'altro a promuovere iniziative per contrastare l'abbandono scolastico e la dispersione scolastica per i minori Rom, Sinti e Camminanti, a favorirne l'integrazione e a promuovere la formazione e l'aggiornamento di docenti e operatori.\nIl 23 giugno 2005 i rappresentanti dell'associazione hanno partecipato ad un'audizione presso la Commissione parlamentare per l'Infanzia, nell'ambito di un'indagine conoscitiva sull'infanzia in stato di abbandono o semiabbandono e sulle forme per la sua tutela ed accoglienza.\nIl 10 maggio 2007 il Coordinamento Regionale Veneto dell'Opera Nomadi ha siglato un Protocollo di intesa con l'Ufficio Scolastico Regionale per il Veneto che prevede, tra i suoi obiettivi generali, la sensibilizzazione e la qualificazione del personale scolastico, il coinvolgimento delle famiglie degli alunni sinti, rom e camminanti e la realizzazione di iniziative di sensibilizzazione della popolazione veneta sui problemi dell'inserimento scolastico di tali.\nDal 2008 collabora attivamente al censimento etnico delle minoranze Rom e Sinti nel Comune di Roma."}
{"id": "1787995", "revid": "599013", "url": "https://it.wikipedia.org/wiki?curid=1787995", "title": "Hwang Young-cho", "text": "Biografia.\nDopo un promettente avvio di carriera sulla pista, si dedica alla maratona a partire dal 1991. Quella di Barcellona \u00e8 solo la sua quarta prova in questa specialit\u00e0, dopo due vittorie ed un secondo posto.\nNella corsa olimpica \u00e8 nel gruppo di testa fin dall'avvio, in una gara lenta, che alla sua met\u00e0 vede davanti ancora una trentina di unit\u00e0. La scrematura avviene nella seconda parte ed al km 35 restano in testa solo Hwang e K\u014dichi Morishita, staccato al 40\u00ba km per vincere l'oro.\nDopo questo successo per\u00f2 Hwang non ottenne pi\u00f9 risultati di grande rilievo."}
{"id": "1787998", "revid": "1543377", "url": "https://it.wikipedia.org/wiki?curid=1787998", "title": "Bama (Burkina Faso)", "text": "Bama \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 21 villaggi: Badara, Banahorodougou, Banakeledaga, Desso, Diaradougou, Kouroukan, Lanfiera, Natema, Nieguema, Samandeni, Sandimisso, Sangoulema, Saoulemi, Seguere, Soungaledgaga, Souroukoudougou, Tanwogoma, Toukoro, Vall\u00e9e du Kou, Yirwal e Ziga.\nGli autoctoni sono i Bobo"}
{"id": "1787999", "revid": "224230", "url": "https://it.wikipedia.org/wiki?curid=1787999", "title": "Massacro delle foibe", "text": ""}
{"id": "1788000", "revid": "3732", "url": "https://it.wikipedia.org/wiki?curid=1788000", "title": "L'Italia del Popolo (1848)", "text": "L'Italia del popolo - Giornale dell'Associazione Nazionale Italiana fu un giornale politico fondato a Milano da Giuseppe Mazzini, per propagandare le proprie idee durante il Risorgimento. Il primo numero (che portava in epigrafe il motto \u201cUnit\u00e0, Dio e il popolo\u201d) usc\u00ec il 20 maggio 1848 e l'ultimo il 3 agosto dello stesso anno. \n\"L'Italia del popolo\" fu un giornale di singolare importanza, poich\u00e9 con esso Mazzini affront\u00f2 per la prima volta la stampa quotidiana. Il corpo redazionale era composto da quattro persone. \u201cEstensore in capo\u201d era Giuseppe Revere, che dal 7 giugno firm\u00f2 il quotidiano quale \u201cgerente responsabile\u201d, succedendo a Mazzini.\nSebbene il quotidiano ebbe vita breve (ne uscirono 74 numeri) riusc\u00ec ad introdurre nella stampa italiana il modello del giornale di grande formato di tipo francese cm. 39x54, impaginato su quattro colonne, con articoli ed editoriali per lo pi\u00f9 anonimi e altre innovazioni. Su \"L'Italia del popolo\", invece, non vi era traccia di tutta quella produzione estemporanea (invocazioni, lettere aperte, proclami, etc.) che caratterizz\u00f2 la stampa quarantottesca.\nNell'aprile 1849 il quotidiano fu rifondato a Roma; fu l'organo dei mazziniani della Repubblica Romana. Durante la sua breve vita (terminata con il numero del 3 giugno) collabor\u00f2 al giornale anche il triumviro Aurelio Saffi.\nSuccessivamente, il nome fu ripreso dal Mazzini:"}
{"id": "1788003", "revid": "15756", "url": "https://it.wikipedia.org/wiki?curid=1788003", "title": "Dand\u00e9", "text": "Dand\u00e9 \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo, Dand\u00e9 (11600 di abitanti secondo i dati del Ministero dell'amministrazione territoriale nel 2005) e di altri 4 villaggi: Bakaridougou (2 489 ab.), Kogodjan (2 331 ab.), Koreba (1 667 ab.) e Lanfiera-Coura (2 862 ab.).\nNote.\nMinistero dell'amministrazione territoriale e della decentralizzazione"}
{"id": "1788004", "revid": "16289574", "url": "https://it.wikipedia.org/wiki?curid=1788004", "title": "Samurai Spirits", "text": ""}
{"id": "1788008", "revid": "1787156", "url": "https://it.wikipedia.org/wiki?curid=1788008", "title": "Francesco Cascio", "text": "Dal 23 maggio 2008 al 5 dicembre 2012 \u00e8 stato Presidente dell'assemblea regionale siciliana.\nBiografia.\nAttivit\u00e0 politica.\nMedico igienista, a 21 anni diviene consigliere comunale a Palermo per la Democrazia Cristiana. Dal 1990 al 1993 \u00e8 assessore comunale alla sanit\u00e0 e poi all'Edilizia. Nel 1994 aderisce a Forza Italia.\nElezione a deputato (1994, 1996).\nAlle elezioni politiche del 1994 viene eletto alla Camera dei deputati nel \"collegio uninominale\" di Palermo-Settecannoli, sostenuto dal \"Polo delle Libert\u00e0\" (in quota Forza italia). Alle successive elezioni del 1996 viene confermato deputato nel medesimo collegio.\nDeputato all'Assemblea regionale siciliana.\nAlle elezioni regionali in Sicilia del 2001 viene eletto deputato regionale all\"ARS nelle liste di Forza Italia, in provincia di Palermo.\nDiviene assessore regionale al Turismo e nel 2004 diventa vicepresidente della Regione Siciliana e assessore regionale all'Ambiente nella I Giunta Cuffaro (2001-2006).\nAlle successive regionali del 2006 viene rieletto all'ARS, divenendo capogruppo di Forza Italia.\nPresidente dell'ARS (2008-2012).\nAlle regionali siciliane del 2008 \u00e8 nuovamente eletto all'ARS, nelle liste del Popolo della Libert\u00e0; il 23 maggio 2008 viene eletto, con 55 voti su 90, presidente dell'Assemblea regionale siciliana. \u00c8 presidente della Fondazione Federico II fino al 5 dicembre 2012.\nAlle regionali del 2012 \u00e8 confermato per la quarta volta consecutiva deputato all'ARS.\nNel NCD.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano, e nell'aprile 2014 viene nominato coordinatore regionale del partito nell'isola.\nAlle elezioni europee 2014 \u00e8 candidato al Parlamento europeo, nella \"circoscrizione Italia insulare\", nella lista congiunta Nuovo Centrodestra - Unione di Centro: ottiene 26.767 preferenze, ma non viene eletto, restando deputato regionale.\nIl 18 marzo 2017, con lo scioglimento del Nuovo Centrodestra, confluisce in Alternativa Popolare.\nIl 18 settembre 2017 abbandona Alternativa Popolare e torna in Forza Italia.\nAlle elezioni politiche del 2018 \u00e8 candidato alla Camera dei Deputati nel collegio uninominale di Palermo-Resuttana per il centro-destra (in quota FI), ma non viene eletto poich\u00e9 sconfitto dal candidato del Movimento 5 Stelle Aldo Penna.\nRientrato all'azienda sanitaria provinciale di Palermo, nel luglio 2019 essendosi Pietro Bartolo posto in aspettativa per il mandato europarlamentare, lo sostituisce alla guida del poliambulatorio di Lampedusa .\nProcedimenti giudiziari.\nNel marzo 2016 viene respinta la richiesta di archiviazione per una inchiesta per voto di scambio nel corso delle elezioni regionali del 2012.\nIl 21 ottobre 2016 viene condannato in primo grado con rito abbreviato dal Gup del tribunale di Palermo a 2 anni e 8 mesi per corruzione. Avrebbe favorito nel 2004 un finanziamento illegittimo di sei milioni di fondi europei in cambio di lavori per la sua villa. Per effetto della \"legge Severino\" viene sospeso da deputato all'ARS.\nNel dicembre 2017 viene riabilitato politicamente con l'intervenuta sentenza di assoluzione del processo penale a suo carico. Inoltre nel novembre 2018 anche la Corte di Cassazione conferma la sentenza di assoluzione con formula piena.\nIl 21 marzo 2019 finisce agli arresti domiciliari nell'\"Operazione Artemisia\" che ha portato all\u2019arresto di 27 persone a Castelvetrano, membri di un'associazione a delinquere segreta che ruotava attorno a Giovanni Lo Sciuto, ex deputato regionale che nel 1998 un esposto anonimo indicava come finanziatore della latitanza di Matteo Messina Denaro; Cascio \u00e8 accusato di aver favorito il gruppo di Lo Sciuto rivelando l'esistenza di intercettazioni di Trapani dopo averlo saputo dall'allora segretario del ministro dell'Interno Angelino Alfano, Giovannantonio Macchiarola, che \u00e8 indagato per rivelazione di notizie riservate. Il tribunale del Riesame di Palermo, in seguito, ha annullato l'ordinanza di custodia cautelare per incompetenza territoriale del tribunale di Trapani.\nIl 5 aprile del 2019 il Tribunale del riesame di Palermo annulla l\u2019ordinanza applicativa della misura cautelare degli arresti domiciliari e dispone l\u2019immediata liberazione. Ad ottobre dello stesso anno la Suprema Corte di Cassazione conferma che Cascio non andava arrestato."}
{"id": "1788009", "revid": "1543377", "url": "https://it.wikipedia.org/wiki?curid=1788009", "title": "Faramana", "text": "Faramana \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 7 villaggi: Bambe, Biena, Koakourima, Kobi, Kouni, Siankoro e Ty."}
{"id": "1788010", "revid": "599013", "url": "https://it.wikipedia.org/wiki?curid=1788010", "title": "K\u014dichi Morishita", "text": "Nel 1991 ha detenuto la miglior prestazione mondiale stagionale, sempre nella maratona, con 2h08'53\", ottenuto nella maratona di Beppu."}
{"id": "1788015", "revid": "256896", "url": "https://it.wikipedia.org/wiki?curid=1788015", "title": "Campagna per il disarmo nucleare", "text": "La Campagna per il disarmo nucleare (\"Campaign for Nuclear Disarmament\", CND) \u00e8 un'organizzazione britannica che si batte contro l'uso di armi nucleari, chimiche e biologiche. Inoltre, l'organizzazione \u00e8 contraria alla costruzione di nuove centrali nucleari sul territorio britannico.\nStoria.\nLa CND ha vissuto momenti di grande attivit\u00e0 e di scarsa risonanza a seconda del livello di paura nei confronti dell'utilizzo delle tecnologie cui si oppone.\nIl movimento nacque nel febbraio del 1958 a Londra ed ebbe immediatamente grande risonanza durante la marcia di Aldermaston (detta anche marcia di Pasqua) dello stesso anno. La risoluzione della crisi dei missili di Cuba del 1962 fece diminuire l'attenzione nei confronti dei rischi dovuti alle armi di distruzione di massa e negli anni successivi la partecipazione alle attivit\u00e0 della CND visse un momento di ristagno.\nVerso la fine degli anni settanta, il dispiegamento di missili a lunga gittata in Gran Bretagna e lungo i due lati della cortina di ferro fece tornare attuale la paura di un conflitto nucleare, ridando spinta alle attivit\u00e0 del movimento.\nLa fine della guerra fredda, l'insediamento e le riforme di Michail Gorbac\u00ebv, i vari trattati (INF, START I, START II) e il collasso dell'Unione Sovietica assestarono colpi molto forti al livello di attivit\u00e0 dell'organizzazione.\nAttualmente la CND si batte contro il progetto Trident, un programma basato sull'acquisizione, da parte del Regno Unito, di varie testate nucleari montate su missili Trident.\nSimbolo.\nIl simbolo della CND \u00e8 diventato pi\u00f9 celebre, in seguito, come simbolo della pace. Deriva dalla sovrapposizione di due simboli dell'alfabeto semaforico, ovvero quello della lettera N (che sta per \"nuclear\") e quello della lettera D (che sta per \"disarmament\")."}
{"id": "1788016", "revid": "1543377", "url": "https://it.wikipedia.org/wiki?curid=1788016", "title": "F\u00f4", "text": "F\u00f4 \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 14 villaggi: Bouboura, Dangounani, Dawera, Dintoloma, Dorona, Kibe, Kiebani, Kogoue, Kokoroba, Lanfiera, Mossidougou, Moussabougou, Wattinnoma e Yelintouta."}
{"id": "1788019", "revid": "2108263", "url": "https://it.wikipedia.org/wiki?curid=1788019", "title": "Ponzio di Tripoli", "text": "Origine.\nUnico figlio del conte di Saint-Gilles, Conte di Tolosa, marchese di Provenza e conte di Tripoli, Bertrando di Saint Gilles e della seconda (secondo la bolla papale n\u00b0 XXV del \"Bullaire de l'Abbaye de Saint-Gilles\", Bertrando prima di Elena aveva avuta un'altra moglie di cui non si conosce il nome e che papa Pasquale II, nella bolla, dipinge come persona indegna -\"propter uxorem abiectam et multiplicata adulteria iamdiu excommunicationi subiectus\"-) moglie Elena di Borgogna (come risulta dal Tomus V dell\"'Historia Ecclesiastica, Libri tredicim\", di Orderico Vitale (1080-1142), figlia primogenita del duca di Borgogna, Oddone I e della moglie, Matilde di Borgogna, nota anche come Sibilla di Borgogna (ca. 1064 \u2013 dopo il 1087), figlia del conte di Borgogna Guglielmo I (1020-1087) e della terza contessa di Vienne, Stefania (1035 \u2013 1088).\nBertrando era il figlio primogenito del conte di Saint-Gilles, marchese di Gotia, Conte di Tolosa, marchese di Provenza e conte di Tripoli, che fu anche uno dei baroni della Prima Crociata (Crociata dei baroni), Raimondo di Saint Gilles (come risulta dal documento n\u00ba 336 del volume V delle \"Preuves de l'Histoire G\u00e9n\u00e9rale de Languedoc\", inerente ad una donazione, fatta nel 1080 e della sua prima moglie (una cugina di Raimondo), la figlia terzogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.\nSecondo il documento n\u00ba 273 del volume V dell'Histoire G\u00e9n\u00e9rale de Languedoc, pur senza essere nominata Raimondo aveva gi\u00e0 una moglie, che controfirma il documento. Secondo gli \"Annali Genovesi di Caffaro e de\u00b4 suoi continuatori, Vol. 1\", il matrimonio di Raimondo con la cugina non era da considerarsi valido, per cui Bertrando era definito un \"bastardo\" (\"bastardus comitis Raymundi comitis sancti Egidii\"), mentre il monaco benedettino, Guiberto, abate del monastero di \"Notre-Dame\" a Nogent, che fu pure storico e teologo, lo definisce figlio naturale (\"naturali cuidam filio suo\").\nBiografia.\nSecondo lo storico britannico, medievalista e bizantinista, Steven Runciman, Ponzio, ancora bambino, part\u00ec per la Terra Santa, al seguito del padre, Bertrando, che, lasciato il governo della contea di Tolosa e del marchesato di Provenza al fratellastro, Alfonso Giordano, voleva raggiungere la Palestina, per entrare in possesso della contea di Tripoli. Il viaggio, con tutte le sue tappe e la conquista della citt\u00e0 di Tripoli sono stati narrati dal canonico e cronista, Alberto di Aquisgrana, nei cap. III - XII, del libro II dell\"'HISTORIA HIEROSOLYMITANAE EXPEDITIONIS\".\nA seguito della morte, avvenuta nel 1110, del cugino, Guglielmo Giordano, che divideva il governo della contea di Tripoli con suo padre, secondo il \"Cartulaire de l'\u00e9glise de Saint-S\u00e9pulchre de Jerusalem\", suo padre, Bertrando, assieme a Ponzio, fece una donazione alla chiesa del Santo Sepolcro per l'anima del cugino.\nAlla morte di suo padre, Bertrando, nel 1112, mentre i titoli di conte di Tolosa e marchese di Provenza andarono al fratellastro di suo padre, Alfonso Giordano, il titolo di conte di Tripoli and\u00f2 a Ponzio, che divenne conte a 15 anni circa, succedendo al padre, senza problemi.\nSecondo Steven Runciman, nel 1118, alla morte del re di Gerusalemme, Baldovino I, si riconobbe vassallo del suo successore, il re Baldovino II.\nL'Imperatore bizantino Alessio I Comneno mor\u00ec lo stesso anno, come narra l'Arcivescovo di Tiro, Guglielmo, nel suo Historia rerum in partibus transmarinis gestarum i crociati si trovarono a far fronte ad un Islam che si organizzava e cercava di unificarsi sotto la guida di Zangi, atabeg di Mosul ed Aleppo.Inizialmente Zangi cerc\u00f2 di dominare il califfato di Baghdad, prima di unificare la Siria musulmana ed attaccare i Crociati, che per questo ebbero un po' di respiro.\nNel 1119, Ponzio insieme al re, Baldovino II, mosse verso nord per aiutare il principato di Antiochia contro l'invasore Ilghazi, ma il principe, Ruggero, presso Atharib, prima dell'arrivo dei rinforzi, fu sconfitto e, nella Battaglia dell'Ager Sanguinis, perse la vita e il suo esercito fu massacrato.\nBaldovino II, nel 1123 fu catturato e preso in ostaggio dai Turchi.\nNel 1124, durante la prigionia di Baldovino, Ponzio contribu\u00ec alla conquista di Tiro, una delle ultima citt\u00e0 costiere che erano rimaste in mano ai musulmani.In quello stesso anno, Baldovino II, il 29 settembre, ottenne la libert\u00e0, dopo oltre dieci mesi di prigionia.\nNel 1125 Ponzio contribu\u00ec alla vittoria crociate nella battaglia di Azaz, contro l'emiro di Mosul.Nel 1125 Ponzio contribu\u00ec alla conquista della citt\u00e0 di Raphana.\nNel 1131, dopo la morte di Bldovino II, dopo tredici anni di regno, Ponzio si accord\u00f2 con la figlia di quest'ultimo, Alice di Antiochia, da poco vedova di Boemondo II d'Antiochia, che anelava alla reggenza del principato per la figlia, ancora minorenne, Costanza; e a Folco, nuovo re di Gerusalemme, che voleva assumere la reggenza del principato, Ponzio impedend\u00ec di attraversare la sua contea di Tripoli, costringendolo a raggiungere Antiochia, via mare. Dopodich\u00e9 Folco si diresse contro Ponzio, che continuava a opporglisi e lo sconfisse, mettendolo in fuga in una battaglia nei pressi di Rugia.\nNel 1133 Ponzio fu assediato nel suo castello di Montferrand, a Baarin, sui monti Nosairi, da Zangi; sua moglie, Cecilia di Francia chiese aiuto al suo fratellastro materno, Folco, re di Gerusalemme, che intervenne e i musulmani tolsero l'assedio.\nSecondo Guglielmo di Tiro, nei primi mesi del 1137, Mahmud atabeg di Damasco invase la contea di Tripoli. Ponzio lo affront\u00f2 di fronte al Mons Peregrinus, dove fu sconfitto e messo in fuga con i suoi uomini; tradito, venne catturato e ucciso. Il figlio Raimondo, raccolti i superstiti, si ritir\u00f2 a Tripoli dove succedette al padre nel titolo di conte.La morte di Ponzio \u00e8 ricordata anche nel Tomus V dell\"'Historia Ecclesiastica, Libri tredicim\", di Orderico Vitale, combattendo contro gli abitanti del luogo (\"ethnicos\").\nMatrimonio e discendenza.\nPer placare la rivalit\u00e0 tra i crociati Normanni di Antiochia e quelli provenzali di Tripoli, che si era accesa durante l'assedio di Antiochia, spos\u00f2 Cecilia di Francia, figlia di Filippo I, re di Francia e Bertrada di Montfort, come viene riportato dalla \"Historia Regum Francorum Monasterii Sancti Dionysii (Storia del Regno dei franchi del Monastero di San Dionigi)\", che cita \"Philippum et Florum et filiam unam\" (Filippo e Flora e una figlia) come figli di \"Philippus rex [et] Fulconi Rechin Andagavorum comiti uxorem\" (re Filippo e Bertranda), precisando che la figlia senza nome spos\u00f2 \"Tanchredus Anthiochenus\" (Tancredi di Antiochia).I genitori di Cecilia sono citati anche da Guglielmo di Tiro.Cecilia era vedova del suo mentore Tancredi d'Altavilla principe d\u2019Antiochia, che, poco prima di morire senza eredi, aveva fatto promettere a Ponzio di sposare Cecilia offrendogli in dote le fortezze di Arcicanum e Rugia. Il matrimonio di Ponzio e Cecilia (come ci conferma Guglielmo di Tiro) fu celebrato a Tripoli nel 1112,Dalla loro unione nacquero:"}
{"id": "1788020", "revid": "116944", "url": "https://it.wikipedia.org/wiki?curid=1788020", "title": "Abbazia della SS. Trinit\u00e0", "text": ""}
{"id": "1788021", "revid": "6923", "url": "https://it.wikipedia.org/wiki?curid=1788021", "title": "Waldemar Cierpinski", "text": "Biografia.\nInizia la carriera come siepista, per passare alla maratona nel 1974. Alle Olimpiadi del 1976 era praticamente sconosciuto e la sua affermazione fu una grossa sorpresa per tutti. Corse con il gruppo di testa fino all'attacco di Frank Shorter al 25\u00ba chilometro. Cierpinski lo raggiunse e vinse con 51 secondi di margine.\nFu solo 4\u00ba agli Europei 1978, ma due anni pi\u00f9 tardi fu nuovamente oro ai Giochi olimpici. Corse in riserva e raggiunse la testa solo al 36\u00ba km e prese saldamente il comando. Nonostante l'olandese Gerard Nijboer si fosse molto avvicinato nel finale, Cierpinski sprint\u00f2 negli ultimi 200 metri ed ottenne il secondo alloro consecutivo, eguagliando Abebe Bikila.\nTerzo ai Mondiali del 1983, gli fu impedito di cercare il terzo oro olimpico dal boicottaggio imposto dai paesi dell'est europeo ai Giochi di Los Angeles 1984.\nNei ranking mondiali di Track &amp; Field News Cierpinski fu primo nella maratona nel 1976 e 1980 ed ottavo nel 1978 e 1983.\nWaldemar Cierpinski \u00e8 oggi membro del Comitato olimpico tedesco."}
{"id": "1788022", "revid": "51323", "url": "https://it.wikipedia.org/wiki?curid=1788022", "title": "Campaign for nuclear disarmament", "text": ""}
{"id": "1788023", "revid": "76963", "url": "https://it.wikipedia.org/wiki?curid=1788023", "title": "John Ortiz", "text": "Biografia.\nDi origini portoricane, dalla moglie Jennifer, ha avuto una figlia, Clementine. Nato a Brooklyn, \u00e8 cofondatore e condirettore artistico della LAByrinth Theater Company, compagnia Off-Broadway di New York. Ortiz ha lavorato in moltissime produzioni teatrali, vincendo un Obie Award per la sua interpretazione del veterano della guerra in Iraq in \"References To Salvador Dali Make Me Hot\" di Jos\u00e9 Rivera. Con il suo lavoro teatrale, Ortiz ha avuto modo di lavorare con i pi\u00f9 importanti commediografi e di girare il mondo al seguito di importanti produzioni.\nIn ambito cinematografico ha debuttato nel 1993 nel film \"Carlito's Way\", successivamente ha lavorato nei film \"Sergente Bilko\", \"Ransom - Il riscatto\", \"Amistad\", \"Prima che sia notte\" e \"Narc - Analisi di un delitto\". Nel 2006 recita nel film di Michael Mann \"Miami Vice\" mentre nel 2007 recita nel film di Ridley Scott \"American Gangster\" e nel film di fantascienza \"Aliens vs. Predator 2\". Nel 2008 lavora nel film \"Pride and Glory - Il prezzo dell'onore\", mentre l'anno successivo venne nuovamente diretto da Michael Mann in \"Nemico pubblico - Public Enemies\". Nel 2014 invece prese parte all'ultimo film della star, principalmente nota per la serie TV I Soprano, James Gandolfini, ovvero \"Chi \u00e8 senza colpa\"; nel film interpret\u00f2 la parte del detective Torres, e nel cast figurarono anche Tom Hardy e Noomi Rapace."}
{"id": "1788026", "revid": "1543377", "url": "https://it.wikipedia.org/wiki?curid=1788026", "title": "Karangasso-Sambla", "text": "Karangasso-Sambla o Karankasso-Sambla \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 13 villaggi: Banakorosso, Bouende, Diofoloma, Gognon, Kongolikan, Koumbadougou, Magafesso, Sama-Toukoro, Sembleni, Sourougoudingan, Tiara, Torosso e Toukoro Sambla."}
{"id": "1788027", "revid": "80565", "url": "https://it.wikipedia.org/wiki?curid=1788027", "title": "Famagusta", "text": ""}
{"id": "1788028", "revid": "86343", "url": "https://it.wikipedia.org/wiki?curid=1788028", "title": "Karankasso-Sambla", "text": ""}
{"id": "1788038", "revid": "2033069", "url": "https://it.wikipedia.org/wiki?curid=1788038", "title": "Psych", "text": "Psych \u00e8 una serie televisiva statunitense creata da Steve Franks, e trasmessa dal 2006 al 2014 sul canale USA Network per un totale di otto stagioni.\nLa drammedia poliziesca (ispirata a \"Moonlighting\" e \"Magnum, P.I.\") vede protagonista Shawn Spencer, un ragazzo dall'innato istinto d'osservazione che finge di essere un sensitivo per poter indagare nei casi pi\u00f9 disparati assieme alla polizia.\nIn Italia \u00e8 stata trasmessa in prima visione pay dal 19 gennaio 2008 al 27 ottobre 2014, prima da Steel e poi da Joi; in chiaro \u00e8 stata trasmessa dal 7 giugno 2008 al 22 novembre 2015, prima da Rete 4 e in seguito da TOP Crime.\nTrama.\nSanta Barbara, California. Shawn Spencer, giovane figlio di un ex-poliziotto, lavora come \"consulente sensitivo\" con il Dipartimento di Polizia di Santa Barbara. In realt\u00e0 Shawn non \u00e8 affatto un sensitivo, ma presenta delle facolt\u00e0 intuitive talmente elevate, in gran parte dovute agli \"allenamenti\" del padre nell'infanzia, da convincere della cosa il capo Vick ed i detective Lassiter e O'Hara.\nLa collaborazione con la polizia inizia quando Shawn si intromette in un'indagine: i detective sono incuriositi dalle sue intuizioni sul caso, al punto da sospettare che vi sia coinvolto. Per togliersi dai guai, Shawn inventa la storia dei suoi poteri psichici.\nIn seguito, visto il successo ottenuto, si inventa la professione di \"detective sensitivo\" aprendo con il suo amico d'infanzia, Gus, un'agenzia investigativa: la Psych.\nEpisodi.\nGli episodi di \"Psych\" si contraddistinguono per la loro struttura unica, difatti quasi ogni episodio della serie si apre con un flashback che mostra l'infanzia di Shawn. Tali flashback si concludono generalmente con un consiglio o un ammonimento di Henry Spencer al figlio che si ricollegher\u00e0 alla trama centrale. Man mano che la serie procede i suddetti flashback divengono sempre pi\u00f9 recenti e, nella sesta stagione, iniziano a diminuire per poi scomparire quasi completamente nella settima e nell'ultima.\nNella trasmissione italiana in chiaro dello show, Mediaset non ha rispettato l'ordine cronologico originale degli episodi.\nProduzione.\nCast.\nIl 30 agosto 2005 James Roday e Dul\u00e9 Hill sono stati i primi attori scritturati nel cast, assieme a Corbin Bernsen; successivamente, il 27 aprile, al cast si aggiungono Timothy Omundson e Anne Dudek, la quale, dopo l'episodio Pilota, viene sostituita da Maggie Lawson. Dalla seconda stagione, Kirsten Nelson, che precedentemente ricopriva un ruolo ricorrente, viene promossa a membro fisso della troupe.\nInoltre Sage Brocklebank e Kurt Fuller, pur non essendo accreditati tra il cast principale, dalla loro prima apparizione sono stati presenti in quasi tutti gli episodi.\nDal 2009 Roday e Hill, oltre che protagonisti, sono divenuti anche produttori dello show. Il primo dei due attori ha, in aggiunta, vestito i panni di regista e sceneggiatore rispettivamente in 8 e 16 episodi.\nLocation.\nLe riprese di \"Psych\" si sono svolte in Canada, dove il set della cittadina californiana di Santa Barbara \u00e8 stato ricreato a White Rock, Columbia Britannica. La troupe si \u00e8 servita inoltre di alcune zone di Vancouver e del Lower Mainland come location di sfondo per il paesaggio, nonch\u00e9, occasionalmente, dell'area costiera dell'Oceano Pacifico; dato che Santa Barbara \u00e8 situata su una costa montuosa priva di baie a poche miglia dalle Channel Islands. Set quali la sede della Psych o le abitazioni dei vari personaggi sono stati cambiati in numerose occasioni mentre gli interni del dipartimento di polizia sono stati ricostruiti in un ex-ospedale pediatrico. Per rendere pi\u00f9 reale la ricostruzione del paesaggio la troupe si \u00e8 servita di tre finte palme ciclicamente trasportate da un set all'altro.\nMolte delle tipiche riprese aeree della citt\u00e0, presenti in ogni episodio durante i cambi di scena, sono state tuttavia realmente svolte a Santa Barbara, cos\u00ec come le inquadrature esterne del dipartimento di polizia. Steve Franks scelse di ambientare lo show proprio nella cittadina californiana poich\u00e9 ne rimase colpito dopo averla visitata durante la luna di miele.\nColonna sonora.\nIl tema musicale della sigla \u00e8 \"I know, you know\" dei \"Friendly Indians\", di cui Steve Franks \u00e8 voce e chitarrista. La maggior parte degli episodi si serve unicamente del ritornello del brano, tuttavia, a partire dalla terza stagione, \u00e8 stata utilizzata di frequente anche la versione estesa. In svariate puntate a tema specifico la sigla ha subito inoltre delle variazioni:\nLa gag dell'ananas.\nDurante le riprese dell'episodio pilota Roday nascose un vero ananas nel set della casa di Gus senza informare la troupe e, successivamente, improvvis\u00f2 una scena non presente nel copione in cui, prima di uscire dall'abitazione, prese in mano il frutto e, rivolgendosi a Hill, domand\u00f2: \u00abWoh! Ce la portiamo per il viaggio?\u00bb (\"Hey buddy! Should I slice this up for the road?\"). Franks ne rimase tanto colpito che non solo decise di tenere la scena ma chiese all'attore di nascondere un ananas da qualche parte nel set in ogni episodio successivo. Col tempo, quella che nella prima stagione era una prerogativa di Roday \u00e8 stata poi estesa anche agli sceneggiatori e agli altri membri del cast, tanto da far s\u00ec che l'ananas sia divenuto una sorta di simbolo della serie.\nLa gag, molto popolare tra i fan, ha inoltre portato alla nascita del sito \"Psych Pineapple.com\" che si occupa appunto di individuare e raccogliere le varie apparizioni degli ananas di episodio in episodio.\nAccoglienza.\nL'episodio pilota di \"Psych\" registr\u00f2 uno share di 4.51 per un totale di 6.1 milioni di visualizzazioni in totale, ovvero il tasso pi\u00f9 alto del 2006 per la \"premi\u00e8re\" di una serie TV via cavo sotto ogni chiave di lettura demografica.\nIl San Jose Mercury News ed il Seattle Post-Intelligencer hanno dato da sempre critiche molto positive alla serie, esaltando il carisma e l'umorismo di Roday, nonch\u00e9 l'alchimia di questi con gli altri membri del cast, Hill in particolare. Col proseguire della serie, le recensioni positive si sono fatte sempre pi\u00f9 consistenti, tanto che della serie hanno avuto sempre maggior riscontro positivo le puntate a tema, la dinamicit\u00e0 del cast, sia artistico che creativo, e la fresca genuinit\u00e0 mantenuta nonostante il passare del tempo.\nRiconoscimenti.\nNel suo anno d'esordio, \"Psych\" ha vinto l'Independent Investigations Group Annual Award per l'appoggio dato alla scienza contro la superstizione; sempre nel 2006 James Roday \u00e8 stato candidato ai Satellite Award come miglior attore in una serie commedia o musicale. Sia nel 2008 che 2009, la serie \u00e8 stata nominata agli Ewwy Award come migliore serie TV commedia; nel 2009 Roday ha avuto inoltre una nomination, sempre agli Ewwy Award, come miglior attore in una commedia televisiva. Nel 2010, \"Psych\" \u00e8 stata nominata agli Emmy Award, nella categoria miglior composizione musicale, per l'episodio \"Sulla scia di Hitchcock\", mentre nel 2012 nella categoria miglior realizzazione creativa nei media interattivi, per il gioco online \"Hashtag Killer\"; nel medesimo anno \"Psych\" \u00e8 inoltre stata nominata per il People's Choice Award come miglior serie TV comica via cavo, mentre nel 2014 ha vinto.\nEdizioni home video.\nLe otto stagioni di \"Psych\" sono disponibili in home video in formato DVD-Video.\nOpere correlate.\nLibri.\nTutti e sei i romanzi sono inediti in Italia."}
{"id": "1788039", "revid": "1543377", "url": "https://it.wikipedia.org/wiki?curid=1788039", "title": "Karangasso-Vigu\u00e9", "text": "Karangasso-Vigu\u00e9 o Karankasso-Vigu\u00e9 \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 25 villaggi: Dan, Deguele, Deregouan, Dindiaradougou-Nemato, Diosso, Gnaoue, Kimi, Klesso, Koueredougou, Kouremaganfesso, Larama, Mandiasso, Ouara, Ouere, Piere, Pinguina, Poya, Poya-Obaga, Seye, Seye-Kouremangofesso, Signoghin, Somaguina, Soumousso, Tiebadialofasso e Yeguere."}
{"id": "1788041", "revid": "86343", "url": "https://it.wikipedia.org/wiki?curid=1788041", "title": "Karankasso-Vigu\u00e9", "text": ""}
{"id": "1788043", "revid": "287204", "url": "https://it.wikipedia.org/wiki?curid=1788043", "title": "Karangasso-Vigue", "text": ""}
{"id": "1788044", "revid": "86343", "url": "https://it.wikipedia.org/wiki?curid=1788044", "title": "Karankasso-Vigua", "text": ""}
{"id": "1788048", "revid": "599013", "url": "https://it.wikipedia.org/wiki?curid=1788048", "title": "Gerard Nijboer", "text": "Nel 1982 \u00e8 stato poi campione europeo, sempre nella maratona, impresa che gli valse il titolo di sportivo olandese dell'anno.\nBiografia.\nIl suo primato personale \u00e8 stato di 2:09:01 alla maratona di Amsterdam del 26 aprile 1980, al tempo secondo tempo di sempre, dopo il 2:08:34 corso da Derek Clayton nel 1969. Nijboer ha poi rivinto ad Amsterdam nel 1984, 1988 e 1989."}
{"id": "1788050", "revid": "1543377", "url": "https://it.wikipedia.org/wiki?curid=1788050", "title": "Koundougou", "text": "Koundougou \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 6 villaggi: Dawera, Kogoma, Koredeni, Mangorotou, Soumorodougou e Tarama."}
{"id": "1788051", "revid": "339392", "url": "https://it.wikipedia.org/wiki?curid=1788051", "title": "Anatolij Timo\u0161\u010duk", "text": ""}
{"id": "1788056", "revid": "1543377", "url": "https://it.wikipedia.org/wiki?curid=1788056", "title": "L\u00e9na", "text": "L\u00e9na \u00e8 un dipartimento del Burkina Faso classificato come comune, situato nella provincia di Houet, facente parte della Regione degli Alti Bacini.\nIl dipartimento si compone del capoluogo e di altri 13 villaggi: Batoungouana, Bodialedaga, Bona, Kofila, Konkourona, Konzo, Kouekouesso, Koundimi, Tatalama, Toungouana, Walama, Yabasso e Zatama."}
{"id": "1788065", "revid": "1543377", "url": "https://it.wikipedia.org/wiki?curid=1788065", "title": "Pad\u00e9ma", "text": "Pad\u00e9ma \u00e8 un dipartimento del Burkina Faso classificato come comune, situato nella Provincia di Houet, facente parte della Regione degli Alti Bacini.\nIl dipartimento si compone del capoluogo e di altri 11 villaggi: Bankouma, Banwaly, Djigouema, Hamdallaye, Kimini, Koledougou, Lahirasso, Nematoulaye, Soma, Wigayatoulaye e Zongoma."}
{"id": "1788066", "revid": "287204", "url": "https://it.wikipedia.org/wiki?curid=1788066", "title": "Padema", "text": ""}
{"id": "1788074", "revid": "767487", "url": "https://it.wikipedia.org/wiki?curid=1788074", "title": "Distretto di Namakkal", "text": "Il distretto di Namakkal \u00e8 un distretto del Tamil Nadu, in India, di 1.495.661 abitanti. Il suo capoluogo \u00e8 Namakkal."}
{"id": "1788076", "revid": "1543377", "url": "https://it.wikipedia.org/wiki?curid=1788076", "title": "P\u00e9ni", "text": "P\u00e9ni \u00e8 un dipartimento del Burkina Faso classificato come comune, situato nella provincia di Houet, facente parte della regione degli Alti Bacini.\nIl dipartimento si compone del capoluogo e di altri 23 villaggi: Dabokiri, Dissini, Dodougou, Dogossesso, Donfara, Dounousso, Finlande, Gnafongo, Kodara, Koumandara, Lanfiera, Marabagasso, Me, Moussobadougou, Nakaka, Nongondougou, Noumoudara, Samaradougou, Sokourani, Taga, Tapokadeni, Tien e Tiemeredji-Gouegoue."}
{"id": "1788077", "revid": "339392", "url": "https://it.wikipedia.org/wiki?curid=1788077", "title": "Sergij Rebrov", "text": ""}
{"id": "1788078", "revid": "339392", "url": "https://it.wikipedia.org/wiki?curid=1788078", "title": "Sergij Stanislavovy\u010d Rebrov", "text": ""}
{"id": "1788079", "revid": "287204", "url": "https://it.wikipedia.org/wiki?curid=1788079", "title": "Peni", "text": ""}
{"id": "1788080", "revid": "729019", "url": "https://it.wikipedia.org/wiki?curid=1788080", "title": "Stazione di Codola", "text": "La stazione di Codola \u00e8 una stazione ferroviaria che si trova a Castel San Giorgio in provincia di Salerno, nella frazione di Trivio Codola. Assieme con Lanzara-Fimiani e Castel San Giorgio-Roccapiemonte \u00e8 una delle tre stazioni comunali sangiorgesi. La stazione conta di quattro binari passanti.\nStoria.\nLa stazione venne inaugurata nel 1882 contemporaneamente alla linea per Nocera Inferiore sostituendo quella originaria del 1861 che si trovava a circa 500 metri in direzione di Sarno immediatamente all'imbocco della galleria dell'Orco, dove oggi \u00e8 il posto movimento, ormai soppresso, di Bivio Nocera.\nNel 1948 venne completata anche l'elettrificazione sia verso Cancello che verso Nocera Inferiore, mentre essa si arrestava appena fuori la stazione in direzione di Mercato San Severino; l'elettrificazione doveva servire a rendere pi\u00f9 veloci i collegamenti, prevalentemente merci, sulla linea e la contemporanea creazione del Bivio Nocera consentiva ai treni provenienti di Sarno di imboccare direttamente la linea per Nocera Inferiore senza passare per Codola; analogamente un secondo bivio a Nocera Superiore consentiva ai treni provenienti da Salerno di imboccare direttamente la linea per Sarno senza passare per Nocera Inferiore; tali bretelle vennero poi sostituite dalla nuova interconnessione di Sarno con la Linea a monte del Vesuvio.\nIl punto in cui termina l'elettrificazione della linea \u00e8 ubicato poche centinaia di metri oltre la stazione di Codola in direzione Mercato San Severino, utile per consentire le manovre da e per il raccordo con un vicino magazzino militare.\nLocalizzazione.\nEssa si trova alla confluenza delle linee Cancello-Avellino e Codola-Nocera Inferiore, ed \u00e8 divenuta di notevole importanza quale snodo tra il versante sarnese e quello nocerino.\n\u00c8 una stazione di particolare rilievo anche perch\u00e9 Codola \u00e8 in realt\u00e0 un territorio che \"incrocia\" ben 4 comuni: Castel San Giorgio, Nocera Inferiore, Nocera Superiore e Roccapiemonte. Lo scalo ferroviario si trova per\u00f2 nel territorio di Castel San Giorgio, che dispone contemporaneamente di altri due scali, quali Lanzara-Fimiani e Castel S.Giorgio-Roccapiemonte.\nTraffico.\nIl traffico ferroviario di questa stazione conta esclusivamente treni regionali, con corse per la maggiore da Salerno e Mercato San Severino verso Nocera Inferiore, ovvero la linea cosiddetta \"Circumsalernitana\".\nLa stazione essendo un punto di interscambio fra le linee per Cancello e Mercato San Severino e per Nocera Inferiore ebbe in passato un buon movimento passeggeri e anche di merci, favorito anche dal vicino deposito logistico della Marina Militare che garantiva un buon traffico merci, al quale la stazione era collegata da un raccordo costituito da un binario che si diramava all'altezza del passaggio a livello a lato della stazione, lato Castel San Giorgio, e che si manteneva parallelo ai binari di stazione per alcune centinaia di metri per poi deviare verso Nord all'interno del deposito militare. Con l'avvento della motorizzazione di massa e l'uso del trasporto su gomma comport\u00f2 per la stazione la progressiva perdita di passeggeri e di traffico merci, che gi\u00e0 a met\u00e0 degli anni ottanta era praticamente costituito solo dai convogli per il deposito logistico della Marina Militare. Alla fine degli anni novanta anche questo traffico merci cess\u00f2 e la stazione venne resa impresenziata e con la successiva chiusura del deposito logistico della Marina Militare, il binario di raccordo, ormai gi\u00e0 in disuso da qualche anno, venne abbandonato.\nFino al 2012 Codola ha continuato ad essere un luogo di interscambio, sebbene il servizio fosse stato ridimensionato in quanto, se da un lato, il servizio della Circumsalernitana aveva, almeno nei giorni feriali, una buona frequenza di treni sul percorso Salerno-Mercato San Severino-Codola-Nocera Inferiore-Salerno e viceversa, dall'altro vi era un servizio a spola abbastanza limitato fra Codola e Sarno. Dal 9 settembre 2012 con la sospensione del servizio ferroviario per Sarno Codola \u00e8 stata relegata al ruolo di semplice fermata di transito: attualmente \u00e8 utilizzato solo il primo binario, mentre gli autoservizi sostitutivi fermano sul piazzale antistante la stazione e parte del fabbricato viaggiatori ospita un bed &amp; breakfast.\nP.M. Bivio Nocera.\nFino agli anni novanta \u00e8 rimasta in servizio una piccola diramazione che da dietro Codola (a nord, al Bivio Nocera) e dietro Nocera Inferiore (a sud, al Bivio Grotti), consentiva un collegamento senza inversione di marcia fra Salerno e Sarno, divenuta obsoleta e smantellata dall'inaugurazione (1992) della nuova tratta veloce Salerno-Sarno. Il P.M. Bivio Nocera, posto di movimento situato a meno di 500\u00a0m. dallo scalo codolese sal\u00ec al rango di stazione durante l'orario invernale del 1999, anche se non vi fu la pubblicazione sull'orario ufficiale cartaceo ma solo nella versione allegata a CD e su Internet. Costituita da un fabbricato viaggiatori di due piani abbandonato e parzialmente diroccato, oltre che da un marciapiedi semi-dismesso, fu servita da una sola coppia di relazione Codola-Sarno. Il posto di movimento, sorgeva di fianco alla prima stazione di Codola del 1861."}
{"id": "1788081", "revid": "1573940", "url": "https://it.wikipedia.org/wiki?curid=1788081", "title": "Rhopalidae", "text": "Rhopalidae , \u00e8 una famiglia cosmopolita di insetti eterotteri pentatomomorfi dell'ordine Rhynchota.\nDescrizione.\nGli insetti di questa famiglia hanno corpo di dimensioni medie o grandi, pi\u00f9 o meno robuste e di forma allungata.\nIl capo ha antenne e rostro di 4 segmenti ed \u00e8 provvisto di ocelli portati su tubercoli. Il torace mostra il pronoto di forma trapezoidale e uno scutello di dimensioni relativamente piccole. Le emielitre hanno la membrana percorsa da numerose nervature, l'addome \u00e8 provvisto di tricobotri sugli urosterniti IV-VII. Un particolare carattere distintivo, rispetto agli altri Coreoidei, \u00e8 rappresentato dal sistema efferente delle ghiandole metatoraciche; gli anglosassoni usano infatti, per questa famiglia, il nome comune di \"scentless bug\" (\"cimici senza odore\").\nBiologia.\nSono insetti fitofagi, si nutrono di semi maturi o in corso di maturazione, ma in generale non sono di particolare interesse agrario, salvo occasionali danni a coltivazioni.\nSistematica.\nLa famiglia comprende circa 210 specie suddivise in due sottofamiglie:\nDistribuzione e habitat.\nEntrambe le sottofamiglie hanno una larga diffusione, presenti in entrambi gli emisferi. Di maggiore interesse, in ambito europeo, \u00e8 la sottofamiglia Rhopalinae, che nella regione paleartica presenta il maggior numero di specie."}
{"id": "1788084", "revid": "1543377", "url": "https://it.wikipedia.org/wiki?curid=1788084", "title": "Satiri (Burkina Faso)", "text": "Satiri \u00e8 un dipartimento del Burkina Faso classificato come comune, situato nella Provincia di Houet, facente parte della Regione degli Alti Bacini.\nIl dipartimento si compone del capoluogo e di altri 15 villaggi: Balla, Bossora, Dorossiamasso, Fina, Kadoumba, Koroma, Mogobasso, Molokadoum, Nefrelaye, Ramatoulaye, Sala, Sissa, Sokourany, Tiarako e Werou."}
{"id": "1788086", "revid": "767487", "url": "https://it.wikipedia.org/wiki?curid=1788086", "title": "Distretto dei Nilgiri", "text": "Il distretto dei Nilgiri \u00e8 un distretto del Tamil Nadu, in India, di 764.826 abitanti. Il suo capoluogo \u00e8 Udhagamandalam."}
{"id": "1788089", "revid": "1418004", "url": "https://it.wikipedia.org/wiki?curid=1788089", "title": "Premio Fiesole Narrativa Under 40", "text": "Il premio Fiesole narrativa under 40 nasce nel 1990 per merito di alcuni intellettuali fiesolani e dello scrittore fiorentino Giorgio Saviane, scomparso nel 2000, e che per nove edizioni \u00e8 stato il presidente della giuria del premio. \nIl Comune di Fiesole fin dall'inizio supporta il premio fino a diventarne il principale organizzatore. \nI premiati delle precedenti edizioni.\nIl premio si propone di promuovere nuovi scrittori, lanciandoli verso una definitiva consacrazione nel mondo della letteratura \u201cgrande\u201d italiana. Cosa avvenuta ai premiati nelle precedenti edizioni, come Silvia Ballestra, Sandro Veronesi, Roberto Cotroneo, Luca Damiani, Linda Ferri, Valerio Aiolli, Ernesto Franco, Antonio Franchini, Evelina Santangelo, Diego De Silva, Caterina Bonvicini, Guido Conti, Ascanio Celestini, Pietro Grossi, Mario Calabresi, Paolo Giordano, Marco Mancassola, Paolo Sorrentino, Paolo Di Paolo, Chiara Valerio e Nadia Terranova.\nPremi speciali.\n\"Premi speciali\" sono attribuiti a chi si \u00e8 distinto nella vasta cultura italiana: in passato li hanno ricevuti Eugenio Borgna, Stefano Bartezzaghi, Domenico Procacci, Pino Cacucci, Vincenzo Cerami, Roberto Casati, Piergiorgio Odifreddi, Luciano Ligabue, Raffaele Crovi, Edoardo Nesi, Luca Canalini, Arnoldo Fo\u00e0, Gipi, Grazia Marchian\u00f2, Massimo Paganelli. Nel 2013 il premio \u00e8 stato assegnato a Federico Di Vita, autore di Pazzi Scatenati per la Tic Edizioni. \nGiuria e sue competenze.\nLa Giuria, presieduta da Franco Cesati, \u00e8 composta da Caterina Briganti, Silvia Gigli, Marcello Mancini, Gloria Manghetti, Fulvio Paloscia, Lorella Romagnoli e Francesco Tei, ognuno dei quali, attenendosi al regolamento del Premio, propone due titoli di autori \"under 40\" che hanno pubblicato durante l'anno; nel mese di settembre vengono scelti tre finalisti e in novembre si tiene la premiazione. Precedenti presidenti sono stati Giorgio Saviane e Giorgio Luti."}
{"id": "1788090", "revid": "92723", "url": "https://it.wikipedia.org/wiki?curid=1788090", "title": "Andriy Vorobei", "text": ""}
{"id": "1788091", "revid": "1543377", "url": "https://it.wikipedia.org/wiki?curid=1788091", "title": "Toussiana", "text": "Toussiana \u00e8 un dipartimento del Burkina Faso classificato come comune, situato nella Provincia di Houet, facente parte della Regione degli Alti Bacini.\nIl dipartimento si compone del capoluogo e di altri 13 villaggi: Badougouya, Gouapegue, Keleya, Mou, Nianaba, Nianware, Pouanya, Semine, Tapoko, Wempea I, Wempea II, Yoya e Yorkofesso."}
{"id": "1788092", "revid": "36426", "url": "https://it.wikipedia.org/wiki?curid=1788092", "title": "Mura di Cosa", "text": "Le mura di Cosa costituiscono il sistema difensivo dell'omonima localit\u00e0 di origine romana.\nStoria.\nLa cinta muraria che delimitava l'antica citt\u00e0 di Cosa fu costruita nel corso del III secolo a.C., a protezione dell'insediamento sorto nel 273 a.C.\nL'opera difensiva fu realizzata in modo da rendere inespugnabile il luogo, sia in caso di invasione di terra che di incursione via mare. Il perimetro della cerchia muraria si estendeva originariamente per quasi un chilometro e mezzo ed era rafforzato da ben diciotto torri che svolgevano funzioni di avvistamento, di difesa ed offesa; fu uno dei primi esempi di cinte murarie cos\u00ec possenti realizzate dai Romani.\nNel corso dei secoli successivi le mura hanno continuato a svolgere le funzioni difensive; dopo la caduta dell'Impero romano d'Occidente il luogo and\u00f2 gradualmente spopolandosi, soprattutto nel periodo compreso tra la dominazione longobarda e il X secolo.\nDopo l'anno Mille il luogo and\u00f2 via via ripopolandosi, divenendo in seguito uno dei tanti luoghi controllati dalla famiglia Aldobrandeschi. I conti trovarono una poderosa cinta muraria gi\u00e0 eretta, che non necessit\u00f2 alcuna modifica da parte loro, pur essendo ipotizzabili una serie di lavori di restauro per recuperare pienamente la struttura difensiva dopo un periodo di declino e abbandono.\nNel corso del Trecento la citt\u00e0 di Cosa entr\u00f2 nelle mire espansionistiche di Siena, che cercava di espandere il proprio territorio verso sud e verso il mare. L'assedio del 1329 determin\u00f2 la caduta di Cosa e, da allora, il luogo venne completamente abbandonato, poich\u00e9 non rientrava nei piani della Repubblica di Siena.\nNonostante un lunghissimo periodo di declino e abbandono durato oltre mezzo millennio, la cinta muraria di Cosa \u00e8 stata riportata agli antichi splendori da un lungo e scrupoloso restauro terminato alla fine del secolo scorso.\nDescrizione.\nLe mura di Cosa risultano in larga parte ben conservate, grazie anche al recente restauro che ha permesso di recuperarle.\nLa cerchia si presenta a forma poligonale con blocchi di arenaria di notevoli dimensioni, che sono stati regolarizzati sulla superficie esterna e fatti combaciare con tagli netti nei punti di giunzione.\nLungo la cinta muraria si trovavano tre porte, una postierla (presso l'acropoli) e ben diciotto torri sui lati esposti verso il mare, delle quali quindici a sezione rettangolare e tre di forma circolare. Ciascuna porta risultava doppia, essendo stata costituita da una porta esterna con volta e da una interna che ne era priva, separate tra loro da uno vano centrale di passaggio che veniva chiuso con saracinesche."}
{"id": "1788093", "revid": "767487", "url": "https://it.wikipedia.org/wiki?curid=1788093", "title": "Distretto di Perambalur", "text": "Il distretto di Perambalur \u00e8 un distretto del Tamil Nadu, in India, di 486.971 abitanti. Il suo capoluogo \u00e8 Perambalur."}
{"id": "1788094", "revid": "1543377", "url": "https://it.wikipedia.org/wiki?curid=1788094", "title": "Fibromialgia", "text": "La fibromialgia, detta anche sindrome fibromialgica (abbreviazione FM) o sindrome di Atlante, \u00e8 una sindrome attualmente considerata reumatica idiopatica e multifattoriale che causa un aumento della tensione muscolare, specie durante l'utilizzo degli stessi muscoli, ed \u00e8 caratterizzata da dolore muscolare e ai tessuti fibrosi (tendini e legamenti) di tipo cronico \u2013 diffuso, fluttuante e migrante \u2013 associato a rigidit\u00e0, astenia (calo di forza con affaticabilit\u00e0), disturbi cognitivi, insonnia o disturbi del sonno, alterazioni della sensibilit\u00e0 agli stimoli. In chi ne \u00e8 affetto pu\u00f2 riscontrarsi un calo dei livelli di serotonina, con possibili disturbi d'ansia e depressivi in parte dei pazienti.\nLa sua diagnosi e le sue caratteristiche cliniche sono state a lungo controverse e tuttora la sua eziopatogenesi non \u00e8 nota. Non si tratta di un disturbo psichico, anche se lo stress psicofisico e l'ansia possono incidere su di essa, e tuttora alcuni specialisti la vedono come un insieme variegato di sintomi spesso trattati come psicologici, in quanto parzialmente simili agli effetti fisici del disturbo depressivo.\nLa sindrome \u00e8 stata variabilmente ricondotta all'attivit\u00e0 lavorativa svolta dal soggetto debilitato, ad una familiarit\u00e0 genetica, a reazioni allergiche o ad un coinvolgimento del sistema immunitario, che abbiano causato un \"tilt\" dei maggiori recettori neurologici. Un'altra ipotesi \u00e8 che si tratti di una malattia muscolare e sistemica di tipo metabolico-mitocondriale o canalopatico o neuropatia non identificata. La reale eziologia \u00e8 sconosciuta, ed \u00e8 oggi considerata perci\u00f2 una sindrome reumatica non tipica.\nSono assenti evidenti segni di alterazioni ematiche, neurologiche e radiografiche; non ci sono aspetti istopatologici sicuri (danni sui tessuti evidenziabili con esami al microscopio) caratteristici. Gli indici di infiammazione corporea risultano nella norma. La fibromialgia viene diagnosticata per esclusione di altre patologie (diagnosi differenziale) e successiva palpazione dei \"tender points,\" sebbene sia il quadro sintomatologico complessivo del paziente a guidare verso la diagnosi.\nPrevalentemente interessati dal dolore sono: tutti i distretti della colonna vertebrale, le spalle, il cingolo pelvico, braccia, polsi, cosce. Al dolore cronico, che si presenta spesso a intervalli, si associano diversi sintomi, soprattutto disturbi cognitivi, complessivamente identificati con il termine \"fibro fog\", disturbi dell'umore e del sonno, nonch\u00e9 astenia, ovvero affaticamento cronico, ma senza diminuzione fisica della forza muscolare sotto sforzo (ipostenia), se non transitoria o dovuta a dolore. La non-risposta ai comuni antidolorifici, nonch\u00e9 il carattere \"migrante\" dei dolori, sono peculiari della fibromialgia.\nLe possibili cure sono oggetto di continui studi: sono raccomandati un sonno corretto, esercizi regolari e una dieta equilibrata, e sono stati sperimentati anche farmaci.\nEtimologia.\nIn passato, fin dal 1800, la malattia era gi\u00e0 conosciuta, ma con tanti altri nomi: nel 1904 ad esempio la malattia venne chiamata Fibrosite da William Richard Gowers.\nFederigo Sicuteri individu\u00f2 negli anni '60 la figura della sindrome dolorosa ora nota come Fibromialgia. La denomin\u00f2 \"Panalgesia\" (\"pan\"=tutto, \"algesia\"=dolorabilit\u00e0) e sottopose questa figura nosologica al Collegio della IASP, che riconobbe dignit\u00e0 di malattia a tale condizione, ma la ribattezz\u00f2 col nome anglofono di \"Fibromyalgia\", traducibile in italiano come Fibromialgia.\nFederigo Sicuteri ne aveva gi\u00e0 messo in luce l'origine con sperimentazioni sull'animale.\nIl meccanismo d'origine \u00e8 stato definito come serotonergico ed NMDA relato.\nIl termine fibromialgia, deriva dal latino \"fibra\" e dal greco \"myo\" (muscolo) unito ad \"algos\" (dolore).\nEpidemiologia.\nInsorge prevalentemente nelle persone di sesso femminile in et\u00e0 adulta (dalla seconda alla quinta decade, con picchi verso i 25-35 e 45-55 anni), anche se non sono rari casi di fibromialgia in et\u00e0 pediatrica o durante l'adolescenza. Pur non essendo molto conosciuta, viene indicata da recenti statistiche al secondo o terzo posto tra le malattie reumatiche. La sua prevalenza in questo gruppo di malattie risulta essere infatti compresa tra il 12% e il 20%; nella popolazione generale si attesta invece allo 0,5% nei maschi e al 3,5% nelle femmine. Altri studi la limitano al 2\u20138% della popolazione, con incidenza femminile su maschile tra 7:1 e 9:1. Spesso la diagnosi arriva tardivamente e dopo molti controlli medici, in quanto spesso viene mal interpretata. Il dolore, l'affaticabilit\u00e0, le difficolt\u00e0 funzionali dovute ai sintomi possono portare la persona affetta da questa patologia ad un isolamento dalla vita lavorativa, di gruppo e affettiva, anche in quanto spesso erroneamente valutata come \"ipocondriaca\" o esagerata nel focalizzare i sintomi. La fibromialgia pu\u00f2 non essere diagnosticata nel 75% delle persone affette.\nSintomi.\nSono molti gli elementi che possono influenzare l'acutizzarsi dei sintomi del paziente: stato di stress, contatto con ambienti umidi o freddi, un'indicazione medica errata (capita che il medico in prima istanza pensi ad una patologia di origine psicologica), assunzione di farmaci, dieta. Non esistendo ad oggi esami specifici da effettuare per la diagnosi, estrema importanza riveste ci\u00f2 che il paziente pu\u00f2 indicare al medico.\nVa segnalato come parte dei sintomi sia comune anche ad altre tre sindromi, spesso imparentate con la fibromialgia e a volte considerate un'unica entit\u00e0: la CFS (\"Chronic Fatigue Syndrome\", cio\u00e8 sindrome da fatica cronica), la MCS (o sensibilit\u00e0 chimica multipla) e la SFB (sindrome delle fascicolazioni benigne/sindrome da crampi e fascicolazioni). Fascicolazioni, stanchezza e ipersensibilit\u00e0 sono anche sintomi della fibromialgia.\nL'organo pi\u00f9 coinvolto \u00e8 la cute, seguito dai muscoli e dalle articolazioni, il dolore \u00e8 simile a quello neuropatico.\nSpesso \u00e8 stata confusa col \u201creumatismo psicogeno\u201d in quanto caratterizzata da una sintomatologia sproporzionata rispetto alle cause obiettive. Il muscolo appare infiammato, dolente e contratto. Le contratture muscolari e l'ipertono sono responsabili della \u201crigidit\u00e0\u201d, specie mattutina. I muscoli sempre contratti consumano molta energia e il paziente si sente come se lavorasse 24 ore al giorno.\nManifestazioni principali.\nLa principale manifestazione \u00e8 una sensazione di dolore, faticabilit\u00e0 e disturbi momentanei delle funzioni cognitive, difficolt\u00e0 ad addormentarsi o dormire \nDolore.\n\u00c8 riferito dai pazienti in vario modo (da un leggero indolenzimento costante, fino a dolore urente o acuto in alcune zone), ma \u00e8 comunque localizzato e accentuato in punti focali detti \"tender points\" (cio\u00e8 punti dove \u00e8 possibile evocare previa digitopressione un dolore localizzato); da non confondere con i trigger points in cui il dolore non \u00e8 ben localizzato ma tende ad essere percepito come irradiato ad una zona limitrofa.\nPossono comparire dolori articolari, lombalgia e cervicalgie, spesso con allodinia e facilit\u00e0 alle contratture muscolari in zona vertebrale e del cingolo scapolare. Vi sono oltre a mialgia (dolore muscolare), sensazioni cutanee simili a formicolii, stilettate, caldo improvviso, intorpidimento (parestesia), ipersensibilit\u00e0 della pelle, prurito. Vi \u00e8 spesso persistenza o recrudescenza del dolore anche dopo il trattamento con antidolorifici ed antinfiammatori tradizionali e percezione di un dolore \"diverso\" da quello a cui si era abituati prima di ammalarsi.\nManifestazioni ulteriori.\nPossono dunque presentarsi nel soggetto affetto da fibromialgia una vasta gamma di sintomi, non necessariamente manifestantisi tutti e nello stesso momento. Se ne elencano i principali e\\o pi\u00f9 diffusi:\nEziologia.\nLa causa esatta di tale malattia \u00e8 ancora sconosciuta e sotto studi accurati: attualmente si pensa che alla base di questa sindrome possa esserci un disturbo che coinvolge il sonno (nello stadio 4), o comunque fattori scatenanti legati a stress sia di tipo fisico che psicofisico. Per comprendere al meglio le anomalie di sfondo neurologico si sono fatti degli accertamenti: tramite la risonanza magnetica spettroscopica (MRS), nello specifico il sottotipo 1H, mostravano una disfunzione dell'ippocampo e bassa concentrazione di N-Acetil Aspartato (NAA), questo a dimostrazione di un disturbo neurologico o metabolico dell'individuo.\nAlterazioni anatomiche.\nUno studio ha dimostrato la presenza di un'alterazione a livello anatomico: un'eccessiva innervazione nelle mani, che riguarda i nervi addetti alla regolazione (apertura e chiusura), causata da shunt artero-venosi locali (rilevante malformazione artero-venosa). In particolare rimangono eccessivamente aperti, impedendo una corretta perfusione ai tessuti. Di conseguenza si ha ipossia, e quindi dolore, riduzione della forza muscolare e alterata regolazione della termoregolazione. Infatti il freddo \u00e8 una delle componenti pi\u00f9 dannose e dolorose per il paziente.\nL'iperattivit\u00e0 simpatica si traduce in particolare in alterazioni della microcircolazione periferica e centrale, come l'alterata distribuzione dei capillari a livello del tessuto muscolare, con ipervascolarizzazione dei tender points, presenza del fenomeno di Raynaud, alterazioni del flusso cerebrale con diminuzione del flusso in particolari aree cerebrali (nucleo caudato e talamo) responsabili della trasmissione e della modulazione del dolore.\nUno studio di medicina nucleare correlerebbe alcune manifestazioni cliniche della sindrome con alterazioni perfusorie nelle aree encefaliche deputate alla percezione ed elaborazione emotiva degli stimoli nocicettivi, per cui la percezione risulta alterata.\nAlterazione dei neurotrasmettitori nel SNC.\nSono dimostrate e confermate alterazioni di numerosi neurotrasmettitori, a riprova della origine nel sistema nervoso centrale della fibromialgia, specie di serotonina.\nTutti i farmaci che hanno dimostrato di essere efficaci agiscono a livello del sistema nervoso centrale.\nUno degli effetti della disfunzione dei neurotrasmettitori, ed in particolare della serotonina e della noradrenalina, \u00e8 la iperattivit\u00e0 del sistema nervoso neurovegetativo (che controlla con meccanismi riflessi numerosi funzioni dell'organismo tra cui la contrazione dei muscoli, ma anche la sudorazione, la vasodilatazione e la vasocostrizione); ci\u00f2 comporta un ulteriore deficit di irrorazione sanguigna a livello muscolare con insorgenza di dolore, astenia e tensione, oltre che un livello di percezione degli stimoli aumentata. Non si sa se la disfunzione \u00e8 congenita, acquisita o dovuta a stimoli esterni.\nSecondo alcuni studi i pazienti con fibromialgia presentano funzioni cognitive (come memoria a lungo termine e capacit\u00e0 di lavoro) inferiori o simili rispetto a soggetti pi\u00f9 anziani di 20 anni. I pazienti possono presentare \"performance\" simili ai soggetti sani solo con attivazione estensiva delle regioni frontali e parietali, ossia con maggior dispendio di energia.\nPare che vi sia una perdita di materia grigia 3,3 volte maggiore rispetto a soggetti sani coetanei.\nAlcuni marcatori possono essere ricercati negli esami di laboratorio.\nDopamina.\nPer quanto riguarda l'eziologia dolorosa della malattia, recentemente si \u00e8 dimostrato un ruolo centrale per la neurotrasmissione dopaminergica nella percezione del dolore, quindi nei pazienti con fibromialgia o sindrome da fatica cronica una diminuzione di dopamina nel SNC (come avviene nella substantia nigra nei casi di malattia di Parkinson) probabilmente contribuisce al nascere dei sintomi dolorosi che si presentano nella fibromialgia, nonch\u00e9 ai piccoli movimenti muscolari involontari, all'ipertono leggero, alla sindrome delle gambe senza riposo, e alla rigidit\u00e0.\nSono stati sperimentati i farmaci dopaminergici a basso dosaggio.\nInfiammazione neurogenica.\nUn ruolo fondamentale dell'infiammazione neurogenica \u00e8 stato ipotizzato. Si tratta di un'infiammazione difficile da diagnosticare, derivata dal rilascio localizzato, da parte di neuroni afferenti, di mediatori infiammatori come la sostanza P, CGRP, neurochinina A (NKA), ossido nitrico, polipeptide intestinale vasoattivo, in misura minore Serotonina 5-HT (altri neurotrasmettitori serotoninici sono invece risultati carenti) e l'endotelina-3 (ET-3). I canali TRPA1 stimolati dal lipopolisaccaride (LPS) possono anche causare infiammazione neurogenica acuta.\nUna volta rilasciati, i neuropeptidi inducono il rilascio di istamina dai mastociti adiacenti. A sua volta, l'istamina evoca il rilascio della sostanza P e CGRP; viene di seguito stabilito un collegamento bidirezionale tra istamina e neuropeptidi nell'infiammazione neurogenica. L'istamina provoca anche reazioni allergiche e l'aumento, visibile agli esami, dei globuli bianchi eosinofili che la degradano.\nL'infiammazione neurogenica, identificata in studi recenti, sembra giocare un ruolo importante nella patogenesi di numerose malattie, tra cui l'emicrania, la psoriasi, la vitiligine, l'asma, la fibromialgia, l'eczema, rinite vasomotoria, rosacea, allergia, dermatiti, distonia, e la sensibilit\u00e0 chimica multipla. Essa pu\u00f2 derivare da un'iniziale carenza di magnesio o traumi nervosi: molti pazienti fibromialgici hanno disturbi cronici pre-esistenti all'articolazione temporo-mandibolare, ad esempio, e nell'emicrania, la stimolazione locale del nervo trigemino (che comprende anche i nervi mandibolari e mascellari), durante i test \u00e8 risultata provocare infiammazione neurogenica sistemica attraverso il rilascio di neuropeptidi.\nL'artrosi cervicale, l'osteoartrosi e l'artrite reumatoide sono fattori di rischio.\nTraumi, malattie e neuropatie.\nSecondo alcuni studi non \u00e8 una malattia ad origine \"periferica\", in quanto non sono dimostrate alterazioni muscolari o tendinee significative, ma altri studi sono in disaccordo. All'esordio spesso vi \u00e8 un evento scatenante: un trauma fisico (infortuni o patologie come artrosi e radicolopatia) o psichico, una malattia febbrile spesso ad eziologia virale (in particolare da virus di Epstein-Barr, o da virus influenzale), o altri eventi stressanti. \nSensibilit\u00e0 al glutine e neuropatia delle piccole fibre.\nDiscussa, visto il coinvolgimento del SNC e non del solo sistema nervoso periferico, \u00e8 la possibile associazione - in caso di fibromialgia che si caratterizzi per dolori acuti - con la neuropatia periferica a piccole fibre (sospettata anche della sindrome delle fascicolazioni benigne), una polineuropatia di difficile diagnosi, poich\u00e9 l'82% dei casi hanno un normale risultato di EMG e dell'analisi della conduzione nervosa (talvolta \u00e8 visibile tramite biopsia).\nLa neuropatia delle piccole fibre ha cause sconosciute; quando non \u00e8 correlata a malattie manifeste (lupus eritematoso, sarcoidosi, HIV o malattia di Lyme) pu\u00f2 essere collegata alla celiachia, ad allergie, alla sensibilit\u00e0 non celiaca al glutine (NCGS), all'ipotiroidismo o malattie autoimmuni, ma nel 40 % dei pazienti \u00e8 idiopatica (senza causa primaria). La NCGS come causa di fibromialgia \u00e8 ipotesi discussa.\nNonostante sia esclusa dalle sindromi da dolore neuropatico, la condivisione di caratteri fenotipico-metabolici, oltre ad evidenze di coinvolgimento di piccole fibre assonali, potrebbero collocarla come una sindrome dolorosa di confine tra dolore muscolare e neuropatico.\nInfezioni batteriche.\nIpotizzata, essendo una malattia con sintomatologia simile a quelle reumatiche, l'origine autoimmune da infezioni batteriche. \nSpasmofilia.\nSoggetti con spasmofilia (tetania normocalcemica) possono col tempo evolvere in fibromialgia.\nAltre neuropatie.\nSoffrono con pi\u00f9 facilit\u00e0 di fibromialgia rispetto alla media i pazienti con neuropatia ereditaria con predisposizione alle paralisi da pressione (HNPP) detta anche neuropatia tomaculare per cui \u00e8 stata ipotizzata come origine.\nCome altre patologie simili, alcune forme di FM potrebbero essere messe in relazione a un gruppo di neuropatie non strutturali caratterizzate da alterazione di tipo funzionale della membrana dell'assone nei nervi periferici (e raramente del SNC; non causa, in generale, danni ai neuroni dell'encefalo, al cervello o al midollo spinale), che pu\u00f2 occasionalmente associarsi ad altre forme congenite od acquisite di neuropatie, o essere il residuo di forme acute come la sindrome di Guillain-Barr\u00e9, una malattia autoimmune caratterizzata da paralisi temporanea, che si manifesta a volte durante o dopo un'infezione virale, a causa dell'attacco degli anticorpi che erroneamente si rivolgono anche contro la guaina mielinica nervosa, danneggiando la conduzione neurale. La stessa GBS pu\u00f2 presentarsi in forma pi\u00f9 lieve, senza paralisi ma semplice calo di forza (ipostenia) temporaneo, come neuropatia assonale o motoria multifocale anche blanda, essere sottostimata e non curata in fase acuta (ad esempio con l'uso di immunoglobuline o immunosoppressori). Inoltre senza fisioterapia adeguata in fase post-acuta, pu\u00f2 lasciare strascichi sotto forma di patologie sfuggenti e poco note. La sindrome fascicolazioni e crampi, che pu\u00f2 essere il prodromo della fibromialgia o della CFS, rappresenterebbe la forma pi\u00f9 frequente e la meno grave di patologia con queste caratteristiche e pu\u00f2 risultare idiopatica o esser esito di una pregressa neuropatia acuta, in cui permane un leggero e poco visibile danno alla mielina di alcuni nervi periferici.\nCanalopatie e alterazioni mitocondriali.\nCome nella sindrome delle fascicolazioni benigne e nella spasmofilia idiopatica sono state ipotizzate disfuzioni congenite o indotte per via immunomediata delle proteine deputate allo scambio degli ioni (canali ionici), quindi una miopatia congenita (canalopatie miotoniche) o acquisita (es. per autoimmunit\u00e0 come nella sindrome di Lambert-Eaton, sindrome di Isaacs, ecc.) di difficile diagnosi, con coinvolgimento di canali del sodio (specie quello denominato Nav1.7), oppure del calcio o del potassio, che causa dolore e problemi alla fibra nervosa o muscolare con facile affaticabilit\u00e0. In una percentuale di pazienti \u00e8 stato messa in luce da analisi istologiche approfondite la presenza di alterazioni dei mitocondri dei monociti presenti nel sangue, in cellule muscolari o tessuti cutanei, con riduzione della massa dovuta ad autofagia cellulare causata dal lisosoma, senza presenza apparente di una miopatia mitocondriale genetica tra quelle attualmente identificate o un coinvolgimento metabolico.\nGenetica.\nSembra esistere anche una familiarit\u00e0 ed ereditariet\u00e0, anche se non sono noti i precisi meccanismi di trasmissione; alcuni lavori hanno documentato la maggiore prevalenza di alcuni alleli nel sistema dell'antigene leucocitario umano.\nTipologie e comorbilit\u00e0.\nLe differenze nei profili del sistema nervoso autonomico psicologici e tra gli individui affetti possono indicare l'esistenza di sottotipi di fibromialgia. Un rapporto del 2007 divide le persone con fibromialgia in quattro gruppi e \"tipi misti\":\nComorbilit\u00e0.\nPu\u00f2 comparire assieme alle seguenti patologie: sindrome della fatica cronica (circa il 70 % dei pazienti fibromialgici manifesta anche i criteri della CFS); sindrome della guerra del Golfo; sindrome delle gambe senza riposo e acatisia; sinusite; alcune sindromi autoimmuni (allergie, vitiligine, psoriasi, alopecia areata, ecc.); neuropatie, in particolare neuropatia ereditaria con predisposizione alle paralisi da pressione (HNPP), sindrome del tunnel carpale (23 % contro 1 % di pazienti non fibromialgici come campione di controllo) e cubitale; ernia del disco, discopatia, radicolopatia; tendinopatia; sindrome miositica tensiva; cifosi, sindrome di Scheuermann; tremore essenziale\nUno studio del 2009 condotto su pazienti partecipanti al convegno sulla fibromialgia tenutosi a Salt Lake City ha evidenziato le comorbilit\u00e0 pi\u00f9 frequenti tra i disturbi del sonno (83%), la depressione (71%), l\u2019ansia (63%) e l\u2019artrite (38%).\nPsicologia.\nLa fibromialgia non \u00e8 una malattia psichiatrica e i problemi di ansia la peggiorano (e viceversa) ma non la causano: \u00e8 stato dimostrato che i tratti psicopatologici della percentuale di pazienti fibromialgici che non soffriva di problemi pregressi di ansia sono identici a quelli di pazienti con altre patologie caratterizzate da dolore cronico (es. artrite reumatoide) e sono quindi da considerare come reazione alla malattia di base. Essendo coinvolta la serotonina (per meccanismi non chiari), molti pazienti possono soffire anche di depressione e disturbi d'ansia, che assieme alla stanchezza sono spesso lamentate dai pazienti. Alcune forme, fermo restando che non si tratta di disturbi psichici, possono essere collegate all'ambito della psiconeuroendocrinoimmunologia.\nIl rischio di sviluppare disturbi d\u2019ansia (come disturbo ossessivo-compulsivo e disturbo post traumatico da stress) \u00e8 circa 5 volte superiore rispetto ai non fibromialgici.\nDa uno studio spagnolo risulta che tra il 36,4% e il 50 % dei casi aveva inoltre una storia pregressa di problematiche psicologiche e psichiatriche. La prima percentuale \u00e8 per\u00f2 sovrapponibile a quella di altre malattie croniche.\nIn questi pazienti, spesso accusati di ipocondria da medici e familiari (data la difficolt\u00e0 di rilevare dati clinici negli esami che spesso risultano negativi), la diagnosi di fibromialgia viene accolta molte volte con sollievo.\nCriteri diagnostici.\nDopo aver escluso altre patologie muscolari, neurologiche o scheletriche, sono due gli elementi che, una volta accertati, possono permettere una corretta diagnosi della fibromialgia:\nAttualmente si sono affiancati altri due sistemi di valutazione dei tender points, che sono stati messi a confronto recentemente: la valutazione mialgica e dolorometrica con la forma digitale classica. Tali studi hanno dimostrato la maggiore efficacia del sistema classico di palpazione.\nIl criterio diagnostico della palpazione rimane il metodo principale utilizzato. \nOltre ai 18 descritti esistono nei singoli pazienti molti altri tender points. Ci pu\u00f2 anche essere, come per la spasmofilia, positivit\u00e0 ad ipereccitabilit\u00e0 muscolare periferica indotta dalla prova del laccio con ischemia transitoria e iperpnea.\nAnalisi di laboratorio.\nNon ci sono marcatori biologici univoci, ma alcuni pazienti hanno diversit\u00e0 patologiche nelle cellule sanguigne, specie globuli bianchi, come eosinofilia (marcato numero di eosinofili, in tal caso si deve analizzare una possibile mialgia eosinofila) e alterazioni interne dei monociti; \u00e8 stata evidenziata spesso una ridotta concentrazione di serotonina (come nei depressi e negli ansiosi) e 5-idrossi-triptofano nel liquor e nel plasma, ridotta produzione di melatonina (ormone del sonno), aumento di oltre tre volte delle concentrazioni di sostanza P nel liquor, tutti neurotrasmettitori coinvolti nella modulazione del dolore e nella regolazione del sonno. Altri esami, come il CPK o l'elettromiografia hanno dato risultati contrastanti, e solitamente quindi si usano solo per escludere miopatie, danni neuronali e neuropatie in diagnosi differenziale.\nDiagnosi differenziale.\nEsistono diverse sindromi e malattie che per le loro caratteristiche possono essere simili alla fibromialgia come sintomi, e che andranno escluse, anche se possono essere tuttavia concomitanti; tra esse vi sono principalmente:\nAltre sindromi da escludere: lupus eritematoso sistemico, vasculite (es. sindrome di Churg-Strauss), tumori, tubercolosi ossea (malattia di Pott), malattia metabolica, avvelenamento da metalli pesanti, gastrite cronica atrofica autoimmune, celiachia, rachitismo.\nVengono quindi di solito eseguiti, per escludere molte patologie con marcatori specifici o indicatori, esami di velocit\u00e0 di eritrosedimentazione, proteina C reattiva, anticorpi antinucleo, emocromo con formula leucocitaria, creatinfosfochinasi, transaminasi, anticorpi anti-virus di Epstein-Barr, anti-gliadina e anti-epatite C, ormone tireostimolante, tiroxina, fattore reumatoide, anticorpi anti-cellule parietali e anticorpi anti-fattore intrinseco. L'esame obiettivo rimane l'esame pi\u00f9 valido. Altri esami vengono utilizzati soltanto per escludere altre malattie.\nControversie.\nLa definizione di fibromialgia \u00e8 relativamente recente e continua ad essere definita una diagnosi controversa o un termine ombrello. Il dottor Frederick Wolfe, principale autore dell'articolo scientifico che nel 1990 ha per primo definito le linee guida diagnostiche per la fibromialgia, ha affermato nel 2008 di credere come, con \"chiarezza\", non si tratti di una malattia ma di una risposta fisica alla depressione e allo stress psicofisico Nel 2013 Wolfe ha aggiunto che le sue cause sono \"controverse\" e \"ci sono numerosi fattori che producono tali sintomi \u2013 alcuni sono psicologici a altri sono fisici, e non esiste tra essi un continuo\".\nDiversi membri della comunit\u00e0 scientifica non considerano la fibromialgia una malattia per il mancato riscontro di anomalia a seguito degli esami fisici e per l'assenza di un oggettivo test diagnostico.\nTerapia.\nI trattamenti per la fibromialgia sono di varia natura, e quello corretto viene individuato a seconda se si sia in presenza di una nuova forma o di una recidiva.\nL'attuale letteratura suggerisce una combinazione fra diverse tipologie di cura per ottenere i migliori risultati.\nTerapia non farmacologica.\nIl paziente deve stare a riposo se \u00e8 molto stanco o ha dolori acuti, ma la persona non deve mai essere immobilizzata, per non ampliare il sintomo di rigidit\u00e0 gi\u00e0 presente; in seguito si dovrebbe esercitare un po' di stretching: l'individuo deve effettuare lavoro sui muscoli dolenti, distendendoli e rimanendo in tale posizione per 30 secondi e ripetuti pi\u00f9 volte, mentre l'aerobica o altro esercizio fisico possono migliorare i sintomi.\nL'attivit\u00e0 fisica deve essere continuativa, ma non eccessivamente intensa ed aumentata progressivamente senza eccessi. Una buona percentuale di malati risponde positivamente a determinate tecniche di rilassamento, come training autogeno, ipnositerapia, mindfulness e yoga, ed alle terapie comportamentali, che svolgono il ruolo di migliorare la conoscenza e il rapporto del paziente con il proprio corpo e con la fibromialgia stessa. Importantissimo poi \u00e8 il recupero del sonno perduto, farsi effettuare massaggi, fisioterapia. Sono stati sperimentati anche particolari tipi di fototerapia.\nIl paziente deve anche evitare di svolgere lavori troppo pesanti a livello fisico, oltre che risiedere in ambienti caldi e asciutti..\nDieta.\nIl soggetto fibromialgico dovrebbe intraprendere una dieta corretta (limitare le proteine animali, il caff\u00e8, il t\u00e8, gli zuccheri raffinati e i superalcolici, assumere proteine vegetali, infusi e tisane, frutta e verdura; preferire i cereali integrali e secondo alcuni medici anche limitare le solanaceae come pomodori, patate, melanzane e peperoni). Sono state sperimentate le diete basate sul vegetarianismo: in particolare la dieta vegana nella sua variante crudista si \u00e8 dimostrata un'efficace forma di trattamento \u2013 almeno a breve termine \u2013 per la fibromialgia.\nUna dieta priva di glutine e di latticini e ricca di omega 3 sembra poter migliorare la sintomatologia, unitamente ad un buon apporto di vitamina C, D3. In tal senso la dieta a base di carne allevata al pascolo, uova biologiche, frutta e verdura biologiche possono migliorare il quadro clinico (paleo diet).\nTerapia farmacologica.\nData l'impossibilit\u00e0 di formulare una diagnosi basata su evidenze mediche, e soprattutto in considerazione della natura equivoca della fibromialgia, non esiste una terapia universalmente adottata la cui efficacia sia scientificamente provata.\nFANS e miorilassanti.\nMolti sono i farmaci utilizzati, come i FANS, (antinfiammatori non sterodei), ma non hanno avuto buoni risultati, molti pi\u00f9 risultati hanno dato i miorilassanti (come la ciclobenzaprina) e la S-adenosil-metionina. I miorilassanti centrali (es. oxibutinina, succinilcolina, vecuronio, silodosina, oppure gli ansiolitici come le benzodiazepine) hanno efficacia temporanea, in quanto dopo una lieve attenuazione dei sintomi dolorosi, accentuano i deficit cognitivi e percettivi spesso presenti nella sindrome.\nSSRI.\nStudi hanno dimostrato l'efficacia di antidepressivi come nel caso dell'Amitriptilina (un antidepressivo triciclico), che rimane il principio attivo di prima scelta visto anche la loro qualit\u00e0 di riuscire a migliorare la qualit\u00e0 del sonno, altri principi secondari sono Fluoxetina (inibitore selettivo della ricaptazione della serotonina pi\u00f9 comunemente chiamati SSRI), e la Duloxetina, i risultati appaiono discreti ma vengono dati nel breve periodo. Inoltre ultimamente viene utilizzata anche la venlafaxina, ovvero un antidepressivo che agisce sia sulla serotonina che sulla noradrenalina, nonch\u00e9 sertralina e paroxetina.\nMelatonina.\nLa melatonina, ormone collegato al sonno, pu\u00f2 migliorare i sintomi, dall'insonnia al dolore.\nAntiepilettici, antiparkinsoniani e oppioidi.\nUsati anche gli antiepilettici (come il clonazepam, il gabapentin o il pregabalin), gli analgesici centrali oppioidi (tramadolo e codeina/paracetamolo), alcuni antiparkinsoniani (usati spesso contro dolore e spasticit\u00e0) come il pramipexolo.\nIl pregabalin, tuttavia, \u00e8 un analogo del neurotrasmettitore GABA, come il gabapentin, ed \u00e8 indicato nel trattamento del dolore neuropatico periferico, cio\u00e8 dovuto a un'anomalia anatomica e/o funzionale del meccanismo di segnalazione del dolore del sistema nervoso periferico, ma d\u00e0 risultati apprezzabili solo su una percentuale minoritaria di pazienti fibromialgici; gabapentin, pregabalin e pramipexolo vengono riservati a casi gravi e per brevi periodi, dato che sono assai diffusi pesanti effetti collaterali come sonnolenza, deficit cognitivo, alterazione della frequenza cardiaca, vomito, tremori, edema, problemi psichici, ipotensione e iperalgesia paradossa (accentuazione del dolore).\nGli oppiacei, a parte la codeina e il tramadolo, svolgono un ruolo marginale nel trattamento della fibromialgia, in quanto agiscono sulle vie dolorifiche a livello del sistema nervoso centrale che non sono interessate in questa sindrome che, a quanto pare, utilizza altre vie di trasmissione e controllo del dolore, per il momento ancora totalmente sconosciute. Hanno inoltre effetti collaterali e indesiderati, e inducono tolleranza e dipendenza. La Food and Drug Administration non ne approva l'uso. La European League Against Rheumatism nel 2008 ha approvato l'uso del tramadolo ma sconsigliato l'uso di forti oppiacei (es. idrocodone, ossicodone, morfina, ecc.). Dolori forti in punti specifici possono essere trattati con lidocaina.\nFarmaci dopaminergici.\nAlcuni malati traggono beneficio da dopaminergici (usati per i sintomi motori del Parkinson) a bassissimo dosaggio, come il citato pramipexolo o la levodopa. Sarebbe sconsigliato - anche se in taluni casi sono usati a bassa dose per sintomi come insonnia e dolore - perci\u00f2, secondo l'ipotesi dopaminergica l'uso a lungo termine di neurolettici (antagonisti della dopamina, che possono causare effetti extrapiramidali, e aumentare alcuni sintomi della malattia) specie in dosaggio medio-alto, in pazienti fibromialgici che hanno comorbilit\u00e0 di disturbi psichici.\nCannabinoidi e cortisonici.\nMolti pazienti hanno riscontrato notevoli miglioramenti (anche nettamente superiori rispetto a quelli provati con i farmaci \"tradizionali\") con l'uso terapeutico di marijuana, grazie ai suoi effetti analgesici, miorilassanti, antidepressivi, ansiolitici ed alla migliore qualit\u00e0 del sonno. Sono inoltre da notare i generalmente minori effetti collaterali, l'assenza di dipendenza fisica e la ridotta tolleranza sviluppata anche dopo prolungati periodi d'uso rispetto agli antidepressivi.\nI cortisonici un tempo usati con facilit\u00e0, sono controindicati se non in bassa dose. Gli immunosoppressori non sono usati, non essendo chiaro se vi sia davvero una genesi autoimmunitaria.\nIntegratori e medicina alternativa.\nGli integratori di calcio, magnesio, vitamine (es. vitamina C, vitamina B12) ed oligominerali vengono utilizzati empiricamente, anche come forma di automedicazione, dai malati e dai medici con risultati contrastanti. Il loro effetto \u00e8 transitorio e ridotto, sia reintegrando le sostanze consumate in periodi di stress, sia molto simile all'effetto placebo, cos\u00ec come accade per i trattamenti alternativi non riconosciuti come l'agopuntura o l'ossigeno-ozonoterapia, da alcuni utilizzata.\nIn certi casi il paziente pu\u00f2 giovarsi dell'uso di potassio e coenzima Q10, nel caso di quest'ultimo per l'incremento dell'energia nei mitocondri. Sperimentata anche la palmitoiletanolamide (PEA), un'ammide di acido grasso con propriet\u00e0 antidolorifiche, neuroprotettive e antinfiammatorie.\nPrognosi.\nSebbene non sia una patologia degenerativa o fatale in s\u00e9, il dolore cronico e la rigidit\u00e0 della fibromialgia sono pervasivi e persistenti. La maggioranza dei pazienti riporta che i propri sintomi non aumentano nel tempo. La fibromialgia ha sintomi fluttuanti, in rapporto a numerosi fattori esterni che sono in grado di provocarne un peggioramento: \u00e8 evidenziata un'influenza dei fattori climatici (i dolori e la rigidit\u00e0 peggiorano in primavera, autunno e nei periodi di grande umidit\u00e0), dei fattori ormonali (periodo premestruale, disfunzioni della tiroide), dei fattori stressanti psicologici, dell'invecchiamento.\nUna valutazione di 332 nuovi pazienti con fibromialgia ha rilevato che i fattori correlati alla malattia come il dolore e fattori psicologici come condizione del lavoro, impotenza, l'istruzione, ecc. hanno avuto un rapporto indipendente e significativo per la gravit\u00e0 dei sintomi e la funzione. La fibromialgia pu\u00f2 avere periodi di remissione di molti sintomi, specie se si seguono cure adeguate."}
{"id": "1788099", "revid": "339392", "url": "https://it.wikipedia.org/wiki?curid=1788099", "title": "Vladislav Va\u0161\u010duk", "text": ""}
{"id": "1788100", "revid": "1543377", "url": "https://it.wikipedia.org/wiki?curid=1788100", "title": "Orodara", "text": "Orodara \u00e8 un dipartimento del Burkina Faso classificato come citt\u00e0, capoluogo della provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 6 villaggi: Dieri, Diossogo, Kotoudeni, Lidara, Niale e Tin."}
{"id": "1788101", "revid": "729019", "url": "https://it.wikipedia.org/wiki?curid=1788101", "title": "Tatsumi Fujinami", "text": "Carriera.\nFujinami debutt\u00f2 nel mondo del wrestling a lottare nella Japan Pro-Wrestling Association, preso sotto la propria ala da Antonio Inoki. Quando Inoki nel 1971 venne licenziato dalla JPWA Fujinami lo segu\u00ec insieme ad altri lottatori nell'avventura di fondare una nuova federazione, la New Japan Pro-Wrestling; Inoki, Fujinami, Osamu Kido e Kotetsu Yamamoto sono di fatto riconosciuti come i padri fondatori della NJPW.\nNei primi tempi si prest\u00f2 a fare da avversario per giovani lottatori debuttanti, come Mr. Pogo, Yoshiaki Fujiwara e Gran Hamada. Fujinami, Fujiwara, Hamada e altri tre lottatori debuttanti nel 1974 si confrontarono nella Karl Gotch Cup, torneo precursore della Young Lions Cup.\nVerso la fine degli anni settanta Fujinami fu inviato dalla federazione a gareggiare all'estero, nella messicana Universal Wrestling Association e nella statunitense Jim Crockett Promotions. Pass\u00f2 poi alla World Wide Wrestling Federation dove cominci\u00f2 davvero a farsi un nome, vincendo il WWF Junior Heavyweight Championship e riportandolo con s\u00e9 in Giappone, dove divent\u00f2 il titolo pi\u00f9 importante per tale categoria di peso. Fujinami divenne in seguito il primo wrestler ad imporsi sia nella categoria junior heavyweight sia in quella heavyweight.\nIl suo incontro pi\u00f9 famoso disputato negli Stati Uniti fu il match \"titolo contro titolo\" contro Ric Flair svoltosi durante la prima edizione di SuperBrawl; si tratt\u00f2 di un rematch in seguito ad un precedente incontro dall'esito finale controverso (dusty finish) tenutosi in Giappone. Il vincitore fu Flair, che mantenne il proprio WCW World Heavyweight Championship e conquist\u00f2 l'NWA World Heavyweight Championship di Fujinami.\nNegli ultimi anni Fujinami, dopo essere stato nominato presidente della NJPW nel 1999 (carica da cui \u00e8 stato rimosso nel 2004) ha diminuito i propri impegni sul ring. L'ultimo titolo detenuto nella NJPW \u00e8 stato l'IWGP Tag Team Championship in coppia con il suo allievo Osamu Nishimura nell'ottobre 2001, mentre il suo ultimo incontro con un titolo in palio \u00e8 stato quello per l'AJPW Triple Crown Heavyweight Championship contro Keiji Mutoh nel dicembre dello stesso anno.\nFujinami e Nishimura hanno iniziato ad occuparsi della loro federazione, la Muga, che propone un tipo di wrestling classico basato maggiormente sulle prese, tecnica che nella NJPW sembra trascurata.\nNel 2015, nella notte prima di \"WrestleMania 31\", \u00e8 stato introdotto da Ric Flair nella WWE Hall of Fame.\nTitoli e riconoscimenti.\nNew Japan Pro-Wrestling\nWorld Wide Wrestling Federation / World Wrestling Federation\nPro Wrestling Illustrated"}
{"id": "1788102", "revid": "1543377", "url": "https://it.wikipedia.org/wiki?curid=1788102", "title": "Banzon", "text": "Banzon \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 5 villaggi: Doria, Floxoum, Kounseni, Nablodjassa e Nianwere."}
{"id": "1788104", "revid": "1305772", "url": "https://it.wikipedia.org/wiki?curid=1788104", "title": "Made in America", "text": "Made in America (\"fatto in America\" in lingua inglese) pu\u00f2 riferirsi a"}
{"id": "1788105", "revid": "1573940", "url": "https://it.wikipedia.org/wiki?curid=1788105", "title": "Chiesa di San Nicol\u00f2 (Albisola Superiore)", "text": "La chiesa di San Nicol\u00f2 \u00e8 un luogo di culto cattolico situato nel comune di Albisola Superiore, in piazza San Nicol\u00f2, in provincia di Savona. La chiesa \u00e8 sede della parrocchia omonima del vicariato di Albisola-Varazze della diocesi di Savona-Noli. L'edificio \u00e8 situato al di fuori del centro abitato, adiacente l'oratorio di Santa Maria Maggiore.\nNel territorio della parrocchia sorgono altri edifici religiosi: la chiesa di San Pietro, sul piazzale della stazione, e la cappella di San Sebastiano lungo la via omonima.\nStoria.\nSecondo alcune fonti storiche la prima costruzione della chiesa avvenne nel 1067 presso il lieve promontorio e ai piedi dell'antico castello (XI secolo); la sua edificazione fu decisa, molto probabilmente, a seguito delle violente incursioni dei corsari barbareschi che danneggiarono l'antica e matrice chiesa dei Santi Pietro e Paolo di Albisola Superiore.\nL'odierna struttura \u00e8 invece risalente all'ultimo decennio del XVI secolo ad opera del maestro Alessandro Salvagno; altri lavori di ammodernamento seguirono nei secoli successivi.\nDescrizione.\nCon una struttura a pianta basilicale presenta una divisione a tre navate e scandite da quadrangolari pilastri; il prolungamento della navata centrale maggiore ha portato ad un ampio presbiterio dell'abside. Il suo interno \u00e8 stato decorato con notevoli e massicci stucchi anche se a causa della scarsit\u00e0 di luce, nonostante le tante finestre poste prevalentemente a sud, non vengono maggiormente esaltati.\nL'adiacente campanile presenta una piccola cupola ribassata in ceramica policroma. L'antistante piazzale in acciottolato \u00e8 stato eseguito nel 1837. L'intera struttura \u00e8 stata recentemente sottoposta ad un delicato intervento di restauro, soprattutto nelle antiche e originarie colorazioni.\nLe opere.\nLe navate laterali sono scandite da interne cappelle conservanti opere pittoriche e soprattutto scultoree.\nNella prima cappella \u00e8 presente un gruppo ligneo policromo dello scultore Anton Maria Maragliano raffigurante \"Sant'Antonio da Padova\" mentre nella terza cappella \u00e8 conservata la statua in marmo della \"Madonna del Rosario\" del XVIII secolo. Presso l'altare maggiore \u00e8 presente la statua marmorea della \"Gloria di san Nicol\u00f2\" dello scultore Francesco Schiaffino e, ai lati del presbiterio, dipinti e tele del pittore Paolo Gerolamo Brusco; a quest'ultimo sono inoltre attribuiti gli affreschi della volta a botte e del catino dell'abside.\nDello scultore Antonio Brilla \u00e8 il gruppo ligneo raffigurante \"Sant'Isidoro ai piedi della Madonna\"; nella seconda cappella di sinistra \u00e8 presente una pala d'altare del XVII secolo ritraente \"La pace tra Albisola e Stella, Madonna col Bambino e i santi Giuseppe e Pietro\"; nella sagrestia la tela dell\"'Immacolata Concezione\" del pittore Giovanni Agostino Ratti. Altri affreschi della volta sono opera del pittore Francesco Gandolfi."}
{"id": "1788107", "revid": "339392", "url": "https://it.wikipedia.org/wiki?curid=1788107", "title": "Ruslan Rotan", "text": ""}
{"id": "1788109", "revid": "438678", "url": "https://it.wikipedia.org/wiki?curid=1788109", "title": "Pesce azzurro", "text": "Vengono generalmente definite pesci azzurri alcune specie di pesci caratterizzati da colorazione dorsale tendente spesso al blu, in qualche caso verde e da colorazione ventrale argentea.\nLa denominazione.\nLa denominazione di \"pesce azzurro\" non si riferisce ad un gruppo scientificamente definito di specie ittiche, ma \u00e8 utilizzata commercialmente e in campo culinario per indicare alcune variet\u00e0 di pesci, generalmente di piccola pezzatura, di varia forma e sfumature di colorazione, il cui costo \u00e8 generalmente ridotto per la grande quantit\u00e0 di pescato.\nBiologicamente parlando, il pesce azzurro appartiene a specie a vita pelagica, con carni grasse e spesso ricche di oli.\nSpecie.\nSpecie di pesce azzurro presenti sul mercato sono:\nQualit\u00e0 nutrizionali.\nI piatti preparati con tali specie di pesce sono spesso considerati \"cucina povera\", ma il pesce azzurro \u00e8 molto apprezzato in cucina per le qualit\u00e0 nutrizionali delle carni.\nEsso ha carni generalmente molto digeribili con prevalenza di grassi insaturi, in particolare del tipo omega 3. Anche per questo il consumo di pesce azzurro \u00e8 consigliato nelle diete nelle quali sono da evitare i grassi saturi, presenti in altre specie animali, e, in generale, per chi deve tenere sotto controllo la propria concentrazione di colesterolo nel sangue. Sono inoltre generalmente molto abbondanti la vitamina D e molte vitamine del gruppo B, oltre allo iodio e, a seconda della specie, anche ferro e calcio."}
{"id": "1788116", "revid": "6340", "url": "https://it.wikipedia.org/wiki?curid=1788116", "title": "Medieval Total War", "text": ""}
{"id": "1788118", "revid": "116157203", "url": "https://it.wikipedia.org/wiki?curid=1788118", "title": "Thalassocnus", "text": "Il talassocno (gen. Thalassocnus) \u00e8 un bradipo estinto dalle abitudini acquatiche, vissuto nel Pliocene (tra 6 e 2 milioni di anni fa). I suoi resti sono stati rinvenuti esclusivamente in Per\u00f9 e in Cile.\nUn bradipo marino?\nContrariamente agli altri grandi bradipi terricoli estinti (come \"Megatherium\" e \"Megalonyx\"), il talassocno era un animale semiacquatico. Questo strano mammifero \u00e8 conosciuto per numerosi fossili provenienti da un unico deposito di origine marina, la formazione Pisco nella costa meridionale del Per\u00f9 (de Muizon et al., 2004). Nonostante l'idea di un bradipo marino possa sembrare assurda, \u00e8 pur vero che i bradipi sono ottimi nuotatori. La costa del Per\u00f9, all'epoca in cui visse il talassocno, era desertica; ci\u00f2 significa che per animali grandi come i bradipi terricoli, l'unica possibilit\u00e0 di raggiungere facilmente il cibo era quella di nutrirsi delle piante acquatiche presenti in gran numero al largo della costa.\nNutrirsi al largo.\nLe prime specie di talassocno mostrano un notevole grado di usura dei denti, probabilmente dovuto alla masticazione di molta sabbia insieme alle piante (de Muizon et al., 2003b). Si presume, quindi, che questi animali abbiano iniziato a nutrirsi dei vegetali rigettati sulla spiaggia o nelle immediate vicinanze della costa; in questo modo il nuotare avrebbe sollevato una gran quantit\u00e0 di sabbia. Con il passare del tempo, il talassocno potrebbe essersi spinto sempre pi\u00f9 al largo: le ultime specie di questo animale, infatti, non mostrano alcun segno di denti consumati, ad indicare che la loro nutrizione era interamente acquatica, a discreta distanza dalla riva.\nEvoluzione delle specie.\nIl talassocno offre un perfetto esempio di serie evolutiva all'interno di un singolo genere: di questo animale si conoscono cinque specie, ognuna delle quali a un differente livello della formazione Pisco. \u00c8 probabile, quindi, che solo una specie alla volta abitasse la zona, dando in seguito origine alla specie successiva. Ogni specie mostra un maggior livello di adattamento alla nutrizione e a un modo di vita acquatici. Ad esempio, la mascella inferiore di \"Thalassocnus antiquus\" (la specie pi\u00f9 antica), \u00e8 decisamente pi\u00f9 corta e di forma diversa rispetto a quella di \"Thalassocnus yaucensis\" (la specie pi\u00f9 recente). Si suppone che questo cambiamento fosse correlato allo sviluppo di spesse labbra muscolose, adatte a strappare le alghe. Sembra che le ultime specie possedessero caratteristiche pi\u00f9 consone a pascolare che a brucare.\nFilogenesi.\n o \u2020\"Thalassocnus\" de Muizon &amp; McDonald, 1995\n |-- \u2020\"T. antiquus\" de Muizon, McDonald, Salas &amp; Urbina, 2003\n `--+-- \u2020\"T. natans\" de Muizon &amp; McDonald, 1995\n `--+-- \u2020\"T. littoralis\" McDonald &amp; de Muizon, 2002\n `--+-- \u2020\"T. carolomartini\" McDonald &amp; de Muizon, 2002\n `-- \u2020\"T. yaucensis\" de Muizon, McDonald, Salas &amp; Urbina, 2004\nArtigli per aggrapparsi.\nStranamente, tutte le specie di talassocno sono sprovviste di un adattamento per la vita acquatica tipico dei grandi vertebrati marini che si nutrono sui fondali: la pachiostosi, ovvero l'ispessimento delle ossa (ad es. le costole). Questo ispessimento si \u00e8 evoluto diverse volte, come nei pliosauri e sirenii, aumentando la densit\u00e0 delle ossa per aiutare l'animale a rimanere sommerso, dal momento che il corpo tende a galleggiare in superficie. \"Thalassocnus\" era sprovvisto di questo tipo di adattamento; gli studiosi pensano che questi bradipi, invece di sviluppare la pachiostosi, usassero i loro giganteschi artigli per ancorarsi al fondo marino. Questo comportamento si nota anche nell'odierna iguana marina (\"Amblyrhynchus cristatus\"), che si nutre di alghe e possiede anch'essa grandi artigli. \u00c8 possibile, inoltre, che gli artigli fossero utili al talassocno per afferrarsi alle rocce quando entrava e usciva dall'acqua, in particolare in presenza di onde.\nPeli o pelle nuda?\nI talassocni dovevano essere degli animali dall'aspetto molto particolare, ma non \u00e8 chiaro quale fosse il loro rivestimento corporeo. I bradipi attuali, e probabilmente la maggior parte di quelli estinti possiedono una pelliccia molto folta e lunga, totalmente inadatta a uno stile di vita acquatico, ed \u00e8 improbabile che il talassocno possedesse questo tipo di rivestimento. \u00c8 pi\u00f9 probabile che avesse una pelle nuda, come quella dei cetacei o dei sirenidi, o pi\u00f9 verosimilmente fosse ricoperto da uno strato di pelo corto e ispido, come quello delle otarie o della lontra marina.\n\u00c8 probabile che il talassocno, nel corso dei cinque milioni di anni della sua evoluzione, abbia condiviso il suo habitat con un altro mammifero marino aberrante, il cetaceo \"Odobenocetops\", vissuto nello stesso periodo e negli stessi luoghi. "}
{"id": "1788119", "revid": "767487", "url": "https://it.wikipedia.org/wiki?curid=1788119", "title": "Distretto di Pudukkottai", "text": "Il distretto di Pudukkottai \u00e8 un distretto del Tamil Nadu, in India, di 1.452.269 abitanti. Il suo capoluogo \u00e8 Pudukkottai."}
{"id": "1788121", "revid": "287204", "url": "https://it.wikipedia.org/wiki?curid=1788121", "title": "Rinaldo di Chatillon", "text": ""}
{"id": "1788122", "revid": "37401", "url": "https://it.wikipedia.org/wiki?curid=1788122", "title": "Jazira", "text": ""}
{"id": "1788127", "revid": "767487", "url": "https://it.wikipedia.org/wiki?curid=1788127", "title": "Distretto di Ramanathapuram", "text": "Il distretto di Ramanathapuram \u00e8 un distretto del Tamil Nadu, in India, di 1.183.321 abitanti. Il suo capoluogo \u00e8 Ramanathapuram."}
{"id": "1788129", "revid": "3831", "url": "https://it.wikipedia.org/wiki?curid=1788129", "title": "Rusce", "text": ""}
{"id": "1788131", "revid": "16292273", "url": "https://it.wikipedia.org/wiki?curid=1788131", "title": "Zuiquan", "text": ""}
{"id": "1788134", "revid": "767487", "url": "https://it.wikipedia.org/wiki?curid=1788134", "title": "Distretto di Salem", "text": "Il distretto di Salem \u00e8 un distretto del Tamil Nadu, in India, di 2.992.754 abitanti. Il suo capoluogo \u00e8 Salem."}
{"id": "1788140", "revid": "16292417", "url": "https://it.wikipedia.org/wiki?curid=1788140", "title": "Chenshi taijiquan", "text": ""}
{"id": "1788143", "revid": "1543377", "url": "https://it.wikipedia.org/wiki?curid=1788143", "title": "Il gioco dei Vor", "text": "Il gioco dei Vor \u00e8 un romanzo di fantascienza di Lois McMaster Bujold del 1990, vincitore del premio Hugo. Fa parte del \"ciclo dei Vor\".\nLa prima parte del romanzo era apparsa su rivista come \"Miles Vorkosigan - L'uomo del tempo\" (\"Weatherman\", su \"Analog\", febbraio 1990)."}
{"id": "1788144", "revid": "767487", "url": "https://it.wikipedia.org/wiki?curid=1788144", "title": "Distretto di Sivaganga", "text": "Il distretto di Sivaganga \u00e8 un distretto del Tamil Nadu, in India, di 1.150.753 abitanti. Il suo capoluogo \u00e8 Sivaganga."}
{"id": "1788147", "revid": "1305772", "url": "https://it.wikipedia.org/wiki?curid=1788147", "title": "Ruggero Bernardo I di Foix", "text": "Origine.\nRuggero Bernardo, secondo il documento n\u00b0 LXXXVIII del volume IV delle Note della \"Histoire G\u00e9n\u00e9rale de Languedoc, Tome IV\", era figlio del conte di Foix, Ruggero III e della moglie Jimena di Barcellona (\"Roggerus-Bernardi comes Fuxensis, filius Roggerii et Xamini\u00e6\"), che era figlia del conte di Barcellona Raimondo Berengario III e di Maria D\u00edaz de Vivar (ca. 1081-1105), seconda figlia del Cid Campeador) e della cugina del re di Le\u00f3n e Castiglia, Alfonso VI, do\u00f1a Jimena, figlia del conte di Oviedo e delle Asturie Diego Fern\u00e1ndez e della contessa Cristina Fern\u00e1ndez (secondo alcuni storici Jimena di Barcellona era la figlia di Raimondo Berengario III e della terza moglie di Raimondo Berengario III, la Contessa di Provenza, Dolce I.&lt;br&gt;Ruggero III di Foix, secondo il documento n\u00b0 LXXIII del volume IV delle Note della \"Histoire G\u00e9n\u00e9rale de Languedoc, Tome IV\", era figlio del conte di Foix, Ruggero II e della seconda moglie Stefania di Besal\u00f9, che, secondo la \"Histoire g\u00e9n\u00e9rale de Languedoc\" era una nobile originaria della Bassa Provenza (\"dame du pays de marches de la Basse Provence\"), figlia di Guglielmo II Trunus di Besal\u00fa e Ripoll, ( \u2020 verso il 1066) e della moglie, che secondo il documento n\u00b0 364 delle \"Preuves de l'Histoire G\u00e9n\u00e9rale de Languedoc, Tome V\", era Stefania di Provenza ( \u2020 1085), che era figlia del conte di Provenza e conte di Arles, Goffredo I.\nBiografia.\nSecondo alcuni la morte di suo padre, Ruggero III, avvenne nel 1144, tra questi la \"Chroniques romanes des comtes de Foix\", prontamente smentita dalla nota 3; secondo la \"Histoire g\u00e9n\u00e9rale de Languedoc, tomus IV\", Ruggero fece una restituzione di diritti alla chiesa di Foix, nel 1145 e mor\u00ec prima del 1149; gli succedette il figlio maschio, Ruggero Bernardo, che nel 1149, secondo il documento n\u00b0 CXXXVIII delle \"Preuves de l'Histoire G\u00e9n\u00e9rale de Languedoc, Notes, tomus IV\", viene citato come conte di Foix (\"Roggerus-Bernardi comes Fuxensis\") .\nLa politica di Ruggero Bernardo.\nI suoi antenati e predecessori erano sempre stati fedeli alleati dei conti di Tolosa ma Ruggero Bernardo modific\u00f2 questa linea politica per entrare nel campo barcellonese, forse per via della parentela materna; nel 1151, Ruggero Bernardo, dopo aver stretto un'alleanza con Raimondo Trencavel, visconte di Carcassonne, d'Albi e di B\u00e9ziers, riconobbe come suo signore il conte di Barcellona.\nSotto il regno di Ruggero Bernardo I la autorit\u00e0 comitale di Foix consolid\u00f2 il proprio potere all'interno della sua zona di influenza. Molti feudatari della contea come quelli di Mirepoix, Quie, Roquefort o G\u00e9nat li ossequiavano ed anche i signori di Dun si unirono ai Foixa spese della contea di Tolosa.\nDurante il suo regno egli favor\u00ec l'appianamento delle liti fra la Chiesa e la contea di Foix. Per due volte (nel 1149 e nel 1163) restitu\u00ec alcuni beni alla chiesa di Sant'Antonino a Pamiers.Una \"divisione ereditaria alla pari\" fu conclusa fra la contea ed i religiosi di Pamiers, mentre un'altra ebbe luogo nel 1168 con l'Abbazia di Saint-Volusien \u00e0 Foix.Egli fece inoltre donazioni alla Abbazia di Boulbonne.\nDurante il regno di Ruggero Bernardo poi, ebbe inizio l'attivit\u00e0 dei c\u00e0tari in Linguadoca, e questo ebbe conseguenze anche nella famiglia dei Foix, soprattutto per la conversione all'eresia da parte della figlia di Ruggero Bernardo, Esclarmonde, influenzando notevolmente anche la politica dei suoi successori. Gi\u00e0 a quei tempi la contea di Foix, assieme alla contea di Tolosa era considerata la culla della Eresia catara.\nGuerre in Occitania.\nNel 1151 egli si un\u00ec ad una coalizione formata dal suocero Raimondo Trencavel, visconte di Carcassonne, d'Albi e di B\u00e9ziers, da Guglielmo VII di Montpellier e da suo zio, Raimondo Berengario IV di Barcellona contro il conte Raimondo V di Tolosa. Raimondo Trencavel fu fatto prigioniero e la coalizione fu sconfitta nell'ottobre del 1153&lt;br&gt;Ruggero Bernardo non si un\u00ec pi\u00f9 all coalizione del 1158 che comprendeva anche Enrico II Plantageneto, che fece la guerra al conte di Tolosa, nel 1159.\nNel 1156 Ruggero Bernardo aveva fatto fortificare la rocca di Saverdun con una torre, il che diede luogo ad altra lite che fu composta solo nel 1167. In quello stesso anno Alfonso II, re di Aragona, cugino di Ruggero Bernardo, manifest\u00f2 l'intenzione di affidargli formalmente la signor\u00eca su Carcassonne e su Raz\u00e8s, il che sarebbe andato a scapito del cognato Ruggero II di Trencavel, che fino ad allora era stato un fedele alleato della casa di Aragona. Quest'ultimo quindi concluse un'alleanza con l'ex nemico di Ruggero Bernardo, il conte di Tolosa.\nQuando Alfonso II nel 1170 attravers\u00f2 i Pirenei con il suo esercito, le truppe di Ruggero Bernardo si unirono alle sue. Il programma dei catalani tuttavia fall\u00ec dopo che, a parte B\u00e9ziers, non gli riusc\u00ec di conquistare alcuna piazza importante. In particolare la citt\u00e0 di Rhedae (oggi Rennes-le-Ch\u00e2teau) gli resistette cos\u00ec duramente che Alfonso dovette raderla al suolo.\nLa guerra termin\u00f2 nel 1171 ed Alfonso guadagn\u00f2 la rocca di Peyrepertuse e qualche altro piccolo vantaggio nella Fenouill\u00e8des mentre Ruggero II di Trencavel dovette nel novembre dello stesso anno tornare nell'orbita aragonese.\nNel 1185 egli si un\u00ec ancora ad un'alleanza fra suo cugino Ruggero II Trencavel, Guglielmo VIII di Montpellier, Bernardo IV di Comminges, Enrico II d'Inghilterra e Alfonso I di Aragona contro la contea di Tolosa. Egli partecip\u00f2 a numerose incursioni nel tolosano e gi\u00e0 nel 1185, Alfonso di Aragona lo nomin\u00f2 governatore di Provenza.\nRuggero Bernardo mor\u00ec tre anni dopo; secondo la \"Chroniques romanes des comtes de Foix\" la morte di Ruggero Bernardo I avvenne nel 1188, precisamente nel mese di novembre e fu inumato nella Abbazia di Boulbonne; gli succedette il figlio secondogenito, Raimondo-Ruggero, come prova una donazione di Raimondo Ruggero all'abbazia di Boulbonne\nMatrimonio e discendenza.\nL'11 luglio 1151 Ruggero Bernardo, per cementare l'alleanza con Raimondo I Trencavel, visconte di Carcassonne, d'Albi e di B\u00e9ziers, ne aveva sposato la figlia, Cecilia Trencavel, figlia appunto di Raimondo I e della sua prima moglie, Adelaide, di cui non si conoscono gli ascendenti e che port\u00f2 in dote a Ruggero Bernardo, oltre una cospicua cifra in denaro due castelli e un dominio sul corso dell'Ari\u00e8ge.\nDa questo matrimonio nacquero cinque figli:"}
{"id": "1788148", "revid": "1573940", "url": "https://it.wikipedia.org/wiki?curid=1788148", "title": "Phalaropus", "text": "Phalaropus \u00e8 un genere di uccelli della famiglia Scolopacidae.\nTassonomia.\nComprende tre specie viventi:\n\u00c8 nota anche una specie fossile:"}
{"id": "1788155", "revid": "629745", "url": "https://it.wikipedia.org/wiki?curid=1788155", "title": "Scarampi", "text": "Scarampi (\"Scramp\" in piemontese) \u00e8 un'importante famiglia piemontese di orientamento ghibellino. Furono inizialmente banchieri nelle Casane astigiane a Genova e poi in Francia e in Belgio. Nel 1337, Antonio Scarampi, in cambio di 115.000 fiorini, divent\u00f2 feudatario di Bubbio, Monastero Bormida, Roccaverano, Cortemilia, Perletto, Pruney, Cairo, Altare ed altri luoghi delle Langhe. Oddone, Giacomo e Giovannone, tre dei cinque figli di Antonio, originarono proprie stirpi. Tra queste, ancora presenti oggi sono le casate degli Scarampi del Cairo, Scarampi di Villanova e Scarampi di Pruney. Data la provenienza aleramica si tratta di una famiglia di ascendenze imperiali (Sacro Romano Impero).\nPersonaggi illustri.\nMolti personaggi storici hanno questo nome, fra cui:\nGeografia.\nIl nome \"Scarampi\" \u00e8 stato anche aggiunto a quello di alcune localit\u00e0, anticamente feudi della famiglia:\nIl casato degli Scarampi \u00e8 associato anche a vari castelli nelle zone delle Langhe e del Monferrato. Notevoli di menzioni sono i castelli di Monforte d'Alba e di Camino.\nStoria.\nNel 1337, Antonio Scarampi, in cambio di 115.000 fiorini, divent\u00f2 feudatario di Bubbio, Monastero Bormida, Roccaverano, Cortemilia, Perletto, Pruney, Cairo, Altare ed altri luoghi delle Langhe.\nSuccessivamente, il marchese di Saluzzo vendette i suoi feudi valbormidesi ai fratelli Giacomo, Matteo, Giovannone e Tomeo Scarampi; nel corso dei secoli i numerosi rami della famiglia si divisero e frazionarono i propri possedimenti. La dispersione dei possedimenti degli Scarampi del Cairo port\u00f2 a una situazione di dipendenza feudale divisa tra il ducato di Savoia, il ducato di Mantova e l\u2019Impero: nel 1666 il conte Carlo Alessandro Scarampi, padre di Ottavio, ricevette il rinnovo dell\u2019investitura delle \u00absue porzioni del Cairo\u201d \u00bb dal duca Ferdinando Carlo di Mantova e da Carlo II di Spagna il rinnovo di quelle di Vinadio, mentre nel 1668 il duca Carlo Emanuele II di Savoia gli concesse l\u2019investitura dell\u2019\u00abottava parte del 32\u00b0 di Montalto\u00bb oltre ad una pensione di 200 lire per aver ceduto al duca la \u00ab4\u00aa parte di un 8\u00b0 del luogo di Roccaverano\u00bb.Alla met\u00e0 del XV secolo, aderirono anche gli Scarampi alla lega dei del Carretto. Gli Scarampi infatti, dopo l'acquisto, nel 1337, di Cairo e Cortemilia da Manfredo IV di Saluzzo (il quale, a sua volta, le aveva comprate quindici anni prima da Oddone e Manfredino del Carretto di Cairo), erano stati a lungo in contrasto con i marchesi di Savona, contro i quali, ancora agli inizi del Quattrocento, avevano ingaggiato una vera e propria guerra 17. Attraverso la \"Lega\", Carrettini e Scarampi poterono mantenere un saldo controllo del territorio delle Langhe che, al di l\u00e0 delle non infrequenti contese tra loro, si mantenne praticamente assoluto fino al XVI secolo. A tale risultato contribu\u00ec non poco la capacit\u00e0 di mantenere nelle loro mani anche l'amministrazione di quelle istituzioni ecclesiastiche che erano localmente in possesso di beni e di diritti patrimoniali e giurisdizionali. Non soltanto chiese, monasteri e altri enti, spesso di antica fondazione marchionale, sui quali esercitavano il giuspatronato o ne avevano, per consolidata tradizione, la piena disponibilit\u00e0 18; ma anche delle stesse diocesi di Alba e di Acqui\nRelazioni con la Chiesa.\nLa famiglia Scarampi ha sempre mantenuto rapporti stretti con la chiesa cattolica. Molti membri di questa famiglia hanno assunto posizioni di potere al servizio della Santa Sede, tra cui: Rolando Scarampi, patriarca di Costantinopoli, Enrico Scarampi, beato e vescovo di Feltre e Belluno, Ludovico Scarampi, cardinal carmerlengo per quattro papi.\nMolti cavalieri di Malta si annoverano tra i membri di questa famiglia: Ludovico, commendatore di Ottovilla nel 1418, Bonifacio, commendatore di Savonanel 1461, Ottavio Maria Emanuele Scarampi del Cairo, capitano dei vascelli dell'Ordine di Malta nel 1700.\nAraldica.\nIl casato degli Scarampi si fregia di uno stemma con, in campo d'oro, cinque pali rossi in banda verticale. Alla base dello stemma si trova il motto 'Modus et Ordo' (Misura e Ordine). I discendenti di Antonio usano gi\u00e0 alla met\u00e0 del '300 uno stemma semplificato cinto da rami di quercia, con in campo quattro pali d'oro in banda verticale su fondo rosso con sopra lo scudo una corona marchionale."}
{"id": "1788157", "revid": "599013", "url": "https://it.wikipedia.org/wiki?curid=1788157", "title": "Rfm", "text": ""}
{"id": "1788160", "revid": "26751", "url": "https://it.wikipedia.org/wiki?curid=1788160", "title": "Mesoplodonte", "text": ""}
{"id": "1788161", "revid": "80598", "url": "https://it.wikipedia.org/wiki?curid=1788161", "title": "Pazza idea (album)", "text": "Pazza idea \u00e8 l'8\u00ba album di Patty Pravo, pubblicato dalla casa discografica RCA Italiana, il 30 aprile 1973.\nIl disco.\nAlla fine del 1972, Patty Pravo ritorna alla RCA Italiana dopo l'intensa esperienza Philips con tre album in cui si era cimentata con un repertorio tanto difficile quanto interessante.\nI suoi pi\u00f9 stretti collaboratori dell'epoca, Maurizio Monti e Giovanni Ullu, sulle corde e sulla personalit\u00e0 di Nicoletta compongono la hit \"Pazza idea\", uno dei maggiori successi della cantante, in vetta alle classifiche, come anche l'album, per quasi tutto il 1973, diventando il successo dell'estate.\nProdotto da Paolo Dossena ed eseguito, come in album precedenti della Pravo, dal gruppo dei Cyan, ex Cyan Three (o Cyan 3), \u00e8 un album di notevole fattura, comprendente brani quali \"Poesia\" di Marco Luberti, Amerigo Paolo Casella e Riccardo Cocciante, \"Limpidi pensieri\" di Mario Lusini e \"I giardini di Kensington\", versione italiana di \"Walk on the wild side\" di Lou Reed.\nIn definitiva, il ritorno discografico della Pravo alla RCA Italiana risulta felicissimo.\nL'album in classifica.\nDopo un solo mese dalla pubblicazione, sia l'album che il singolo \"Pazza idea\", balzarono al primo posto nella classifica dei dischi pi\u00f9 venduti, dominando per l'intera estate '73.\nL'album rimarr\u00e0 al vertice della classifica per otto settimane, con sei mesi di presenza entro le prime dieci posizioni, ovvero da giugno a settembre 1973. Risulter\u00e0 il 6\u00b0 pi\u00f9 venduto dell'anno."}
{"id": "1788162", "revid": "371529", "url": "https://it.wikipedia.org/wiki?curid=1788162", "title": "Discografia di Ray Charles", "text": "Ecco la discografia dei singoli e degli album, analizzata per etichette discografiche, del musicista Ray Charles, creatore durante gli anni '50 della musica soul grazie alla sua idea di unire il suo genere di nascita artistica, il rhythm and blues, con i cori gospel.\nSingoli.\nDownbeat.\nI singoli pubblicati dalla Downbeat, la prima etichetta per la quale Ray Charles registr\u00f2, nel 1949. La Downbeat Records cambier\u00e0 presto nome, a causa di un'omonimia con una rivista, in Swingtime; perci\u00f2 esse possono essere considerate una sola etichetta discografica.\nSwingtime.\nI singoli pubblicati dalla Swingtime, un'etichetta minore con la quale Ray Charles ottenne un primo piccolo successo nel 1951 con la canzone \"Baby Let Me Hold Your Hand\".\nAtlantic (1952-1964).\nL'elenco dei singoli registrati da Ray Charles dal 1952 al 1959 e pubblicati dalla Atlantic dal 1952 al 1967. L'artista torner\u00e0 poi a registrare per questa etichetta alla fine degli anni '70.\nABC-Paramount.\nDurante il periodo alla ABC-Paramount, Ray Charles registra singoli che gli garantirono fama mondiale con brani noti come \"Georgia on My Mind\" e le sue cover di brani country. Eccone l'elenco completo.\nCrossover (1973-1976).\nDopo il periodo trascorso all'ABC-Paramount e prima di tornare all'Atlantic, Ray Charles registr\u00f2 nella prima met\u00e0 degli anni '70 per l'etichetta Crossover di sua propriet\u00e0. Registr\u00f2 un ulteriore singolo nel 2002.\nAtlantic (1977-1980).\nI singoli del secondo periodo di Ray Charles all'Atlantic Records.\nColumbia.\nL'elenco dei singoli registrati per la Columbia, con la rispettiva posizione nella classifica country.\nWarner Bros..\nDopo due partecipazioni ad un singolo del 1980 con Clint Eastwood e ad uno del 1989 con Quincy Jones e Chaka Chan, Ray Charles cominci\u00f2 a registrare regolarmente il suo materiale per l'etichetta discografica Warner Bros. per tutti gli anni '90.\nAlbum.\nLa lista completa degli album registrati e pubblicati da Ray Charles nel corso della sua carriera.\nAtlantic (1952-1964).\nGli album pubblicati dall'Atlantic Records grazie al materiale registrato da Ray Charles dal 1952 al 1959.\nABC-Paramount.\nGli album del periodo dell'ABC-Paramount, dal 1960 al 1973\nCrossover (1973-1976).\nGli album della prima met\u00e0 degli anni '70, registrati per la Crossover, etichetta di propriet\u00e0 dello stesso Ray Charles.\nAtlantic (1977-1980).\nL'elenco degli album del periodo del ritorno all'Atlantic Records.\nColumbia.\nLa lista degli album del periodo \"country\" di Ray Charles alla Columbia.\nWarner Bros..\nGli album registrati per la Warner Bros., etichetta di Ray Charles per tutti gli anni '90.\nCrossover (2002).\nPer la sua etichetta Ray Charles registr\u00f2 e pubblic\u00f2 il suo ultimo album solista.\nConcord.\nDopo aver lasciato la Warner Bros. Ray Charles registr\u00f2 per la Concord il suo ultimo album prima di lasciare il suo pubblico.\nPartecipazioni e altro.\nOltre ai suoi propri album e singoli, Ray Charles partecip\u00f2 a canzoni di altri artisti (in aggiunta alle sopracitate \"I'll Be Good to You\" con Chaka Chan e Quincy Jones e \"Beers to You\" con Clint Eastwood. Di seguito una lista delle pi\u00f9 note.\nInoltre Ray Charles partecip\u00f2 a due pubblicit\u00e0 di note bevande e registr\u00f2 per la pubblicit\u00e0 di una banca francese una cover del brano \"Imagine\", performance reperibile sulla raccolta \"The Definitive Ray Charles\" e come bonustrack in un'edizione ampliata dell'album \"Strong Love Affair\"."}
{"id": "1788165", "revid": "26751", "url": "https://it.wikipedia.org/wiki?curid=1788165", "title": "Tasmaceto", "text": ""}
{"id": "1788169", "revid": "339392", "url": "https://it.wikipedia.org/wiki?curid=1788169", "title": "Erie D-League", "text": ""}
{"id": "1788172", "revid": "767487", "url": "https://it.wikipedia.org/wiki?curid=1788172", "title": "Peugeot Ludix", "text": "Il Ludix rientra nel segmento degli scooter a basso consumo e di facile utilizzo, adatto per l'uso in citt\u00e0, prodotto dalla casa motociclistica francese Peugeot in due cilindrate di 50 e 125cm\u00b3.\nDescrizione.\nLa prima serie del modello \u00e8 entrata in produzione nel 2004 dimostrandosi un mezzo leggero grazie al peso inferiore ai 70\u00a0kg, ci\u00f2 seppure si presenti carenato e con una protezione aerodinamica anche per le gambe. Le ruote sono in lega a tre raggi sdoppiati e le forcelle sono a steli rovesciati e alloggiano la ruota senza l'ausilio dei piedini. Questo mezzo, dotato di motore a due tempi, ha subito ottenuto l'omologazione Euro 2.\nOmologazioni.\nSono stati subito disponibili due omologazioni, \"singola\" (Ludix) e \"biposto\" (Ludix 2), quest'ultima si differenzia anche per l'adozione di 2 specchietti retrovisori panoramici, dell'avviamento elettrico, del kit indicatori di direzione, del fanale anteriore a doppia ottica lenticolare verticale da 35 W e di maniglie e pedane passeggero richiudibili.\nVarianti.\nOltre alla versione base \"One\" sono stati inizialmente presentati altri cinque modelli, tra cui i pi\u00f9 sportivi e rivolti ai ragazzi, con impianto frenante a disco erano:\nI modelli per un uso pi\u00f9 pratico (presenti ancora nel 2008 sul listino prezzi, muniti di un bauletto e impianto frenante anteriore a disco erano:\nLa versione \"Ambition\", ritirata dal catalogo, era l'unica nella cilindrata 125\u00a0cm\u00b3 sempre con motore a due tempi, con impianto frenante a disco doppio faro e sella biposto. L'alimentazione cambiava da quella a carburatore a quella ad iniezione diretta."}
{"id": "1788173", "revid": "486946", "url": "https://it.wikipedia.org/wiki?curid=1788173", "title": "Philomachus", "text": ""}
{"id": "1788174", "revid": "767487", "url": "https://it.wikipedia.org/wiki?curid=1788174", "title": "Big Buck Bunny", "text": "Big Buck Bunny (Peach durante la produzione) \u00e8 un cortometraggio animato del \"Blender Institute\", parte della Blender Foundation. Come il precedente film della fondazione \"Elephants Dream\" \u00e8 un film a contenuto aperto. Il lavoro di un piccolo team di sette animatori reclutati nella comunit\u00e0 Blender di artisti 3D, \u00e8 iniziato nell'ottobre 2007, e il film \u00e8 stato ufficialmente pubblicato il 10 aprile 2008, debuttando ad Amsterdam. Il download del film e dei contenuti \u00e8 stato reso disponibile il 30 maggio 2008.\nPur non essendo il primo cortometraggio realizzato dalla Blender Foundation (il primo \u00e8 stato \"Elephants Dream\"), il film \u00e8 il primo progetto della Blender foundation creato dal Blender Institute, una divisione della fondazione creata specificatamente per facilitare la creazione di film e giochi dal contenuto libero. Il film \u00e8 stato finanziato dalla Blender Foundation, con donazioni della comunit\u00e0 di Blender, pre-vendite del DVD del film e sponsorizzazioni. Un interessante aspetto di marketing \u00e8 stata la campagna promozionale avvenuta sul web, che \u00e8 riuscita a coinvolgere appassionati e sviluppatori nella realizzazione del film, numerosi i contributi per il miglioramento del software utilizzato Blender sia da parte del team del cortometraggio sia da parte della comunit\u00e0 di sviluppatori Blender, e l'incoraggiamento alla partecipazione del pubblico per cui chi ha contribuito al film con l'acquisto del DVD entro ottobre 2008 \u00e8 stato inserito nei ringraziamenti dei titoli di coda. Altra particolarit\u00e0 \u00e8 stata la diffusione della trama e del materiale di lavoro durante la progettazione, che normalmente resta chiusa tra i muri di produzione sino alla pubblicazione ufficiale.\nSia il prodotto finale, sia il materiale di produzione, incluse le animazioni, i modelli e le texture sono stati messi in commercio sotto la Creative Commons Attribution License 3.0."}
{"id": "1788177", "revid": "767487", "url": "https://it.wikipedia.org/wiki?curid=1788177", "title": "Distretto di Thanjavur", "text": "Il distretto di Thanjavur \u00e8 un distretto del Tamil Nadu, in India, di 2.205.375 abitanti. Il suo capoluogo \u00e8 Thanjavur."}
{"id": "1788181", "revid": "26751", "url": "https://it.wikipedia.org/wiki?curid=1788181", "title": "Mesoplodonte di Bowdoin", "text": ""}
{"id": "1788182", "revid": "26751", "url": "https://it.wikipedia.org/wiki?curid=1788182", "title": "Mesoplodonte di De Blainville", "text": ""}
{"id": "1788186", "revid": "767487", "url": "https://it.wikipedia.org/wiki?curid=1788186", "title": "Distretto di Theni", "text": "Il distretto di Theni \u00e8 un distretto del Tamil Nadu, in India, di 1.094.724 abitanti. Il suo capoluogo \u00e8 Theni."}
{"id": "1788189", "revid": "36426", "url": "https://it.wikipedia.org/wiki?curid=1788189", "title": "Forte Corte", "text": "Il forte Corte anche forte La Corte (Werk La Corte in tedesco) \u00e8 un forte austro-ungarico costruito attorno al 1900 per difendere i confini dell'impero austro-ungarico. Il forte appartiene al grande sistema di fortificazioni austriache al confine italiano.\nIl forte si trova alle pendici del Col di Lana e, assieme al forte Ruaz, formava lo sbarramento \"Buchensteintal\", appartenente al \"Rayon V\". Lo sbarramento aveva il compito di controllare la strada che da Livinallongo porta ad Arabba, ovvero della valle del Cordevole.\nStoria.\nFu costruito sotto la direzione del genio di Bressanone tra il 1897 e il 1900. I lavori furono diretti dall'allora maggiore Anton Schiesser. Il suo scopo era di impedire un'invasione della Val Pusteria attraverso il vicino Passo di Campolongo e della Valle Isarco, compito che assolse nelle prime settimane di guerra.\nIn seguito fu per\u00f2 disarmato e abbandonato, ma l'artiglieria italiana decise lo stesso di colpirlo, danneggiandolo gravemente. Il 5 luglio 1915 il forte fu bersagliato e colpito da granate da 21\u00a0cm. Perse ogni importanza dopo la ritirata del Regio Esercito dalla zona in seguito alla battaglia di Caporetto nell'autunno 1917.\nDopo la fine del conflitto, in base a testimonianze raccolte in loco, l'ex fortezza asburgica, serv\u00ec da abitazione agli abitanti di Corte mentre si ricostruiva la borgata Fodom.\nDescrizione.\nLa struttura era disposta su tre livelli, con l'aggiunta del piano sottoterra. Come gran parte dei forti, anche questo era costruito in blocchi di granito, a pianta rettangolare.\nArmamenti.\nDurante il 1915 vi erano:"}
{"id": "1788191", "revid": "287204", "url": "https://it.wikipedia.org/wiki?curid=1788191", "title": "Spruce Knob", "text": "Lo Spruce Knob, a 1.482\u00a0m, \u00e8 il punto pi\u00f9 alto dello Stato della Virginia Occidentale, negli Stati Uniti d'America, nonch\u00e9 la vetta della Spruce Mountain, la pi\u00f9 alta montagna degli Allegani.\nPanoramica.\nLa sua vetta ha un'atmosfera decisamente alpina, molto pi\u00f9 di altre montagne degli Appalachi meridionali. La parte della montagna oltre i mille metri \u00e8 coperta da una fitta foresta di picee, un ambiente di foresta boreale relitta, simile alle foreste che si trovano nel New England settentrionale e nel Canada. La vetta \u00e8 accessibile tramite una lunga strada di ghiaia, ed \u00e8 sormontata da una torre di avvistamento di pietra; sulla cima invece si trova un miscuglio di campi di massi, prati ed alberi. Un sentiero naturale lungo 800\u00a0m ed accessibile con qualche difficolt\u00e0 circonda la parte superiore della montagna. Ci sono spesso forti venti da ovest vicino alla vetta, e come risultato gli alberi di picea hanno rami su un solo lato, quello rivolto ad est. Come avviene tipicamente negli Appalachi meridionali, il punto pi\u00f9 alto su una cresta viene spesso definito come una protuberanza o cupola. Spruce Knob (che letteralmente significa, appunto, \"protuberanza delle picee\") \u00e8 il punto pi\u00f9 alto lungo questa cresta, meglio conosciuta come Fronte degli Allegani. La cresta si abbassa ripidamente ad est, consentendo nelle giornate limpide di vedere la sottostante Germany Valley, mentre la veduta ovest \u00e8 quella dell'Altopiano degli Allegani. Geologicamente, Spruce Knob poggia su uno strato resistente della cosiddetta \"roccia arenaria di Pottsville\" del periodo pennsylvaniano.\nClima.\nIl clima dello Spruce Knob pu\u00f2 essere classificato come continentale umido. Le estati sono fresche e spesso umide, mentre gli inverni sono freddi e nevosi. In primavera ed estate sono comuni i temporali. La montagna riceve annualmente oltre 4 metri di precipitazioni nevose, e per questa ragione la strada di accesso alla vetta \u00e8 spesso chiusa fra ottobre ed aprile.\nEcologia.\nMentre la picea \u00e8 la specie di alberi pi\u00f9 comune sulla vetta, le altitudini inferiori sono popolate da querce, noci americani, betulle, faggi ed aceri. Sulla montagna sono stati avvistate aquile calve, falchi e falchi pellegrini. Si trovano inoltre mammiferi come l'orso nero, il cervo dalla coda bianca, la donnola, il porcospino, la moffetta ed il coniglio.\nAttivit\u00e0 ricreative.\nLo Spruce Knob si trova all'interno dell'Area ricreativa nazionale Spruce Knob-Seneca Rocks, che a sua volta fa parte della Foresta nazionale di Monongahela. Fondata nel 1965, \u00e8 la primissima \"area ricreativa nazionale\" progettata dal Servizio forestale degli Stati Uniti e consiste di oltre 40.000 ha.\nCi sono oltre 121\u00a0km di sentieri escursionistici intorno alla montagna, nonch\u00e9 un piccolo lago di 10 ha ben fornito di trote sul lato occidentale. Sulla montagna si trovano anche due campeggi, dei quali quello pi\u00f9 vicino al lago \u00e8 anche il pi\u00f9 grande con 43 posti."}
{"id": "1788192", "revid": "767487", "url": "https://it.wikipedia.org/wiki?curid=1788192", "title": "Johnny Van Zant", "text": "Inizi\u00f2 la carriera musicale nel gruppo \"The Austin Nickels Band\". Il gruppo lo accompagn\u00f2 nel suo album da solo \"No More Dirty Deals\", uscito nel 1980.\nFratello pi\u00f9 giovane di Ronnie Van Zant, cantante della southern rock band Lynyrd Skynyrd \u00e8 entrato nel gruppo nel 1987, dieci anni dopo l'incidente aereo in cui morirono oltre che suo fratello anche il chitarrista Steve Gaines (da poco entrato nella band) e la corista Cassie Gaines, sorella di Steve.\nIn coppia col fratello Donnie (secondo dei tre Van Zant) ha anche dato vita al duo Van Zant."}
{"id": "1788194", "revid": "287204", "url": "https://it.wikipedia.org/wiki?curid=1788194", "title": "Miljenko Kovacic", "text": ""}
{"id": "1788195", "revid": "163465", "url": "https://it.wikipedia.org/wiki?curid=1788195", "title": "Neoglucogenesi", "text": ""}
{"id": "1788197", "revid": "154326", "url": "https://it.wikipedia.org/wiki?curid=1788197", "title": "Maria d'Ungheria (1257)", "text": ""}
{"id": "1788198", "revid": "188323", "url": "https://it.wikipedia.org/wiki?curid=1788198", "title": "Peugeot Blaster", "text": ""}
{"id": "1788200", "revid": "767487", "url": "https://it.wikipedia.org/wiki?curid=1788200", "title": "Distretto di Thoothukudi", "text": "Il distretto di Thoothukudi (conosciuto anche come distretto di Tuticorin) \u00e8 un distretto del Tamil Nadu, in India, di 1.565.743 abitanti. Il suo capoluogo \u00e8 Thoothukudi."}
{"id": "1788201", "revid": "188323", "url": "https://it.wikipedia.org/wiki?curid=1788201", "title": "Peugeot Blaster RS 12", "text": ""}
{"id": "1788202", "revid": "599013", "url": "https://it.wikipedia.org/wiki?curid=1788202", "title": "Leonid Moseev", "text": "Ha partecipato a due edizioni dei Giochi Olimpici:"}
{"id": "1788203", "revid": "357200", "url": "https://it.wikipedia.org/wiki?curid=1788203", "title": "Rocca di mezzo", "text": ""}
{"id": "1788206", "revid": "916580", "url": "https://it.wikipedia.org/wiki?curid=1788206", "title": "Distretto di Tiruchirappalli", "text": "Il distretto di Tiruchirappalli \u00e8 un distretto del Tamil Nadu, in India, di 2.388.831 abitanti. Il suo capoluogo \u00e8 Tiruchirappalli."}
{"id": "1788207", "revid": "26751", "url": "https://it.wikipedia.org/wiki?curid=1788207", "title": "Mesoplodonte di Layard", "text": ""}
{"id": "1788209", "revid": "26751", "url": "https://it.wikipedia.org/wiki?curid=1788209", "title": "Mesoplodonte di Travers", "text": ""}
{"id": "1788214", "revid": "729019", "url": "https://it.wikipedia.org/wiki?curid=1788214", "title": "Agusta-Bell AB 102", "text": "L'Agusta-Bell AB 102 era un elicottero leggero sviluppato come iniziativa privata dell'Agusta nel 1959; venne presentato con finte insegne dell'Aeronautica Militare al Salone internazionale dell'aeronautica di Parigi-Le Bourget. In seguito vennero prodotti alcuni esemplari, venduti a compagnie private italiane, tra cui la Elivie, che lo utilizz\u00f2 per collegamenti tra il centro di Torino e gli aeroporti di Milano. Ben presto questo modello divenne superato dall'avvento dei motori a turbina.\nTecnica.\nL'elicottero era derivato dal Bell 47, gi\u00e0 prodotto su licenza dalla Agusta, e, ancora di pi\u00f9 dal progetto poi cancellato Bell 48 del quale riprendeva la meccanica, il motore Pratt &amp; Whitney R-1340 a pistoni e la trasmissione, mentre la fusoliera era stata completamente riprogettata. Montava un rotore a due pale con barra stabilizzatrice ed un rotore anticoppia. Il carrello quadriciclo del Bell era stato sostituito da pattini tubolari sotto la fusoliera ed un pattino in coda. La fusoliera nella parte della cabina era larga 2,7 m e poteva ospitare, nelle diverse configurazioni, sedili per 8 passeggeri, oppure 4 barelle, oppure ancora essere utilizzata come vano di carico."}
{"id": "1788215", "revid": "767487", "url": "https://it.wikipedia.org/wiki?curid=1788215", "title": "Distretto di Tirunelveli", "text": "Il distretto di Tirunelveli \u00e8 un distretto del Tamil Nadu, in India, di 2.801.194 abitanti. Il suo capoluogo \u00e8 Tirunelveli."}
{"id": "1788216", "revid": "599013", "url": "https://it.wikipedia.org/wiki?curid=1788216", "title": "Jack Holden", "text": "Biografia.\nNella maratona ha vinto quattro titoli nazionali fra il 1947 ed il 1950 ed ha partecipato ai Giochi olimpici di , non terminando la gara.\nPrima della seconda guerra mondiale, che condizion\u00f2 molto la sua carriera come naturalmente avvenne anche altri atleti dell'epoca, aveva vinto la 6 miglia AAA nel 1933, 1934 e 1935 e la 10 miglia AAA nel 1934. A questi vanno aggiunti \"National\" nel 1938, 1939 e 1946.\nTerminata la guerra partecipa ai Giochi olimpici, vince la maratona di Enschede 1949 e conquista l'oro agli Europei e ai Giochi dell'Impero Britannico nel 1950."}
{"id": "1788221", "revid": "34928", "url": "https://it.wikipedia.org/wiki?curid=1788221", "title": "Quinquegentani", "text": ""}
{"id": "1788223", "revid": "287204", "url": "https://it.wikipedia.org/wiki?curid=1788223", "title": "Kalman Kalocsay", "text": ""}
{"id": "1788224", "revid": "125955563", "url": "https://it.wikipedia.org/wiki?curid=1788224", "title": "Manuel Orantes", "text": "Biografia.\nNato in una famiglia umile, pass\u00f2 la sua infanzia nella citt\u00e0 catalana di L'Hospitalet de Llobregat, dove si avvicin\u00f2 al tennis fungendo da raccattapalle nel locale tennis club.\nCarriera.\nLa sua carriera sportiva conobbe i primi importanti risultati nel 1966, quando vinse i tornei juniores di Wimbledon e dell'Orange Bowl, e la sua fama in Spagna crebbe a partire dal 1968, dopo che sconfisse l'allora Numero uno del tennis spagnolo Manolo Santana nella finale del torneo di Madrid.\nLa prima vittoria in un torneo dell'ATP venne nel 1969, quando vinse il torneo di Barcellona, battendo ancora Manolo Santana.\nGiocatore mancino, competitivo soprattutto sulla terra battuta, nella sua carriera Manuel Orantes ha vinto 33 tornei ATP in singolare e 22 in doppio, giungendo inoltre in finale altre 35 volte in singolare e 20 in doppio.\nLa sua unica vittoria in un torneo del Grande Slam fu quella degli US Open 1975, quando batt\u00e9 in finale Jimmy Connors per 6-4, 6-3, 6-3; nel Grande Slam giunse inoltre una volta in finale nel singolare agli Open di Francia 1974, quando venne sconfitto da Bj\u00f6rn Borg per 2\u20136, 6\u20137, 6\u20130, 6\u20131, 6\u20131, ed una nel doppio maschile agli Open di Francia 1978, quando, in coppia con Jos\u00e9 Higueras, venne sconfitto da Gene Mayer e Hank Pfister per 6\u20133, 6\u20132, 6\u20132.\nLunga fu anche la carriera di Manuel Orantes in Coppa Davis, nella quale disput\u00f2 per la Spagna 87 incontri, vincendone 60 e perdendone 27, tra il 1967 ed il 1980.\nNella classifica ATP del singolare raggiunse il 2\u00ba posto il 23 agosto 1973 ed \u00e8 rimasto per dieci anni consecutivi nella top-10 mondiale.\n\u00c8 stato introdotto nell'International Tennis Hall of Fame nel 2012."}
{"id": "1788225", "revid": "27723", "url": "https://it.wikipedia.org/wiki?curid=1788225", "title": "Kalocsay", "text": ""}
{"id": "1788227", "revid": "27723", "url": "https://it.wikipedia.org/wiki?curid=1788227", "title": "Kolomano Kalocsay", "text": ""}
{"id": "1788228", "revid": "767487", "url": "https://it.wikipedia.org/wiki?curid=1788228", "title": "Distretto di Tiruvallur", "text": "Il distretto di Tiruvallur \u00e8 un distretto del Tamil Nadu, in India, di 2.738.866 abitanti. Il suo capoluogo \u00e8 Tiruvallur."}
{"id": "1788229", "revid": "365417", "url": "https://it.wikipedia.org/wiki?curid=1788229", "title": "Edistudio", "text": "Edistudio \u00e8 una casa editrice italiana fondata a Pisa nel 1977 da Brunetto Casini.\nStoria dell'azienda.\nFin dalla sua nascita si \u00e8 specializzata nella pubblicazione di libri in lingua esperanto.\nNegli anni Edistudio ha pubblicato molti classici della letteratura esperantista, fra cui lavori originali di Ludwik Lejzer Zamenhof, William Auld, Tibor Sekelj, Spomenka \u0160timec, K\u00e1lm\u00e1n Kalocsay, Gaston Waringhien, Marinko \u011civoje, Roger Bernard, Daniela Deneva Power, Baldur Ragnarsson, Reto Rossetti, Raymond Schwartz, Nikola Ra\u015di\u0109, Ulrich Lins, Aldo de' Giorgi, Bernard Golden, Poul Thorsen, Julius Balbin e Johan Valano.\nHa inoltre pubblicato traduzioni in esperanto di opere di William Shakespeare, Umberto Eco, Fulvio Tomizza, Dino Buzzati, Giovanni Verga, Rudyard Kipling, Vamba ad opera di Nicolino Rossi, Mauro Nervi, Carlo Minnaja, Daniele Mistretta, Probal Dasgupta e altri traduttori.\nFra le sue pubblicazioni sono da citare anche diverse musicassette (cantate da Gianfranco Molle, Giulio Cappa, Marcella Fasani, \u0134ak Le Puil', Amplifiki, \u0134omart kaj Nata\u015da, Georgo Handzlik) e CD (Gianfranco Molle, Giorgio Nissim).\nNel 2009 ha intrapreso anche la produzione del film in DVD \"Doktoro Esperanto\" di e con Mario Migliucci e di fumetti, con Lupo Alberto e Diabolik.\nTra le sue pubblicazioni, \"La sonetoj\" di Shakespeare, \"A\u016dstralia antologio\", \"Klera edzino\" e \"La metamorfozo\" di Kafka sono stati pubblicati con il riconoscimento di appartenere alla Serio Oriento-Okcidento con gli auspici dell'UNESCO, mentre \"La \u0135urnaleto de Jo\u0109jo Tempesto\" e \"La vita di Damoru\" come parte di un progetto Ue italo-croato di interscambio di libri per bambini, che come interscambio ha avuto la pubblicazione de \"Il giornalino di Gian Burrasca\" in hindi.\nPrincipali collane.\nSi elencano di seguito le principali categorie:"}
{"id": "1788231", "revid": "647919", "url": "https://it.wikipedia.org/wiki?curid=1788231", "title": "SF2", "text": ""}
{"id": "1788233", "revid": "1610933", "url": "https://it.wikipedia.org/wiki?curid=1788233", "title": "Zifio", "text": ""}
{"id": "1788234", "revid": "26751", "url": "https://it.wikipedia.org/wiki?curid=1788234", "title": "Mesoplodonte pigmeo", "text": ""}
{"id": "1788238", "revid": "938", "url": "https://it.wikipedia.org/wiki?curid=1788238", "title": "Prosobonia", "text": "Prosobonia \u00e8 un genere di uccelli della famiglia Scolopacidae, diffuso in Polinesia.\nTassonomia.\nComprende una specie vivente e 3 estinte:"}
{"id": "1788241", "revid": "134177", "url": "https://it.wikipedia.org/wiki?curid=1788241", "title": "Gary Sinise", "text": "Biografia.\nNato nell'Illinois, figlio di Millie e Robert L. Sinise, ha lontane origini italiane da parte del padre (il bisnonno era di Ripacandida, Basilicata) Ha studiato alla Highland Park High School; durante gli studi inizia ad avere i primi approcci con la recitazione rappresentando il musical \"West Side Story\". Terminati gli studi, assieme agli amici Jeff Perry e Terry Kinney fonda la Steppenwolf Theatre Company, che in breve tempo diventa una delle pi\u00f9 importanti compagnie teatrali della zona di Chicago.\nParallelamente al teatro, verso la fine degli anni 1980 inizia una promettente carriera a Hollywood, che lo vede regista di alcuni episodi della serie televisiva \"Crime Story\" e di film come \"Gli irriducibili\" e \"Uomini e topi\". Come attore acquista notoriet\u00e0 verso il grande pubblico grazie al ruolo del tenente Dan Taylor nel film di Robert Zemeckis \"Forrest Gump\", in seguito lavora nei film di Ron Howard \"Apollo 13\" e \"Ransom - Il riscatto\". Nel 1999 partecipa al film \"Il miglio verde\", trasposizione cinematografica, a opera di Frank Darabont, dell'omonimo romanzo di Stephen King. Nel 2000 \u00e8 fra i protagonisti del film di Brian De Palma \"Mission to Mars\".\nNel 2003 lavora al fianco di Nicole Kidman e Anthony Hopkins nel drammatico \"La macchia umana\" e nel thriller \"The Forgotten\". Nel 2004 approda alla televisione, diventando il protagonista di ', dove interpreta il detective Mac Taylor, ruolo ricoperto sino al 2013. Nel 2015 partecipa a un episodio della serie \"Criminal Minds\" dove interpreta l'agente dell'FBI Jack Garrett, futuro protagonista nello spin-off ' cancellata dal network CBS al termine della stagione dopo due stagioni e 26 episodi trasmessi.\nVita privata.\nDi fede cattolica, dal 1981 \u00e8 sposato con l'attrice Moira Harris; la coppia ha avuto tre figli: Sophie (1988), McCanna Anthony (1990) e Ella (1992). \nSinise \u00e8 anche il cofondatore, nonch\u00e9 leader e bassista, della Lt. Dan Band, un gruppo rock che suona principalmente per le truppe americane all'estero che prende il nome dal personaggio interpretato in \"Forrest Gump\". Ha inoltre istituito la Gary Sinise Foundation, a favore dei veterani americani e delle loro famiglie. Sostiene inoltre il Partito Repubblicano e ha fondato una associazione che riunisce i conservatori hollywoodiani.\nDoppiatori italiani.\nNelle versioni in italiano dei suoi film, Gary Sinise \u00e8 stato doppiato da:\nDa doppiatore \u00e8 sostituito da:"}
{"id": "1788242", "revid": "648716", "url": "https://it.wikipedia.org/wiki?curid=1788242", "title": "Displasia fronto-metafisaria", "text": " \nPer displasia fronto-metafisiaria in campo medico, si intende una forma di malattia che compare nell'individuo in et\u00e0 infantile, come tutte le formi di displasie si caratterizza per l'interessamento delle ossa che appaiono deformate.\nSintomatologia.\nFra i sintomi e i segni clinici si ritrovano deformit\u00e0 ossee (soprattutto alla mandibola) presentano ipoplasia, anche i denti sono interessati. Crescendo si sviluppa sordit\u00e0. \nTerapia.\nIl trattamento chirurgico serve a curare anomalie gravi."}
{"id": "1788243", "revid": "767487", "url": "https://it.wikipedia.org/wiki?curid=1788243", "title": "Distretto di Tiruvannamalai", "text": "Il distretto di Tiruvannamalai \u00e8 un distretto del Tamil Nadu, in India, di 2.181.853 abitanti. Il suo capoluogo \u00e8 Tiruvannamalai."}
{"id": "1788244", "revid": "26751", "url": "https://it.wikipedia.org/wiki?curid=1788244", "title": "Mesoplodonte di Nishiwaki", "text": ""}
{"id": "1788245", "revid": "1305772", "url": "https://it.wikipedia.org/wiki?curid=1788245", "title": "Belleair", "text": "Belleair pu\u00f2 riferirsi a:"}
{"id": "1788251", "revid": "767487", "url": "https://it.wikipedia.org/wiki?curid=1788251", "title": "Lavoro forzato", "text": "Il lavoro forzato - o lavoro punitivo - \u00e8 una forma di lavoro non spontaneo che pu\u00f2 avere valore di punizione per l'infrazione di leggi che regolano la convivenza sociale o di occupazione a scopo di rieducazione e recupero. Nel primo caso costituisce una vera e propria pena ed \u00e8 conseguente ad uno stato di detenzione.\nDefinizione legale.\nSecondo la definizione contenuta nella Convenzione n. 20 dell'International Labour Organization, \"lavoro forzato \u00e8 ogni lavoro o servizio imposto sotto minaccia di sanzioni e per il quale la persona non si \u00e8 offerta spontaneamente\". Secondo la medesima organizzazione, sono 12 milioni le persone al mondo sottoposte a questa forma di lavoro. Secondo l'organizzazione Anti-Slavery, tale cifra \u00e8 nettamente superiore.\nSebbene una convenzione dell\u2019\"International Labour Organization\" inviti ad un'abolizione del lavoro forzato questo viene tuttora praticato in taluni paesi. In talune altre nazioni il lavoro forzato \u00e8 regolamentato per legge. In molti ordinamenti \u00e8 stato abolito da tempo; in Italia ci\u00f2 avvenne nel 1866.\nTipi di lavoro forzato.\nIl lavoro punitivo pu\u00f2 essere di due tipi: lavoro produttivo, al pari di un lavoro su scala industriale; lavoro tendente ad annullare fisicamente una persona, sfruttandone con la forza la capacit\u00e0, fino a causare tormenti di carattere psicologico.\nIl lavoro forzato viene praticato solitamente in apposite strutture, convenzionalmente chiamate campi di lavoro forzato.\nDurante la seconda guerra mondiale molti campi di lavoro forzato furono istituiti presso i campi di concentramento della Germania nazista. Analogamente, il lavoro forzato \u00e8 stato praticato intensamente nei gulag dell'Unione Sovietica e nei cosiddetti \"Killing fields\" cambogiani ed \u00e8 attualmente applicato nei campi laogai cinesi, ma anche in molte carceri americane."}
{"id": "1788254", "revid": "16294742", "url": "https://it.wikipedia.org/wiki?curid=1788254", "title": "Coniazione", "text": ""}
{"id": "1788262", "revid": "74801", "url": "https://it.wikipedia.org/wiki?curid=1788262", "title": "Luisa d'Assia-Kassel", "text": "Biografia.\nInfanzia e antenati.\nLuisa d'Assia era una discendente dell'antica famiglia principesca dei Langravi d'Assia, ma visse in Danimarca dall'et\u00e0 di tre anni ed ebbe ascendenza danese. Nei conflitti politici e dinastici che imperversarono in Danimarca durante la sua vita, si consider\u00f2 sempre in opposizione al nazionalismo tedesco e protesse gli interessi danesi principalmente per la sua educazione e il rango all'interno del regno di Danimarca.\nEra una figlia del Principe Guglielmo d'Assia e Luisa Carlotta di Danimarca (1789\u20131864). Sua madre, una Principessa di Danimarca, la vide diventare Principessa Ereditaria di Danimarca e poi Regina di Danimarca. I nonni paterni di Luisa erano il Principe Federico d'Assia, fratello minore di Guglielmo I, Elettore d'Assia, e la Principessa Carolina di Nassau-Usingen; I nonni materni di Luisa erano Sofia Federica di Meclemburgo-Schwerin ed il Principe Ereditario Federico di Danimarca e Norvegia, qualche volta Reggente di Danimarca e Norvegia e figlio pi\u00f9 giovane del Re Federico V di Danimarca.\nCome nipote del re Cristiano VIII, che regn\u00f2 in Danimarca tra il 1839 ed il 1848, Luisa era molto vicina alla successione dopo diverse persone della casa reale di Danimarca che erano anziane e senza figli. Da bambini, suo fratello Federico Guglielmo, le sue sorelle e lei erano i parenti pi\u00f9 prossimi del re Cristiano VIII che era in grado di generare eredi. Era facile vedere che la successione agnatica da re Federico III di Danimarca si sarebbe probabilmente estinta nell'arco di una generazione. Luisa era una delle femmine discendenti da Federico III di Danimarca e godeva (secondo la legge semi-salica) del diritto alla successione nel caso in cui la sua linea maschile si fosse estinta. Lei ed i suoi fratelli non erano discendenti agnatici del Casato degli Oldenburg e dei Duchi di Schleswig-Holstein, quindi non idonei per ereditare i ducati gemelli, dato che esisteva un certo numero di linee agnatiche ammissibili a ereditare quei territori.\nMatrimonio reale con suo cugino.\nLuisa spos\u00f2 al Palazzo di Amalienborg a Copenaghen il 26 maggio 1842 un cugino di secondo grado, il Principe Cristiano di Schleswig-Holstein-Sonderburg-Gl\u00fccksburg. Egli fu presto scelto come principe ereditario di Danimarca e successivamente sal\u00ec al trono danese come re Cristiano IX. Il matrimonio potenzi\u00f2 notevolmente gli sforzi di Cristiano di assicurarsi il trono danese, dato che esso leg\u00f2 due pretendenti concorrenti i cui figli avrebbero ottenuto una connessione maggiore all'antica linea di sangue della monarchia danese.\nAttraverso suo padre, Cristiano era membro di un ramo cadetto maschile del Casato degli Oldenburg (era un diretto discendente in linea maschile di Cristiano III di Danimarca). Era anche un discendente agnatico di Edvige di Schauenburg (contessa di Oldenburg), madre del primo re Cristiano I di Danimarca, i cui figli maschi erano eredi \"semi-salici\" del fratello senza figli Conte Adolfo VIII di Holstein, che mor\u00ec nel 1459, ultimo Duca Schauenburg di Schleswig e Conte di Holstein. Come tale, Cristiano era idoneo a succedere nei ducati gemelli di Schleswig-Holstein, ma non era il primo nella linea.\nCristiano era anche un bisnipote di re Federico V di Danimarca, attraverso sua madre Luisa Carolina, Duchessa di Lyksborg, la cui madre Luisa (Langravina d'Assia) era la terza figlia femmina di Re Federico. Cristiano, orfano giovane, crebbe nella famiglia reale danese sotto la tutela di sua zia materna la regina Maria Sofia Federica, moglie di Federico VI di Danimarca.\nOpportunit\u00e0 aperte nella successione al trono danese.\nLuisa fu molto assorbita dalla successione alla Corona di Danimarca dalla pi\u00f9 tenera et\u00e0. Al momento dell'ascesa al trono di Cristiano VIII nel 1839, la linea di successione e i principali eredi cognatici era la seguente:\nIl Principe della Corona ed il Principe Ereditario erano gli unici eredi agnatici sopravvissuti. Dopo di loro, le disposizioni di ordine di successione (Lex Regia del 1655), promulgata da Federico III consentivano la successione attraverso la linea femminile, e la legge specificata presumibilmente a favore del parente pi\u00f9 prossimo dell'ultimo monarca.\nLe linee femminili seguenti sono organizzate secondo il grado di vicinanza al monarca regnante, re Cristiano VIII:\nTutti gli altri eredi cognatici erano discendenti di defunte Principesse di Danimarca, essi stessi membri di altre dinastie e piuttosto estranei alla Danimarca. Le ave di molti di loro avevano rinunciato ai loro diritto quando si sposarono \"all'estero\". Alcune di quelle linee pi\u00f9 vicine erano le seguenti:\nDopo di loro, i successivi eredi cognatici sarebbero stati discendenti di figlie e figli minori dei predecessori di Federico V.\nC'erano tre giovani famiglie fiorenti con potenziale per ereditare il trono di Danimarca e che avevano figli per continuare la linea di successione. Queste tre famiglie erano, in ordine di vicinanza con il monarca regnante, le famiglie degli Assia, degli Augustenborg, e poi i Lyksborg. Solo due di queste famiglie (Augustenborg e Assia) avevano madri che erano Principesse di Danimarca. Due di queste, tuttavia, ossia Augustenborg e Lyksborg, erano discendenti agnatici di antichi re di Danimarca.\nAugustenborg.\nLa famiglia Augustenborg era il successivo ramo pi\u00f9 anziano agnatico di Schleswig-Holstein e del casato reale di Oldenburg, subito dopo la linea maschile dell'allora re di Danimarca.\nErano discendenti di Luisa Augusta di Danimarca, sorella di Federico VI:\n1. Cristiano Augusto, Duca di Augustenborg, nato nel 1798 a Copenaghen. Nel 1820 spos\u00f2 la Contessa Lovisa-Sophie Danneskiold-Sams\u00f8e (1797\u20131867), una nobildonna danese e parente dei re di Danimarca che apparteneva ad un ramo illegittimo del Casato di Oldenburg. Il Duca Cristiano, che nel 1848 divent\u00f2 un insorto, vend\u00e9 poi i suoi diritti al Ducato di Schleswig-Holstein alla Danimarca in base al Trattato di Londra (1851), ma in seguito rinunci\u00f2 ai suoi diritti sul Ducato di Schleswig-Holstein in favore di suo fratello Federico Augusto. Era il cognato di Re Cristiano VIII ed un nipote di Re Federico VI. Il Duca Cristiano Augusto mor\u00ec nel 1869. Gener\u00f2 diversi figli:\n2. Federico Emilio Augusto, nato nel 1800 a Kiel. Nel 1829 spos\u00f2 la Contessa Henriette Danneskiold-Sams\u00f8e (1806\u20131858), una nobildonna danese e parente dei re di Danimarca che apparteneva ad un ramo illegittimo del Casato di Oldenburg. In seguito, fu creato Prinz von Noer (1864) e mor\u00ec nel 1865. Ebbe due figli:\n3. Carolina Amalia di Schleswig-Holstein-Sonderburg-Augustenburg, nata nel 1796 a Copenaghen. Spos\u00f2 Re Cristiano VIII di Danimarca nel 1815, il sovrano che mor\u00ec nel 1848. Mor\u00ec senza figli nel 1881 come Regina Vedova di Danimarca.\nGlucksborg.\nLa famiglia Glucksburg era un ramo pi\u00f9 giovane di Schleswig-Holstein e del casato reale di Oldenburg. Erano figli di Luisa Carolina d'Assia, una nipote di Federico V di Danimarca:\n1. Carlo, Duca di Schleswig-Holstein-Sonderburg-Gl\u00fccksburg, nato a Gottorp nel 1813. Nel 1838 spos\u00f2 la Principessa Guglielmina Maria di Danimarca (vedi sopra). Mor\u00ec senza figli nel 1878 a Luisenlund.\n2. Federico, Duca of Schleswig-Holstein-Sonderburg-Gl\u00fccksburg (Schleswig 1814\u2013Schleswig 1885), che spos\u00f2 la Principessa Adelaide di Schaumburg-Lippe. Gli attuali Duchi di Schleswig-Holstein discendono da lui.\n3. Guglielmo (1816\u20131893)\n4. Cristiano (1818\u20131906), che nel 1840 divenne principe ereditario di Danimarca (anche se i suoi fratelli non divennero tali) e nel 1863 divent\u00f2 Re Cristiano IX di Danimarca. Spos\u00f2 Luisa d'Assia-Kassel nel 1842.\n5. Giulio (1824\u20131903)\n6. Giovanni (1825\u20131911)\n7. Nicola (1828\u20131849)\n8. Maria (1810\u20131869)\n9. Federica Carolina Giuliana (1811\u20131902), spos\u00f2 il Principe di Anhalt-Bernburg nel 1834.\n10. Luisa (1820\u20131894)\nAssia.\nErano i figli di Luisa Carlotta di Danimarca, sorella di Cristiano VIII, fratelli e sorelle della stessa Luisa:\n1. Un solo figlio maschio Federico (Federico Guglielmo Giorgio Adolfo, Langravio d'Assia) nacque nel 1820 a Kassel. Nel 1851, rinunci\u00f2 ai suoi diritti sulla Danimarca in favore di Luisa. In seguito si spos\u00f2 due volte, e con la sua seconda moglie Anna di Prussia gener\u00f2 diversi figli, a partire dal 1850. Mor\u00ec nel 1884. Uno dei suoi figli fu Federico Carlo, Re Eletto di Finlandia\n2. Maria Luisa Carlotta, nata nel 1814 a Copenaghen. Nel 1832 spos\u00f2 un Principe di Anhalt-Dessau. Mor\u00ec nel 1895 lasciando figli e nipoti. Si dice che rinunci\u00f2 ai suoi diritti sulla Danimarca in favore di Luisa nel 1851.\n3. Luisa Guglielmina Federica Carolina Augusta Giulia, ossia Luisa stessa.\n4. Augusta Sofia Federica Maria Carolina Giulia, che nacque nel 1823 a Copenaghen. Spos\u00f2 un nobile scandinavo, il Barone Blixen-Finecke. Mor\u00ec nel 1873.\nIl fratello di Luisa Federico d'Assia rinunci\u00f2 ai suoi diritti alla successione danese nel 1851 a favore di Luisa, come espresso dagli storici danesi: \"dopo lunghe trattative in cui il padre Guglielmo preso parte attiva\". Federico successe nel 1875 come capo del Casato d'Assia, quando il ramo pi\u00f9 anziano d'Assia-Kassel si estinse con la morte del precedente monarca Federico Guglielmo, Elettore d'Assia \u2013 assunsero il nome storico \"d'Assia e Brabante\". Il terzo figlio maschio del Langravio Federico, il Principe Federico Carlo d'Assia fu, nel 1918, eletto Re di Finlandia.\nRegina.\nLuisa revoc\u00f2 i suoi diritti di successione al suo consorte nel 1851. Divent\u00f2 Principessa della Corona nel 1853 e Regina consorte nel 1863. Louise ebbe un rapporto teso con Re Federico VII, il cui matrimonio con la di umili origini e indecorosa Louise Rasmussen lei non approvava. Si ritiene che il suo proprio matrimonio sia stato felice, e la coppia divenne fortemente legata l'un l'altro durante gli anni della lotta per la successione. Luisa fu devotamente leale al suo consorte, e si dice che egli abbia fatto affidamento sulla sua intelligenza, giudizio e forza psicologica, le quali erano considerate superiori alle sue.\nLa coppia continu\u00f2 la vita familiare semplice e intima a cui era abituata anche dopo che diventarono re e regina. Quando la figlia di Luisa, Thyra, diede alla luce un figlio illegittimo dopo la sua relazione con un ufficiale militare nel 1871, la Regina Luisa predispose che tutta la faccenda fosse tenuta segreta al pubblico. La Regina Luisa visse una vita isolata dal popolo e non cerc\u00f2 il riconoscimento da, o un rapporto con il pubblico, ma si focalizz\u00f2 invece sull'energetica politica familiare, e fece grandi sforzi per organizzare matrimoni dinastici per i suoi figli. \nLe unioni brillanti organizzate per i suoi figli diedero alla dinastia danese lo status internazionale. Le sue annuali riunioni di famiglia a Bernstorff o Fredensborg attiravano maggiore attenzione ogni anno e la resero un simbolo popolare della vita familiare.\nLuisa fu attiva come patrona di un gran numero di organizzazioni caritatevoli gi\u00e0 da principessa della corona: nel 1862, fond\u00f2 \"Louisestiftelsen\", dove le ragazze orfane erano educati a una vita come domestiche, cosa che illustrava le sue idee conservatrici. Era interessata alla musica e alla pittura e finanzi\u00f2 molti artisti. Alcuni dei suoi dipinti furono esposti e dati in dono ai membri di altre dinastie. Durante i suoi ultimi anni divent\u00f2 sorda, e due infermiere provenienti da una scuola per infermieri che lei aveva fondato provvedevano ai suoi bisogni. Luisa fu Regina di Danimarca per 35 anni, pi\u00f9 di qualsiasi altra regina consorte danese prima di lei.\nLuisa diventa \"nonna d'Europa\".\nIl grande successo dinastico dei sei figli, \u00e8 stato in larga misura non al talento di Cristiano IX stesso, ma dovuto alle ambizionidinastiche di Luisa. Alcuni hanno paragonato le sue capacit\u00e0 dinastiche con quelle della Regina Vittoria del Regno Unito.\nMorte.\nAlla sua morte nel 1898, fu sepolta nella Cattedrale di Roskilde vicino a Copenaghen; nel 1908 lo scultore Edvard Eriksen, meglio conosciuto come creatore della Statua della Sirenetta, fu incaricato di realizzare delle sculture per il suo sarcofago.\nSuo nipote, Carlo Federico d'Assia, sposato con una nipote della regina Vittoria e dell'imperatore tedesco Guglielmo I, \u00e8 stato eletto Re Carlo di Finlandia nel 1918. Non ha mai assunto la posizione.\nDiscendenza.\nLuisa ebbe sei figli da Cristiano IX di Danimarca e quarantadue nipoti:"}
{"id": "1788264", "revid": "188116", "url": "https://it.wikipedia.org/wiki?curid=1788264", "title": "United States Forest Service", "text": "Il Servizio forestale del Dipartimento dell'Agricoltura degli Stati Uniti (The USDA Forest Service) \u00e8 un'agenzia del Dipartimento dell'Agricoltura degli Stati Uniti che gestisce le \"Foreste Nazionali\" e le praterie nazionali del paese, per una superficie complessiva di 780 000 chilometri quadrati. Opera tanto nel settore della ricerca e dello sviluppo degli ecosistemi forestali, quanto di altre risorse naturali.\nComprende anche un dipartimento investigativo.\nStoria.\nNel 1876 il Congresso degli Stati Uniti cre\u00f2 un Ufficio all'interno del Dipartimento dell'Agricoltura per valutare lo stato delle foreste del paese. Nel 1881, l'Ufficio divenne la \"Divisione forestale\" incorporata nel Dipartimento dell'Interno degli Stati Uniti. Una legge autorizz\u00f2 nel 1891 la trasformazione delle foreste pubbliche in riserve forestali. Nel 1901 la divisione fu rinominata \"Ufficio delle foreste\", ma fu solo nel 1905 che assunse il suo nome attuale.\nNegli anni trenta incominci\u00f2 a distribuire le pulaski a livello nazionale.\nAttivit\u00e0.\nIl mandato del Servizio Forestale \u00e8 di sostenere lo stato di conservazione, la diversit\u00e0 e la produttivit\u00e0 delle foreste e delle praterie nazionali a beneficio delle generazioni presenti e future.\nEsistono 155 foreste nazionali americane e 20 praterie nazionali per un totale di 780 000 chilometri quadrati, di cui 239 000 inaccessibili con autoveicoli. Queste sono raggruppate in distretti gestiti da \"ranger\". Il personale di ogni distretto vigila all'interno dei sentieri, pattuglia nelle riserve, protegge i siti, e gestisce la flora e la fauna selvatiche, e le risorse naturali in generale. Il Servizio Forestale impiega circa 30 000 operatori di cui 10 000 vigili del fuoco, 700 agenti di polizia forestale e 500 ricercatori. Il bilancio per l'anno fiscale 2013 prevede spese per 5,5 miliardi di dollari, di cui 2 miliardi per la gestione degli incendi.\nQueste foreste subiscono tuttavia uno sfruttamento regolamentato. Esistono anche foreste nazionali che non sono interamente boscose. Certe zone non boscose, ma importanti dal punto di vista biologico, sono dunque ugualmente protette dal Servizio.\nPer prevenire i rischi di incendio forstale, il servizio pubblic\u00f2 il 9 agosto 1944 alcuni poster di sensibilizzazione contro i rischi di incendi il cui simbolo \u00e8 un \"orso ranger\" (di nome Black Bear). La campagna fu un successo, e l'orso fu pi\u00f9 tardi ribattezzato \"Smokey Bear\".\nPolizia forestale.\nDal Forest Service dipende la \"Forest Service Law Enforcement &amp; Investigations\", con sede a Washington, un'agenzia federale di polizia forestale del governo degli Stati Uniti. \u00c8 responsabile dell'applicazione delle leggi e dei regolamenti federali che disciplinano le terre e le risorse forestali nazionali. Tutti i funzionari delle forze dell'ordine e gli agenti speciali ricevono la loro formazione attraverso il Centro federale di formazione delle forze dell'ordine (FLETC).\nLe operazioni sono suddivise in due aree funzionali principali:"}
{"id": "1788265", "revid": "1318658", "url": "https://it.wikipedia.org/wiki?curid=1788265", "title": "Stein Rokkan", "text": "\u00c8 stato professore di politica comparata all'Universit\u00e0 di Bergen.\nInizialmente, condusse studi in filosofia, collaborando con Arne N\u00e6ss come assistente. In seguito, i suoi interessi si diressero verso lo studio della politica, specialmente sulla formazione dei partiti politici e degli stati nazionali europei. Durante questo periodo collabor\u00f2 con Seymour Martin Lipset. \u00c8 anche conosciuto come un pioniere dell'uso della tecnologia informatica nelle scienze sociali.\n\u00c8 stato presidente dell'International Political Science Association dal 1970 al 1973, presidente del Consiglio internazionale delle Scienze sociali dell'UNESCO, vicepresidente dell'International Sociological Association dal 1966 al 1970, cofondatore e presidente (dal 1970 al 1976) del Consorzio europeo per la ricerca politica.\nRokkan \u00e8 l'ideatore di una serie di modelli sulla formazione dello stato e della nazione in Europa. In particolare, \u00e8 famoso per la sua teoria delle fratture (\"cleavages\") all'origine dei partiti e (assieme a Seymour Martin Lipset) per la tesi del \"congelamento\" dell'offerta partitica tra gli anni '20 e gli anni '60."}
{"id": "1788267", "revid": "1573940", "url": "https://it.wikipedia.org/wiki?curid=1788267", "title": "Scolopax", "text": "Scolopax \u00e8 un genere di uccelli della famiglia Scolopacidae.\nTassonomia.\nIl genere comprende otto specie viventi:\nSono note inoltre quattro specie fossili:"}
{"id": "1788272", "revid": "26751", "url": "https://it.wikipedia.org/wiki?curid=1788272", "title": "Stenella maculata atlantica", "text": ""}
{"id": "1788273", "revid": "26751", "url": "https://it.wikipedia.org/wiki?curid=1788273", "title": "Cefalorinco di Heaviside", "text": ""}
{"id": "1788275", "revid": "26751", "url": "https://it.wikipedia.org/wiki?curid=1788275", "title": "Lagenodelfino", "text": ""}
{"id": "1788279", "revid": "339392", "url": "https://it.wikipedia.org/wiki?curid=1788279", "title": "Lagenorinco dalla croce", "text": ""}
{"id": "1788280", "revid": "26751", "url": "https://it.wikipedia.org/wiki?curid=1788280", "title": "Orcella asiatica", "text": ""}
{"id": "1788282", "revid": "54253", "url": "https://it.wikipedia.org/wiki?curid=1788282", "title": "Ginga", "text": "La ginga \u00e8 il passo base della capoeira, l'elemento unificante tra i colpi di attacco, le schivate difensive e gli elementi puramente acrobatici.\nViene effettuata tracciando un triangolo con le gambe e con le braccia, che si muovono sempre a difendere il volto.\nLa velocit\u00e0 della \"ginga\", come quella del \"jogo\", \u00e8 determinata dal ritmo del berimbao."}
{"id": "1788283", "revid": "1861582", "url": "https://it.wikipedia.org/wiki?curid=1788283", "title": "Luca Di Matteo", "text": "Caratteristiche tecniche.\nNato come esterno alto di centrocampo (modulo 4-4-2), si \u00e8 adattato anche a giocare nel 3-5-2, gestendo sia la fase offensiva che quella difensiva. \u00c8 abile a crossare dal fondo dopo aver saltato l'avversario.\nCarriera.\nClub.\nPescara.\nLa stagione 2007-2008 \u00e8 per il giocatore la prima da professionista, in quanto fino alla precedente stagione aveva giocato nella formazione Primavera del scendendo in campo 18 volte e segnando 2 reti. In questa stagione riesce a collezionare 15 presenze arricchite da un gol nel campionato di Serie C1.\nPalermo.\nNel gennaio del 2008 viene acquistato in compartecipazione dal Palermo: gioca dapprima nella formazione Primavera, allenandosi comunque sempre con la prima squadra, e riesce anche ad esordire in Serie A il 27 aprile nella 35\u00aa giornata di campionato in casa contro l'Atalanta, subentrando a Fabio Caserta al 51'. Si ripeter\u00e0 una settimana dopo all'Olimpico di Roma contro la , subentrando a Bo\u0161ko Jankovi\u0107 al 68'. Queste saranno le sue uniche due partite in stagione.\nIl 19 giugno 2008 il Palermo comunica di aver riscattato il giocatore dal Pescara.\nPrestito a Cittadella e Crotone.\nSenza giocare neppure una partita in prima squadra nella stagione 2008-2009, il 2 febbraio 2009 viene ceduto in prestito al Cittadella, con i quali giocher\u00e0 in tutto 10 partite.\nRientrato al Palermo per fine prestito, il 18 luglio 2009 passa al Crotone in prestito con diritto di opzione e contropzione.\nVicenza.\nIl 1\u00ba febbraio 2010, dopo aver giocato 6 partite con il Crotone di cui solo una da titolare, il Palermo riprende il cartellino per girarlo in compartecipazione al Vicenza, squadra militante in Serie B.\nEsordisce con la nuova maglia il 26 febbraio in Vicenza- (0-2). Chiude poi il campionato con 8 presenze.\nIl 25 giugno 2010 viene rinnovata la compartecipazione del giocatore tra Palermo e Vicenza. Nella stagione 2010-2011 si rivela uno dei migliori giocatori del campionato cadetto, venendo schierato come fluidificante da Rolando Maran che usa il modulo tattico 3-5-2. Chiude la stagione con 35 presenze in campionato e 2 in Coppa Italia.\nIl ritorno al Palermo e il prestito al Lecce.\nIl 16 giugno 2011 \u00e8 stata risolta la compartecipazione fra Vicenza e Palermo in favore di quest'ultima, con cui sottoscrive un contratto da 200.000 euro a stagione. All'inizio della nuova stagione risente di una lesione della fascia plantare del piede destro.\nSenza alcuna presenza col Palermo nella prima parte della stagione 2011-2012, il 31 gennaio 2012, ultimo giorno di calciomercato, passa in prestito al . Esordisce in giallorosso il 12 febbraio seguente in Atalanta-Lecce (0-0) della 23\u00aa giornata di campionato, subentrando ad Andrea Esposito al 52' e tornando quindi a disputare un incontro di Serie A a distanza di quasi quattro anni. Il 29 aprile successivo gioca per la prima volta da titolare in Serie A in Lecce- (1-2) della 35\u00aa giornata. Titolare anche nell'ultima partita di campionato (chiuso con la retrocessione) contro il ChievoVerona (vittorioso per 1-0), conclude la stagione con 7 presenze.\nIl ritorno al Vicenza.\nTornato al Palermo, il 31 agosto 2012, ultimo giorno di calciomercato, si trasferisce a titolo definitivo al Vicenza, tornando a giocare cos\u00ec nella squadra veneta, in Serie B. Segna la sua prima rete in Vicenza-Livorno 3-3 dell'8 dicembre 2012: al 55' toglie il pallone a Siligardi a met\u00e0 campo, si dirige in un'azione solitaria verso la porta superando l'intera difesa livornese e siglando il gol del temporaneo 3-1.\nIl campionato termina con la retrocessione; la stagione successiva gioca nel Vicenza solo nel girone d'andata, per 14 partite pi\u00f9 2 in Coppa Italia.\nPadova.\nIl 27 gennaio 2014 passa a titolo definitivo al Padova firmando un contratto fino al giugno 2015. Ha esordito in Padova-Carpi (1-4), venendo espulso.\nIl 22 luglio, dopo la mancata iscrizione del Padova al campionato di Lega Pro, rimane svincolato.\nTeramo.\nIl 18 dicembre 2014 viene ingaggiato dal Teramo con un contratto fino al giugno 2015.\nDebutta con la squadra abruzzese il 21 dicembre, nella partita vinta 4-0 contro il , subentrando al minuto 60 al posto di Mirco Petrella.\nVirtus Lanciano.\nIl 31 agosto 2015 si trasferisce alla .\nLatina.\nIl 22 luglio 2016 firma un contratto annuale con il .\nIl ritorno al Lecce.\nIl 10 luglio 2017 si trasferisce al Lecce, dove torna dopo cinque anni.\nIl ritorno al Teramo.\nIl 12 luglio 2019 ritorna a Teramo firmando un biennale dopo 4 anni e dove aveva raggiunto la Serie B poi revocata nel 2015.\nStatistiche.\nPresenze e reti nei club.\n\"Statistiche aggiornate al 12 luglio 2019.\""}
{"id": "1788292", "revid": "466539", "url": "https://it.wikipedia.org/wiki?curid=1788292", "title": "Nearco (cavallo)", "text": "Nearco (24 gennaio 1935 - 27 giugno 1957) \u00e8 stato un cavallo italiano di razza purosangue inglese, campione di galoppo.\nStoria.\nAllevato a Dormelletto da Federico Tesio, anche allevatore del campione Ribot , come stallone ha lasciato una discendenza che ha a sua volta ottenuto importanti risultati, come Nearctic, Northern Dancer e Nijinsky II, Secretariat e altri, tanto che Nearco risult\u00f2 per 2 volte (1947 e 1949) al top della lista degli stalloni i cui discendenti avevano vinto la maggior somma di premi in Inghilterra ed Irlanda.\nSecondo molti esperti di ippica \u00e8 stato uno dei pi\u00f9 forti cavalli da corsa del ventesimo secolo; venne ritirato dalle corse nel 1938, imbattuto dopo 14 gare, e venduto come stallone all'allevamento di Beech House Stud in Newmarket, Regno Unito per 60.000 \u00a3 (una cifra record per quei tempi). \u00c8 morto il 27 giugno 1957 di cancro.\nEredit\u00e0.\nSecondo l'ente statale France Galop, tutti i vincitori del Prix de l'Arc de Triomphe dal 1994 al 2009 sono nella linea di discendenza maschile di Nearco, di suo figlio Nasrullah, o del nipote Northern Dancer."}
{"id": "1788293", "revid": "767487", "url": "https://it.wikipedia.org/wiki?curid=1788293", "title": "HMS Caroline (1914)", "text": "La HMS \"Caroline\", ottava nave da guerra della Royal Navy britannica a portare questo nome, \u00e8 un incrociatore leggero della omonima classe e capofila della sottoclasse che porta il suo nome. Costruita nei cantieri Cammell Laird venne impostata il 28 gennaio 1914, varata il 29 settembre seguente ed entr\u00f2 in servizio il 4 dicembre dello stesso anno, pochi mesi dopo l'inizio della prima guerra mondiale. Trasformata in quartier generale galleggiante e nave addestramento Belfast, nell'Alexandria Dock il 1\u00ba aprile 1924, \u00e8 rimasta in servizio attivo fino al 2011 servendo come centro di comando per la Royal Naval Reserve. \u00c8 l'ultima nave ancora esistente ad aver partecipato alla battaglia dello Jutland ed \u00e8 attualmente in corso un dibattito sul suo utilizzo futuro.\nServizio.\nAl momento dell'ingresso in servizio venne designata come capoflottiglia della 4 Flottiglia cacciatorpediniere della Grand Fleet, con base a Scapa Flow. Nel febbraio 1915 venne trasferita nel 1\u00ba Squadrone incrociatori leggeri, dove rimase fino al mese di novembre. Trasferita nel 4\u00ba Squadrone, partecip\u00f2 alla battaglia dello Jutland il 31 maggio 1916, mentre tra il 1917 ed il 1918 venne dotata di una piattaforma di decollo per aerei impegnati nell'intercettazione dei dirigibili tedeschi. Dopo la fine delle ostilit\u00e0 venne trasferita insieme al suo squadrone nella East Indies Station. Nel febbraio 1922 venne quindi ritirata dal servizio attivo e messa in riserva. Nel 1924 torn\u00f2 in servizio come nave addestramento per la Royal Naval Volunteer Reserve a Belfast, in Irlanda del Nord. Dopo il suo arrivo in porto i cantieri Harland &amp; Wolff rimossero dalla nave l'apparato motore e l'armamento.\nTra il 1939 ed il 1945, durante la seconda guerra mondiale, la \"Caroline\" serv\u00ec come comando della Royal Navy nel porto di Belfast, base di numerose unit\u00e0 impiegate nella scorta ai convogli atlantici e artici. Con l'aumentata importanza della base, anche il comando militare crebbe, occupando oltre alla \"Caroline\" anche diversi edifici in citt\u00e0, tra cui la dogana e il castello di Belfast, dove si trovava anche una stazione radio. Nelle vicinanze della nave venivano anche effettuate riparazioni e modifiche alle unit\u00e0 e ai dispositivi antisommergibile.\nDurante la prima parte della guerra la Royal Air Force occupava la base di Sydenham, e il personale del Fleet Air Arm che operava dallo stesso aeroporto era ufficialmente parte della \"Caroline\". Nel 1943 il campo di aviazione venne trasferito direttamente all'Ammiragliato e rinominato HMS \"Gadwall\".\nDopo la fine del conflitto la Royal Navy restitu\u00ec l'unit\u00e0 alla Royal Naval Volunteer Reserve, che continu\u00f2 ad utilizzarla come nave addestramento. Venne sottoposta a lavori di modifica e ammodernamento nei cantieri Harland and Wolff nel 1951.\nNel dicembre 2009 la Royal Naval Reserve si \u00e8 trasferita in una nuova base a terra, denominata HMS \"Hibernia\". La \"Caroline\" \u00e8 stata quindi ritirata ufficialmente dal servizio il 31 marzo 2011 e la sua bandiera esposta nella Cattedrale di St Anne."}
{"id": "1788297", "revid": "31886", "url": "https://it.wikipedia.org/wiki?curid=1788297", "title": "Spirito Santo secondo le diverse confessioni", "text": "La teologia dello Spirito Santo si differenzia molto nelle varie religioni e confessioni religiose.\nIn questa sessione sono brevemente esposte le principali differenze che contraddistinguono le varie comunit\u00e0 a questo riguardo.\nPer la chiesa cattolica apostolica,lo Spirito Santo si ritiene che sia apparso dopo i 50 giorni della morte di Ges\u00f9.\nMentre per altri lo Spirito Santo era sempre presente. In quanto facente parte di Dio Padre, ancora prima della creazione. Per i Greci: pneuma; per gli ebrei: Ruah o Ruakh \"Alit\u00f2 \u00e8 diede vita al primo uomo che chiam\u00f2 Adamo\"\nConfessioni cristiane trinitarie.\nSono le religioni, movimenti e confessioni che riconoscono Ges\u00f9 e lo Spirito Santo come persone divine al pari del Dio Padre, presenti ed operanti fin dalle origini.\nChiesa cattolica.\nLe basi della teologia della Chiesa cattolica sullo Spirito Santo pu\u00f2 essere letta in tre testi:\nChiesa cristiana ortodossa.\nLa Chiesa cristiana ortodossa proclama che il Dio Padre \u00e8 la sorgente eterna di natura divina, da cui il Figlio eterno \u00e8 stato generato e da cui lo Spirito Santo procede dall'eternit\u00e0. \nAl contrario della chiesa cattolica e di altre confessioni cristiane occidentali, la chiesa ortodossa non riconosce che lo Spirito Santo proceda dal Figlio. Tale controversia, detta Filioque, \u00e8 stata una delle divergenze teologiche che hanno portato al Grande Scisma, nel 1054.\nChiese Protestanti.\nLe chiese nate dalla riforma del XVI secolo, ovvero la chiesa Luterana e le chiese riformate ( o calviniste) cos\u00ec come le chiese che ad esse esplicitamente o implicitamente si richiamano ( ad esempio Battisti e Metodisti ) conservano una dottrina trinitaria conforme a quanto stabilito nei primi quattro concili ecumenici. Differentemente della chiesa cattolica esse si basano per\u00f2 solo su quanto \u00e8 contenuto nelle sacre scritture o che solo da esse pu\u00f2 trovare una spiegazione, senza ricorrere a tradizioni successive. Le chiese protestanti dunque credono che lo Spirito Santo sia esso stesso Dio, terza persona della Trinit\u00e0, non credono per\u00f2 che esso si riceva mediante il battesimo, piuttosto mediante la predicazione della Parola di Dio, lo Spirito Santo genera la fede in chi lo riceve, convince di peccato e unisce a Ges\u00f9 Cristo ricevendo cos\u00ec la giustificazione, cio\u00e8 la salvezza, per sola grazia, senza alcun merito umano, lo Spirito Santo poi guider\u00e0 il credente nella santificazione, la quale non \u00e8 in vista della salvezza, essendo essa gi\u00e0 ricevuta, ma in vista della testimonianza e della gloria di Dio.\nPentecostalismo.\nIl gruppo dei movimenti pentecostali appartenenti alla chiesa cristiana evangelica pongono speciale enfasi:\nDispensazionalismo.\nIl dispensazionalismo si basa sulla concezione che suddivide la storia umana in differenti ere o \"dispensazioni\", ognuna delle quali caratterizzata da grazie proprie solo di quel periodo. Questo movimento si basa sugli scritti di Gioacchino da Fiore. Secondo il pensiero pi\u00f9 diffuso in questa corrente teologica adesso \u00e8 l\"'Era dello Spirito\", iniziata con la Pentecoste.\nUn punto di contrasto fra parte del movimento del dispensazionalismo e le altre confessioni cristiane \u00e8 riguardo al tempo in cui lo Spirito Santo abbandoner\u00e0 la terra (2Tess ).\nConfessioni cristiane non trinitarie.\nLe confessioni non trinitarie, quali i cristadelfiani, gli unitariani, i Testimoni di Geova, credono che lo Spirito Santo sia lo \"Spirito di Dio\" ma non una persona.\nQuesta convinzione \u00e8 basata sul racconto dell'Annunciazione secondo il Vangelo di Luca:\nAlcuni Cristadelfiani credono che Dio mandi il suo Spirito Santo solo attraverso gli angeli e spesso ritengono che il termine Spirito Santo non si riferisca solo alla potenza di Dio ma anche al suo carattere. Inoltre, alcuni Cristadelfiani comprendono lo Spirito Santo come una personificazione, un'allegoria di uno spirito di santit\u00e0 nella vita della nuova creazione. Questo \u00e8 un parallelo con la loro comprensione del diavolo come un'allegoria.\nChiesa di Ges\u00f9 Cristo dei santi degli ultimi giorni.\nSecondo i mormoni i termini con cui viene nominato lo Spirito Santo non vanno considerati equivalenti, ma evidenziano aspetti diversi dell'azione di Dio. Alcuni esempi:\nLo Spirito Santo \u00e8 considerato un membro della divinit\u00e0, e grazie alla natura divina ed eterna del legame tra Dio Padre, Dio Figlio e lo Spirito Santo, essi operano come un \"unico Dio\".\nLo Spirito Santo esiste come essere separato dal padre e dal figlio, ma di sola natura spirituale, mentre sia il padre che il figlio sono \"di carne e d'ossa\" essendo entrambi individui risorti. \nAvventismo.\nCirca la Trinit\u00e0, un aspetto interessante delle origini avventiste \u00e8 la loro posizione \"antitrinitaria\" (o meglio \"non trinitaria) originaria\".\nNel libro avventista \"Alla ricerca di un'identit\u00e0. Sviluppo delle dottrine avventiste fondamentali\" del prof.George R.Knight (Edizioni ADV, 2004, pp.\u00a013,14) si legge questo interessante passaggio:\nLa maggior parte dei pionieri avventisti oggi avrebbe delle difficolt\u00e0 a far parte della chiesa se dovesse esprimere il proprio consenso sui \"ventisette punti dottrinali\" della denominazione. Per scendere nei particolari, non potrebbero accettare il punto numero 2 che riguarda la dottrina della Trinit\u00e0. Per Joseph Bates, infatti, \"la Trinit\u00e0\" rappresentava una \" dottrina non scritturale\", mentre James Springer White la chiamava quella \"vecchia assurdit\u00e0 trinitaria\" e per M.E. Cornell essa era il frutto della grande apostasia, insieme con altre false dottrine come l'osservanza della domenica e l'immortalit\u00e0 dell'anima. Nello stesso modo, la maggior parte dei fondatori si sarebbero trovati a disagio con il punto 4, che sostiene che Ges\u00f9 ha una natura eterna ed \u00e8 anche veramente Dio. Per J.N. Andrews \"il Figlio di Dio...ebbe Dio come Padre e, in un momento indeterminato di un eterno passato, i suoi giorni ebbero inizio\".\nMa i personaggi pi\u00f9 noti dell'avventismo non avrebbero sottoscritto neppure il punto 5 relativo alla personalit\u00e0 dello Spirito Santo. Uriah Smith, per esempio, non solo negava la Trinit\u00e0 e l'Eternit\u00e0 del Figlio, come molti suoi confratelli ma, sempre come loro, descriveva lo Spirito Santo come \"quell'emanazione divina e misteriosa attraverso la quale sia il Padre che il Figlio realizzano la loro opera grandiosa e infinita\". In un'altra occasione defin\u00ec lo Spirito Santo come un influsso divino e non come una persona paragonabile al Padre e al Figlio.\nTestimoni di Geova.\nLa congregazione cristiana dei Testimoni di Geova, sostiene che lo spirito santo \u2013 cos\u00ec come presentato nei testi biblici pi\u00f9 antichi (come la \"Settanta Greca\") \u2013 non sia una persona come lo sono Dio o Cristo, bens\u00ec la \"forza attiva\" utilizzata da Dio (\"Geova, JHWH\" o \"Jahv\u00e9 \") per creare tutte le cose, sostenere i suoi adoratori, ispirare i suoi profeti, compiere miracoli, realizzare il suo proposito per l'umanit\u00e0, come pure il mezzo tramite il quale Maria rimase incinta di Ges\u00f9 Cristo, il Figlio di Dio. \nRaramente lo spirito santo \u00e8 descritto nel testo biblico in modo che possa suggerire l'idea di un essere letterale o di una persona (fa eccezione il \"Soccorritore\" menzionato in Giovanni 14:16, 17 ). Tuttavia la personificazione di un concetto a scopo illustrativo non \u00e8 affatto cosa estranea alla Bibbia, che nell'Antico Testamento adotta spesso questa modalit\u00e0 espressiva per definire ad esempio concetti astratti quali la sapienza, il peccato, la speranza. Similmente, lo spirito santo \u00e8 \"versato\" sugli apostoli alla Pentecoste del 33 E.V\".\", i quali di conseguenza furono \"pieni\" di spirito santo. \nI testimoni di Geova sostengono questa visione impersonale dello spirito santo, additando anche il fatto che nel racconto del Battesimo di Ges\u00f9, lo spirito santo \"discende\" su Ges\u00f9, contraddicendo coloro che ritengono che Dio Figlio e Dio Spirito Santo siano una cosa sola. \nEssi inoltre negano che lo spirito santo sia una persona, riferendosi a quei passaggi dei vangeli in cui vengono nominati solo il Padre e il Figlio. \nSostengono inoltre che, sebbene esistano passaggi biblici in cui il Padre, il Figlio e lo spirito santo sono riportati insieme, in nessuno di questi \u00e8 dichiarato che le tre figure siano uguali in natura o autorit\u00e0. \nReligioni non cristiane.\nEbraismo.\nSecondo la religione ebraica l'idea che Dio possa essere costituito da due o tre persone \u00e8 eretica (Libro del Deuteronomio ).\nIslam.\nSecondo l'Islam lo Spirito Santo \u00e8 azione e comunicazione divina spesso identificata con l'Arcangelo Gabriele (\u062c\u0628\u0631\u064a Jibril), azione creatrice di Dio che cre\u00f2 Adamo e concep\u00ec Ges\u00f9. L'Islam inoltre riconosce lo Spirito Santo come sorgente ispiratrice di angeli e profeti."}
{"id": "1788298", "revid": "729019", "url": "https://it.wikipedia.org/wiki?curid=1788298", "title": "Byron Kelleher", "text": "Biografia.\nL'esordio di Kelleher nel campionato nazionale provinciale neozelandese risale al 1997 con la maglia della provincia di Otago; l'anno successivo debutt\u00f2 anche nel Super 12 con la relativa \"franchise\", gli Highlanders e vinse il campionato provinciale con Otago.\nNel 1999 debutt\u00f2 con gli \"All Blacks\" a North Shore City contro e poche settimane pi\u00f9 tardi prese parte al suo primo Tri Nation; dopo un ulteriore \"test match\" debutt\u00f2 nella in Galles, disputandovi quattro incontri.\nPartecip\u00f2 anche alla in Australia, dove la giunse fino al terzo posto, dopodich\u00e9 si trasfer\u00ec da Otago a Waikato e alla relativa \"franchise\" degli Chiefs in cui milit\u00f2 fino al 2007; anche con Waikato Kelleher si aggiudic\u00f2 un titolo nazionale.\nA marzo del 2007, sei mesi prima della Coppa del Mondo che segn\u00f2 la fine della sua carriera internazionale, Kelleher firm\u00f2 un contratto biennale con il club francese dell'Agen, ma l'inattesa retrocessione del club in Pro D2 indusse il giocatore a rescindere il contratto e impegnarsi per analogo periodo con il Tolosa.\nNel suo nuovo club vinse due campionati nel suo primo e ultimo dei suoi quattro anni di permanenza, inframmezzati dalla conquista di una Heineken Cup nel 2010; nel 2011 la dirigenza del Tolosa comunic\u00f2 a Kelleher che questi non rientrava nei piani della stagione successiva e non gli rinnov\u00f2 il contratto, e il giocatore si accas\u00f2 con un contratto biennale allo Stade fran\u00e7ais di Parigi; prima ancora della fine della stagione 2011-12, tuttavia, lasci\u00f2 il club rescindendo l'accordo; pur non avendo dichiarato il ritiro, \u00e8 inattivo da allora.\nPochi mesi pi\u00f9 tardi la principessa di Monaco, la sudafricana Charl\u00e8ne Wittstock, ex atleta e madrina del club monegasco di rugby, disciplina della quale \u00e8 appassionata, ha designato Kelleher responsabile delle attivit\u00e0 di promozione del rugby della Fondazione \"Principessa Charl\u00e8ne di Monaco\"; un anno prima Kelleher era stato invitato alla cerimonia di matrimonio della Wittstock con il principe Alberto.\nTra il 2010 e il 2011 Kelleher fu invitato dai Barbarians per diversi incontri, e nello stesso periodo ricevette un invito anche dai Barbarian francesi, che festeggiavano il loro trentennale, a disputare un incontro con un XV di a Grenoble."}
{"id": "1788299", "revid": "2194416", "url": "https://it.wikipedia.org/wiki?curid=1788299", "title": "Dipartimento degli Interni degli Stati Uniti d'America", "text": "Il Dipartimento dell'Interno degli Stati Uniti d'America (in lingua inglese: United States Department of the Interior, noto anche con l'acronimo DOI) \u00e8 un dicastero del Governo degli Stati Uniti che controlla e preserva la maggior parte delle terre appartenenti allo Stato (\"federally-owned land\"), e la gestione dei Parchi nazionali. Venne creato proprio al termine della presidenza di James Knox Polk e il suo primo Segretario degli Interni venne nominato all'avvio della presidenza di Zachary Taylor.\nSi tratta quindi di responsabilit\u00e0 riguardanti il territorio e l'ambiente naturale, completamente diverse da quelle dei dipartimenti o ministeri dell'Interno di altri paesi, che tendono a concentrarsi sulla polizia o sulla sicurezza, funzioni che negli Stati Uniti sono detenute dal 2002 dal Dipartimento della Sicurezza Interna. Il dipartimento dell'Interno non \u00e8 responsabile del governo locale o delle amministrazioni civili, ad eccezione di quelle concernenti le riserve indiane.\n\u00c8 amministrato dal segretario dell'Interno, che per tradizione viene generalmente dagli Stati dell'ovest. Il segretario all'Interno attualmente in carica \u00e8 Deb Haaland.\nStoria.\nUn dipartimento concernente questioni interne fu preso in considerazione dal primo Congresso nel 1789, ma queste funzioni all'inizio furono collocate nel Dipartimento di Stato. Il progetto continu\u00f2 a farsi strada durante mezzo secolo e fu sostenuto dai presidenti degli Stati Uniti da James Madison a James K. Polk. La guerra messicano-statunitense del 1846-48 diede alla proposta un nuovo respiro mentre le responsabilit\u00e0 del Governo federale si accrescevano. Robert J. Walker, il segretario del Tesoro del presidente Polk, divenne il pi\u00f9 grande sostenitore della creazione di questo nuovo dipartimento.\nNel 1848, Walker indic\u00f2 nel suo rapporto annuale che parecchi uffici federali erano stati posti in dipartimenti con i quali avevano pochi rapporti. Egli notava che il Dipartimento del Tesoro non aveva niente a che fare con il \"General Land Office\" (l'Ufficio generale del catasto), allo stesso modo prendeva come esempio il \"Bureau of Indian Affairs\", l'Ufficio degli Affari indiani posto nel Dipartimento della Guerra United States Department of War, (\"Department of War\") e lo \"United States Patent and Trademark Office\", l'Ufficio dei brevetti presso il Dipartimento di Stato. Concludeva pertanto spiegando che tutti questi uffici dovevano essere accorpati nel Dipartimento dell'Interno.\nUn progetto di legge che autorizzava la sua creazione fu votato dalla Camera dei Rappresentanti il 15 febbraio 1849, e approvato due settimane pi\u00f9 tardi al Senato. Il dipartimento venne creato il 3 marzo 1849, alla vigilia dell'investitura del presidente Zachary Taylor, con 31 voti a favore e 25 contrari. L'adozione della legge fu ritardata dai democratici del Congresso, riluttanti a creare altre occasioni di \"patronage\", ossia di favoritismo in seno all'amministrazione Whig che avrebbe avuto accesso al potere.\nLa maggior parte delle competenze interne concernenti il dipartimento furono all'origine negoziate per essere gradualmente trasferite in altri dipartimenti. Alcune agenzie divennero dipartimenti separati, come il \"Bureau of Agriculture\", che divent\u00f2 pi\u00f9 tardi il Dipartimento dell'Agricoltura degli Stati Uniti (\"United States Department of Agriculture\").\nIl 26 maggio 2006, il segretario dell'Interno Dirk Kempthorne \u00e8 stato confermato dal Senato per succedere a Gale Norton, che si era dimessa nel marzo dello stesso anno. L'amministrazione Bush \u00e8 stata criticata per i suoi legami troppo stretti con il movimento di avvocati \"Wise Use\", un conglomerato con un programma anti-ambientalista come l'Heritage Foundation e l'MSLF, che si oppone generalmente agli ambientalisti che ostacolano il \"buon funzionamento dell'economia\".\nOrganizzazione.\nDipendono dal dipartimento i seguenti servizi e agenzie federali:\nGestione del territorio.\nLa gestione del territorio e delle risorse naturali, la conservazione della natura, la cura dei parchi nazionali, cos\u00ec come gli affari territoriali e dei Nativi americani \u00e8 ancora sotto la responsabilit\u00e0 del Dipartimento dell'Interno.\nA met\u00e0 del 2004, il dipartimento si occupava di 2.050.000\u00a0km\u00b2 di superfici di terre, ossia circa un quinto del territorio americano. Controllava 476 dighe e 348 serbatoi d'acqua attraverso il \"Bureau of Reclamation\", 388 , monumenti, siti sul bordo del mare, campi di battaglia, ecc. mediante il \"National Park Service\", e 544 rifugi nazionali per animali selvaggi sotto il controllo dello \"United States Fish and Wildlife Service\". Il 28% della produzione nazionale di elettricit\u00e0 proviene da progetti di energia dei territori controllati a livello federale e dalle riserve di zone in mare aperto.\nAspetti critici.\nIn seno al Dipartimento dell'Interno, si trova l\"'Ufficio degli Affari indiani\" (Bureau of Indian Affairs o BIA) che si occupa delle relazioni federali con gli Indiani d'America che vivono sul suolo statunitense. La riscossione delle tasse stradali (\"track royalties\") e di altri diritti sullo sfruttamento dei minerali dovuti secondo vari trattati approvati e raccolti dalla contabilit\u00e0 degli \"Indian Trusts\", fu oggetto di controversie. Attualmente, vi sono parecchie discussioni sull'argomento."}
{"id": "1788302", "revid": "118834", "url": "https://it.wikipedia.org/wiki?curid=1788302", "title": "Colleverde (Guidonia Montecelio)", "text": ""}
{"id": "1788303", "revid": "1573940", "url": "https://it.wikipedia.org/wiki?curid=1788303", "title": "Tringa", "text": "Tringa \u00e8 un genere di uccelli, prevalentemente acquatici, della famiglia Scolopacidae.\nTassonomia.\nSulla base di recenti studi filogenetici sono state inserite in questo genere alcune specie che in passato erano attribuite ai generi \"Heteroscelus\" e \"Catoptrophorus\".\nIn base a tali acquisizioni il genere comprende attualmente le seguenti specie viventi: \nSono state descritte anche le seguenti specie fossili:"}
{"id": "1788308", "revid": "110157", "url": "https://it.wikipedia.org/wiki?curid=1788308", "title": "Principio di leale cooperazione", "text": "Il principio di leale cooperazione \u00e8 un principio fondamentale del diritto dell'Unione Europea; non a caso in termini di \"ius positum\" lo si pu\u00f2 individuare all'articolo 4 del Trattato sull'Unione Europea (ex art. 10 TCE).\nFunzione.\nIn particolare tale articolo pone un obbligo di collaborazione tra Stati membri e Unione europea che si realizza in due prescrizioni ben precise:\nLa dottrina pi\u00f9 acuta inoltre ravvisa lo stesso obbligo di cooperazione anche nei confronti della amministrazione comunitaria. Infatti, prendendo le mosse da alcune sentenze che censuravano l'operato poco collaborativo delle istituzioni comunitarie, si afferma che per raggiungere gli obiettivi comunitari \u00e8 necessario che anche le amministrazioni nazionali non incontrino ostacoli, bens\u00ec aiuti, nel rapporto con le amministrazioni comunitarie.\nDifferenze.\nVa distinto dal principio di leale collaborazione, prescritto dalla giurisprudenza costituzionale italiana nei rapporti tra organi dello Stato, laddove le reciproche competenze vengono ad intrecciarsi tra di loro.\nIl principio entr\u00f2 nel diritto positivo nel 2001 quando nell'articolo 120 della Costituzione lo riconobbe e lo estese ai rapporti dello Stato con gli organi delle Regioni, delle Citt\u00e0 metropolitane, delle Province e dei Comuni (come limite, unitamente al principio di sussidiariet\u00e0, all'esercizio dei poteri sostitutivi dello Stato nei loro confronti)."}
{"id": "1788311", "revid": "46291", "url": "https://it.wikipedia.org/wiki?curid=1788311", "title": "Xenus", "text": ""}
{"id": "1788315", "revid": "74801", "url": "https://it.wikipedia.org/wiki?curid=1788315", "title": "Vespasiano da Bisticci", "text": "Biografia.\nQuasi nulla si conosce sulle origini di Vespasiano se non che nacque a Bisticci, una localit\u00e0 nei pressi di Rignano sull'Arno, e che possedeva un negozio di libri presso il Bargello. Fu presto conosciuto nella Firenze dei Medici per la sua attivit\u00e0 di libraio e trascrittore di testi che egli stesso confezionava in modo raffinato e forniva su richiesta ai signori del tempo, tra i quali Cosimo il Vecchio.\nQuando Cosimo de' Medici decise di creare la Biblioteca Laurenziana, Vespasiano lo consigli\u00f2 e gli sped\u00ec, tramite l'erudito Tommaso Parentucelli, un catalogo sistematico che divent\u00f2 la base della nuova collezione. In ventidue mesi Vespasiano fece redigere da venticinque copisti 200 volumi per la biblioteca. La maggior parte di essi, com'era normale all'epoca, erano libri di teologia e canti liturgici. Vespasiano aveva dato un notevole impulso alla diffusione degli autori classici, quando Parentucelli, il vero fondatore della Biblioteca Vaticana, fu eletto papa Niccol\u00f2 V. Pass\u00f2 quindi quattordici anni a formare la biblioteca di Federico da Montefeltro, duca di Urbino, migliorandone l'organizzazione. Conteneva i cataloghi dei libri posseduti dalla Biblioteca Vaticana e dalla Biblioteca Visconteo Sforzesca di Pavia.\nNel corso del sesto decennio intanto era stata inventata dal tedesco Johannes Gutenberg la stampa a caratteri mobili e, con il diffondersi di essa, la sua attivit\u00e0 divent\u00f2 sempre meno importante ed egli, chiusa la bottega, si ritir\u00f2 nella villa di sua propriet\u00e0 ad Antella dove trascorse l'ultimo periodo della vita a scrivere le biografie, in tutto centotr\u00e8, degli uomini famosi che aveva conosciuto.\nLe biografie, raccolte con il titolo di \"Le Vite\", vennero pubblicate solamente nel 1839. L'opera, malgrado sia scritta con una prosa linguisticamente povera e dallo stile popolaresco, \u00e8 degna di nota per il suo valore documentale.\nVespasiano aveva una conoscenza limitata del latino ed era uno dei pochi scrittori del tempo a riconoscerlo ed ammetterlo. \u00c8 certamente inferiore a storici quali Machiavelli e Guicciardini, ma ben rappresenta l'atmosfera del periodo. Le sue descrizioni portano il lettore dritto nell'atmosfera di Firenze. Il tono generale \u00e8 quello di un moralista che mostra i pericoli del Rinascimento, specialmente per le donne, depreca la lettura dei romanzi e rimprovera i fiorentini della loro abitudine all'usura e ai guadagni illeciti.\nDi Vespasiano ci \u00e8 pervenuto un ricco epistolario ed un'opera dal titolo \"Libro delle lodi e commemorazioni delle donne illustri\"."}
{"id": "1788318", "revid": "6923", "url": "https://it.wikipedia.org/wiki?curid=1788318", "title": "Beurs van Berlage", "text": "Il Beurs van Berlage \u00e8 l'edificio che ospitava la Borsa di Amsterdam, progettato e costruito a partire dal 1895 dall'architetto Hendrik Petrus Berlage.\nLa storia ed il programma.\nLa costruzione della borsa della capitale dei Paesi Bassi fu oggetto di un concorso nel 1883 al quale Berlage partecipa presentando un primo progetto in stile neofiammingo che non vincer\u00e0 per\u00f2 la gara.\nCiononostante sar\u00e0 proprio lo stesso architetto ad assumere nel 1895 la direzione dei lavori gi\u00e0 iniziati modificando radicalmente il progetto approvato. Per la nuova costruzione erano richieste, oltre a tre grandi sale per le borse (merci, cereali e valori), degli uffici, una nuova posta ed un ristorante. Gli intenti nella costruzione del nuovo edificio non erano puramente utilitari ma anche fortemente rappresentativi.\nIl progetto.\nBerlage sceglie per la Borsa una soluzione del tutto eclettica che permette alla nuova architettura di rapportarsi tanto all'architettura della tradizione olandese gi\u00e0 richiamata nel progetto del concorso, sia all'architettura a lui contemporanea rappresentata dall'adiacente nuova stazione ferroviaria recentemente inaugurata.\nLa pianta.\nL'edificio \u00e8 costruito su un terreno trapezoidale stretto e lungo in cui gli ambienti sono distribuiti in maniera semplice e razionale. L'ingresso dietro la facciata principale \u00e8 accostato da una serie di ambienti di servizio accessori alla prima grande sala dedicata alla Borsa che, come le altre due sale, alle quali la prima \u00e8 collegata con dei veri e propri passaggi coperti da volte in ferro e vetro, prevedono un'altezza doppia. Una seconda fascia di servizi centrale che ospita il ristorante e la posta divide la prima borsa dalle altre due mentre lungo tutto il perimetro corrono gli ambienti adibiti ad uffici.\nLe facciate.\nL'architetto adotta tre diversi stili per completare sui lati lunghi della costruzione e sui due lati corti.\nIl prospetto principale, quello sul lato della piazza, ha chiari riferimenti alle radici della cultura olandese. Non a caso, trovandosi nelle immediate vicinanze della cattedrale cittadina, la facciata in muratura e mattoni ricalca perfettamente quella di una chiesa in cui appaiono dei chiari richiami all'architettura tradizionale come l'alta torre che svetta sul lato sinistro, l'ampio finestrone vetrato, rimembranza evidente del rosone, e una serie di arcate che sottolineano l'entrata a livello strada. Dal punto di vista decorativo la parete \u00e8 per\u00f2 del tutto liscia e, mentre le sculture che costituiscono uno scarno apparato vengono inserite completamente all'interno della muratura, al mattone sono talvolta addizionati degli inserti di pietra chiara.\nLa facciata opposta, quella sul canale oltre il quale \u00e8 presente la nuova moderna stazione denota invece elementi di grande contemporaneit\u00e0 come le grandi vetrate che, chiuse da ampie finestrature a ferro e vetro insieme ad un'ampia copertura, anch'essa in ferro e lasciata completamente a vista secondo i principi dettati da Viollet-le-Duc, accostati all'uso di principi costruttivi razionali e ad una sintassi architettonica tradizionale.\nI due lati lunghi invece assimilano la sintassi architettonica propria del palazzo rinascimentale con l'aggiunta di grandi aperture completamente vetrate. Sui prospetti laterali, gli archi individuano delle entrate di servizio per poter accedere direttamente alla fascia mediana di servizi.\nL'interno.\nLa pi\u00f9 grande delle tre borse \u00e8 scandita da tre ordini di arcate che corrono lungo i lati lunghi dell'ambiente (ad eccezione della seconda che corre anche in controfacciata) e sono unite da un ordine gigante che, assimilabile ad un pilastro, arriva fino all'imposta dell'arcata del terz'ordine e sorregge una copertura completamente metallica scandita da archi parabolici, che sorregge a sua volta una copertura interamente vetrata e si imposta, come i sostegni degli ordini inferiori, su degli elementi di pietra chiara che entrano in forte contrasto cromatico con il laterizio (che costituisce il paramento principale di tutta la sala)."}
{"id": "1788322", "revid": "1106276", "url": "https://it.wikipedia.org/wiki?curid=1788322", "title": "Risanamento di Napoli", "text": " \nIl cosiddetto risanamento di Napoli fu un grande intervento urbanistico che mut\u00f2 radicalmente e definitivamente il volto della gran parte dei quartieri storici della citt\u00e0 di Napoli, in alcuni casi (quartieri Pendino, Porto, Mercato, Vicaria) sostituendo quasi totalmente le preesistenze (talvolta anche di gran valore storico o artistico) con nuovi edifici, nuove piazze, nuove strade.\nL'intervento, ipotizzato sin dalla met\u00e0 dell'Ottocento, fu portato a compimento a seguito di una gravissima epidemia di colera, avvenuta nel 1884. Sotto la spinta del sindaco di allora, Nicola Amore, nel 1885 fu approvata la \"Legge per il risanamento della citt\u00e0 di Napoli\" e il 15 dicembre 1888 venne fondata la \"Societ\u00e0 pel Risanamento di Napoli\" (confluita dopo varie vicissitudini nella Risanamento S.p.A.): con lo scopo di risistemare e di risolvere i problemi igienico sanitari soprattutto di alcune zone della citt\u00e0 che erano stati, secondo il sindaco Amore, le principali cause del diffondersi del colera.\nSi decise l'abbattimento di numerosi edifici per fare posto al corso Umberto, alle piazze Nicola Amore e Giovanni Bovio (piazza Borsa), via A. Depretis e alla Galleria Umberto I.\nIn realt\u00e0 alle spalle dei grandi palazzi umbertini la situazione rimase immutata: essi infatti servirono a nascondere il degrado e la povert\u00e0 di quei rioni piuttosto che a risolverne i problemi.\nPremessa: gli interventi urbanistici a Napoli nel secolo XIX.\nGi\u00e0 nel 1839 il Consiglio edilizio sancito con decreto da Ferdinando II di Borbone (e che sarebbe stato trasformato, nel 1861, in Consiglio comunale) aveva identificato la maggior parte dei problemi dell'urbanistica cittadina, destinati ad essere successivamente risolti.\nGli obiettivi che il Consiglio riteneva impellente conseguire erano:\nAltri temi ricorrenti erano, inoltre, l'assetto dell'area antistante il Museo Nazionale, l'apertura di via Duomo e di una nuova strada tra la stazione centrale e il centro cittadino, la bonifica dei fondachi, la sistemazione di piazza Municipio; ed infine la creazione delle infrastrutture richieste ad una grande citt\u00e0.\nI primi interventi nel centro storico.\nIl primo intervento effettivo si ebbe nel quartiere San Lorenzo nel 1852, ma i lavori, a causa di lungaggini burocratiche e problemi dovuti all'orografia del terreno, e, soprattutto, per le difficolt\u00e0 legate ai grandi complessi conventuali, che non potevano essere espropriati, furono sospesi.\nFu dunque necessario attendere l'unit\u00e0 d'Italia perch\u00e9 il problema venisse nuovamente affrontato tramite un concorso, bandito il 12 marzo 1861, che risult\u00f2, peraltro, senza vincitori; l'incarico fu cos\u00ec conferito a quattro dei gruppi partecipanti, il cui elaborato era condizionato dalle richieste del Consiglio comunale. L'interesse per il collegamenti tra le diverse zone fu dunque esteso a quello, pi\u00f9 vasto, per la configurazione di un nuovo quartiere destinato alla classe borghese (secondo il concetto di citt\u00e0 quale luogo di rendita fondiaria).\nFu dunque approvata la planimetria relativa ad una nuova strada parallela a via Costantinopoli, dal Museo a piazza del Ges\u00f9. L'anno successivo l'appalto fu affidato al costruttore Errico Hetch, ma a causa di questioni burocratiche e finanziarie, la vicenda si protrasse fino al 1868, con una controversia giudiziaria vinta dal costruttore.\nA seguito di tale vicenda, la giunta ripieg\u00f2 su un progetto pi\u00f9 semplice, in cui via Bellini, asse portante del vecchio quartiere, rimaneva chiusa su un lato dal palazzo del barone Tommasi (oppostosi all'esproprio), mentre dal lato opposto fu costruita una galleria in ferro e vetro, la Galleria Principe di Napoli, costruita dagli architetti Breglia e De Novellis.\nNel nuovo quartiere, sorto dalla lenta trasformazione della zona sulla aree risultanti dalla demolizione delle vecchie fabbriche, gli edifici avrebbero gradualmente assunto, nel corso della seconda met\u00e0 del XIX secolo, un carattere omogeneo di tipo \"neorinascimentale\", un modello architettonico tipico dell'edilizia tardo ottocentesca, emblematico della \"citt\u00e0 borghese\", frutto delle esigenze espresse dalla borghesia dell'epoca.\nAnche l'apertura di via Duomo fu realizzata dopo l'Unit\u00e0 d'Italia, bench\u00e9 il progetto di un collegamento tra via Foria e via Marina fosse stato approntato da Federico Bausan e Luigi Giordano gi\u00e0 nel 1839, su richiesta di Ferdinando II di Borbone. Alcuni anni pi\u00f9 tardi, il loro progetto sub\u00ec una riduzione; ma nel 1853 il re approv\u00f2 un nuovo tracciato proposto da Luigi Cangiano ed Antonio Francesconi, mentre si richiedevano notevoli modifiche al vecchio progetto Bausan-Giordano. Nessuna delle proposte trov\u00f2 pratica attuazione. Nel 1860, Francesco II stabiliva che la strada, portata a 60 palmi (poco meno di 16 metri) di larghezza, raggiungesse il vescovado e che la direzione fosse affidata a Cangiano e Francesconi; tuttavia, gli incalzanti avvenimenti politici ne impedirono l'esecuzione. Il progetto presentato nel 1853 fu confermato da Garibaldi, nel decreto edilizio che egli eman\u00f2 il 18 ottobre 1860; in esso si prevedeva l'allargamento di uno dei cardini del tracciato greco, limitando l'intervento sul lato destro alle sole facciate dei preesistenti edifici (gli androni, le scale e i cortili conservano tuttora, infatti, l'originario aspetto).\nNel marzo del 1861 fu finalmente bandito l'appalto dei lavori, che sarebbero durati fino al 1868 per il tratto fino al vescovado; il prolungamento sino a via Vicaria Vecchia fu compiuto invece nel 1870, mentre per il collegamento con la Marina bisogn\u00f2 aspettare sino al 1880, quando fu demolita una navata e ricostruita la facciata della chiesa di San Giorgio Maggiore.. Il completamento degli edifici, in questo tratto, sar\u00e0 compreso nelle opere del Risanamento.\nLa fondazione dei nuovi quartieri nell'area orientale e occidentale.\nPer quanto riguarda il quartiere orientale e quello occidentale, i due grandi interventi (che, se realizzati secondo l'originario progetto, avrebbero conferito una notevole svolta urbanistica alla citt\u00e0) furono condotti in maniera lentissima e del tutto inorganica, a causa di intoppi burocratici ed economici.\nNegli ultimi anni del regno borbonico, come si \u00e8 detto, il Consiglio edilizio aveva individuato l'area orientale come la zona pi\u00f9 adatta per la costituzione di un quartiere operaio, visto essenzialmente in funzione del Porto e dei primi insediamenti industriali, in particolar modo quelli siderurgici, sorti nei pressi delle prime linee ferroviarie, le cui stazioni si trovavano appunto in questa zona allora extraurbana. Un primo intervento terminato nel 1860, mediante il riempimento del fossato lungo le mura aragonesi tra via Foria e il Bastione del Carmine, cre\u00f2 percorsi alternativi incentivando le comunicazione dirette tra l'entroterra ed il porto e gli interventi atti a risolvere l'altro grave problema cittadino, la carenza di abitazioni, specie popolari. Nello stesso anno Luigi Giura present\u00f2 un progetto orientato nella stessa direzione e molto apprezzato dal Consiglio; in esso si trovava gi\u00e0 il tracciato del Corso Garibaldi ed il disegno di alcuni dei fabbricati lungo il suo percorso. Il progetto di Giura tuttavia non fu mai realizzato; era in corso, nel frattempo, la costruzione della Stazione centrale che, con la sua presenza aveva completamente mutato il rapporto tra il nucleo urbano e la zona in cui essa veniva edificata, ponendosi come fulcro di tutte le successive proposte di sviluppo. Un nuovo progetto, che apportava notevoli varianti a quello del Giura, fu presentato dall'architetto Antonio Francesconi. Fra lungaggini burocratiche e discussioni sull'appalto, si dovette attendere oltre trent'anni e l'epidemia di colera perch\u00e9 il progetto trovasse attuazione, sempre con la \"Legge pel Risanamento\".\nPi\u00f9 complessa fu invece la vicenda del quartiere occidentale, per il quale sin dal 1859 era stato redatto un progetto a cura di Errico Alvino, il cui disegno, approvato durante il regno borbonico, fu riconfermato dal decreto di Garibaldi. L'area di espansione riguardava una lunga fascia, poco urbanizzata se non nei pressi di via Chiaia, e compresa fra quest'ultima strada e il Corso Vittorio Emanuele; tutta la zona, insomma, retrostante la fitta urbanizzazione della Riviera di Chiaia. La conformazione stessa dell'area suggeriva il disegno planimetrico caratterizzato da due lunghe strade longitudinali e numerose arterie secondarie che spesso innestandosi sulla struttura viaria preesistente, lo completavano. Oltre a collegare la Riviera e il Corso Vittorio Emanuele, infatti, le nuove strade definivano i lotti del quartiere, impostati, a causa della tormentata orografia della zona, su terrazze degradanti verso il mare.\nL'arteria principale era costituita da tre segmenti rettilinei, i cui snodi erano sottolineati da altrettante piazze di forma geometrica, tipiche del gusto ottocentesco. Un'ampia e ininterrotta fascia di verde divideva il nuovo quartiere dal Corso Vittorio Emanuele, nel rispetto della veduta panoramica che la strada offriva e in osservanza del rescritto borbonico del 31 maggio 1853 per la tutela e la difesa dei valori paesistici del \"Corso Maria Teresa\" (nome originario poi mutato in Corso Vittorio Emanuele) ed in analogia ai provvedimenti gi\u00e0 presi dal precedente consiglio edilizio per le strade di Posillipo, Capodimonte e via del Campo al fine di salvaguardare l'ambiente naturale delle zone di espansione.\nNumerose offerte di concessione furono presentate negli anni successivi: una nel 1861, un'altra nel 1862 (ad opera di capitalisti inglesi), ben quattro nel 1864. Tutte richiedevano forti sussidi da parte del Municipio, mentre le ultime tre (di Scognamiglio, Fiocca e Magnenant) stravolgevano completamente il progetto base, travisando cos\u00ec il senso stesso del bando, che prevedeva i sussidi assegnati sulla scorta del progetto del 1859. Francesco Pianell, a differenza dei rivali, accettava quest'ultimo, previe alcune rettifiche e riservandosi di stabilire in un secondo momento l'ammontare del sussidio municipale. Dopo lunghe discussioni, il 7 aprile 1865 il progetto di Pianell fu accolto; non fu tuttavia realizzato per difficolt\u00e0 amministrative sorte in relazione alla firma di accettazione della concessione, che il Pianell, contro il parere della Giunta, rifiutava di eseguire pretendendo che a firmare fosse l'amministratore della societ\u00e0 appaltante.\nNel 1868, infine, allo scopo di avviare una pur limitata soluzione, il Municipio affid\u00f2 agli architetti Scoppa e Rendina l'incarico di eseguire un progetto parziale che, nel 1871, fu appaltato da Rougier. Totalmente ribaltato il senso dell'antico progetto municipale, al primitivo asse via Chiaia-Corso Vittorio Emanuele si sostituiva un collegamento ad esso ortogonale attraverso le attuali via Martucci, piazza Amedeo, via Crispi e via Pontano.\nCompletata la costruzione del primo nucleo, si inizi\u00f2 il prolungamento per il tratto compreso tra piazza Amedeo e la chiesa di Santa Teresa a Chiaia. A partire dal 1885, in concomitanza con il Risanamento, questo sar\u00e0 prolungato mediante una strada che, passando davanti ai settecenteschi Palazzo Carafa di Roccella e Palazzo del Vasto, raggiunger\u00e0 via Chiaia. Nascer\u00e0 cos\u00ec il Rione Amedeo..\nSempre nell'ambito della \"Legge per il Risanamento ed Ampliamento\", la fascia a valle del Corso Vittorio Emanuele, originariamente destinata a verde, fu ceduta al barone Treves ed alla Societ\u00e0 Veneta e quindi occupata da edifici, sebbene i nuovi proprietari non escludessero di conferire alla zona un carattere spiccatamente residenziale. Su 47.000 m\u00b2, infatti, solo 12.000 furono utilizzati come suoli edificatori, mentre il resto fu riservato a strade e giardini. La nuova zona residenziale fu chiamata \"Parco Margherita\".\nBisogna tuttavia notare che, quantunque discreta, si tratt\u00f2 comunque di una speculazione edilizia rispetto al piano del 1859, che prevedeva per la stessa zona un'ampia e continua fascia di verde.\nLa sistemazione del lungomare e la \"colmata\".\nAltro tema ricorrente, e destinato ad essere risolto solo dopo il 1870, era la sistemazione della Riviera di Chiaia, per la quale, sin dal 1858, Gaetano Genovese aveva presentato un progetto che prevedeva il riempimento della spiaggia, l'ampliamento della Villa Comunale e la costruzione di una nuova fascia di palazzi lungo la strada. Il medesimo argomento suscit\u00f2 anche l'attenzione del Consiglio comunale e di Enrico Alvino, il quale, nel 1862, giunse ad elaborare un organico progetto in cui si proponeva l'ampliamento e la sistemazione della salita del Gigante, di via Santa Lucia, del Chiatamone e la creazione di un lungomare. Il progetto, approvato dalla Giunta (a esclusione, per motivi economici, del tratto tra Piazza del Plebiscito e il Monte Echia), sar\u00e0 ripreso pi\u00f9 tardi fungendo da riferimento nella concessione Du Mesnil.\nNel 1869 una commissione comunale ripropose infatti la questione della sistemazione del lungomare, limitando l'intervento all'area tra Santa Lucia e Mergellina. Dopo una rapida discussione sulle tre offerte presentate, fu accettata quella di Giletta che ripartiva i lavori in due tronchi, uno da Santa Lucia a piazza della Vittoria e l'altro da piazza Vittoria a Mergellina. Il progetto prevedeva la costruzione (mediante colmata a mare e un notevole ampliamento della Villa Comunale) di una strada tra la piazza stessa e Mergellina, la creazione di fognature e di un piccolo porticciolo per marinai (compensandoli cos\u00ec della perdita della spiaggia). La strada sar\u00e0 poi chiamata via Caracciolo, e per la sua bellezza, si pose come uno degli interventi pi\u00f9 positivi realizzato dalle amministrazioni comunali dell'800.\nCome contropartita il Gilletta ottenne suoli edificatori intorno a Mergellina e alla Riviera, pi\u00f9 un sussidio di un milione e seicentomila lire. Una volta ottenuta la concessione, pass\u00f2, dietro compenso, l'appalto ai baroni belgi Du Mesnil.\nLa distruzione del celebre e decantato ambiente naturale suscit\u00f2 gravi perplessit\u00e0 e infinite polemiche. I lavori per il primo tratto furono completati solo nel 1872, per il secondo, che sub\u00ec parziali modifiche, solo nel 1883, poco prima che scoppiasse l'epidemia di colera che concentr\u00f2 tutte le energie sull'opera di risanamento.\nL'epidemia di colera e la \"Legge per il Risanamento\".\nNonostante gli studi e i progetti per una risistemazione urbanistica della citt\u00e0, e nonostante il colera fosse scoppiato ben tre volte in meno di un ventennio (nel 1855, nel 1866 e nel 1873) una nuova epidemia, per mancanza di interventi per risolvere i problemi della congestione dei quartieri bassi e dell'insufficienza della rete fognaria, si diffuse nel settembre 1884 con estrema violenza nei quartieri bassi e propagandosi in misura minore anche nel resto della citt\u00e0. Per la prima volta, sulla scorta dell'emozione provocata nell'opinione pubblica nazionale dalla tragedia, si deline\u00f2 quindi un intervento governativo che risolvesse definitivamente gli annosi mali della citt\u00e0. Agostino Depretis, Presidente del Consiglio, dichiar\u00f2 allora solennemente che era necessario \"\"sventrare\" Napoli\" coniando cos\u00ec il neologismo sventramento (ispirato dalla lettura della prima edizione de \"Il Ventre di Napoli\" di Matilde Serao) che si applic\u00f2 da quel momento alla principale operazione di bonifica da effettuare; termine che poi fu esteso a tutte gli interventi urbanistici simili compiuti in Italia in quegli stessi anni.\nIn occasione della visita di Umberto I ai cittadini colpiti dal morbo, si parl\u00f2 della bonifica dei quartieri bassi. I principali fautori ne erano il ministro degli esteri Pasquale Stanislao Mancini, il sindaco Nicola Amore e Agostino Depretis, principale sostenitore di un radicale sventramento delle zone maggiormente colpite dall'epidemia.\nFu allora che si delinearono i principali interventi da realizzare, tra cui la creazione di un'efficace rete fognaria per eliminare il pericolo dell'inquinamento del suolo per le infiltrazioni delle acque infette. Era inoltre necessario ottenere un'abbondante erogazione d'acqua attraverso l'esecuzione dell'acquedotto del Serino e pianificare lo sventramento e la bonifica dei quartieri bassi, da ottenersi mediante una strada principale dalla stazione centrale al centro cittadino e una rete viaria minore ad essa afferente che favorisse la circolazione verso l'interno della brezza marina; inoltre si auspicava la creazione di un quartiere di espansione a nord della citt\u00e0.\nSi trattava, come si \u00e8 visto, del rilancio di temi ricorrenti da decenni, questa volta imposti dalla gravit\u00e0 cui era pervenuta la situazione igienica. La necessit\u00e0 inderogabile di una bonifica della citt\u00e0 e in particolare dei quartieri bassi era avvertita dalla classe dirigente, ma, purtroppo, ogni soluzione al problema era rimasta, per tutte le amministrazioni che si erano susseguite, allo stato di enunciato programmatico, essendone la fase esecutiva perennemente impedita da difficolt\u00e0 di carattere politico ed economico. La situazione economica era d'altra parte gravissima, dato che il Comune era stato costretto, dopo l'Unit\u00e0 d'Italia, a farsi carico di tutte le spese precedenti al 1860, compreso il passaggio dall'illuminazione ad olio a quella a gas e le spese di esproprio dei terreni di Corso Vittorio Emanuele e Corso Garibaldi. Il problema della sistemazione della rete fognaria non era mai stato adeguatamente affrontato.\nLo stesso Depretis, infatti, afferm\u00f2: \"La questione igienica napoletana \u00e8 ben conosciuta e non occorre inchiesta, invece bisogna seriamente studiare la parte edilizia e quella finanziaria per conciliare la trasformazione delle abitudini popolari e le nuove fabbricazioni con la libera industria e perci\u00f2 occorre il parere di uomini tecnici competenti anzich\u00e9 di uomini politici\".\nIl 19 ottobre 1884 Adolfo Giambarba (futuro responsabile dell'elaborazione dei progetti) present\u00f2 al sindaco un progetto accompagnato da relazione e computi metrici, nonch\u00e9 da dati statistici circa lo stato dei fabbricati, la destinazione del suolo e delle abitazioni, per il risanamento dei quartieri bassi e l'ampliamento ad oriente della citt\u00e0. L'elaborato era stato eseguito in soli quindici giorni, e, come rileva lo stesso autore \"non avrebbe potuto recarsi ad effetto, senza il corredo di tutti gli studi parziali che le successive amministrazioni comunali hanno sempre preparato, tanto merc\u00e9 pubblici concorsi che per opera di questa Direzione tecnica\". Il Giambarba aveva infatti partecipato gi\u00e0 nel 1871 al concorso per il piano regolatore, proponendo un rettifilo secondo quanto gi\u00e0 previsto da Enrico Alvino nel 1868, per la strada tra la Stazione ferroviaria e il centro cittadino.\nIl progetto di Giambarba polarizz\u00f2 l'attenzione del Consiglio comunale e dell'opinione pubblica: in esso, la bonifica era perseguita attraverso una strada rettilinea - che sventrava i quartieri Porto, Pendino e Mercato - con inizio in via Medina, al suo incrocio con via San Bartolomeo, ove si creava una piazza ottagonale da cui partiva una strada verso via Toledo. Lungo il suo percorso erano previste sedici strade ortogonali ed altre parallele ad esse, dando luogo ad una trama viaria che incideva su buona parte del tessuto urbano preesistente; si prevedeva, inoltre, un ampliamento della zona portuale tramite colmate.\nIn Piazza Garibaldi una strada, simmetrica al Rettifilo, si congiungeva a via San Giovanni a Carbonara, risalendo la zona della Duchesca, mentre una terza, centrale, mediante due tratti rettilinei, raggiungeva Forcella e il largo delle Crocelle ai Mannesi.\nPer le strade afferenti a Piazza Garibaldi era prevista un'ampiezza di 30 metri e una fascia di esproprio di 50 metri mentre per le traverse del Rettifilo una larghezza di 12 metri; il livello del piano stradale era innalzato di 3 metri e mezzo, adoperando il materiale delle demolizioni, onde costruire una nuova rete fognaria. A completare il disegno del nuovo piano, il Corso Garibaldi era prolungato sino all'Albergo dei Poveri, e da qui nasceva \"un altro aggiustamento tripartito che serve da rete principale per il nuovo quartiere\". Per l'ampliamento, infatti, il piano prevedeva un quartiere a oriente, suddiviso in tre rioni, compreso tra la piazza antistante l'Albergo dei poveri, corso Garibaldi prolungato sino a via Foria, Borgo Loreto e una linea spezzata che seguiva il percorso del muro finanziere. Altri pi\u00f9 piccoli quartieri erano disposti lungo le colline. Bonifiche di minore entit\u00e0 erano previste a Borgo Loreto, a Santa Brigida e a Santa Lucia, ove, con la demolizione dell'arsenale, si auspicava una strada in litoranea e un ampliamento del quartiere.\nAltre polemiche nacquero poi circa la ristrutturazione del sistema fognario, ma finalmente, nel giugno del 1884, la proposta di Giambarba fu approvata e, il 17 febbraio 1885, confermata. Il 10 maggio dello stesso anno si ottenne un altro importante risultato ai fini del risanamento cittadino, con l'inaugurazione dell'acquedotto del Serino.\nEmanazione ed esposizione in Parlamento e in consiglio comunale della \"Legge per il Risanamento\".\nIl 27 novembre 1884 il presidente del consiglio Agostino Depretis present\u00f2 alla Camera dei deputati un disegno di legge in quindici articoli costituenti i \"\"Provvedimenti per Napoli\"; l'esame di essi fu affidato ad una commissione che, il 18 dicembre, present\u00f2 in Parlamento una relazione redatta da Rocco de Zerbi, per uno schema base in diciannove articoli che parzialmente modificati costituirono la \"Legge per il Risanamento della citt\u00e0 di Napoli\", promulgata il 15 gennaio 1885.\nIl primo articolo di legge sanciva chiaramente il carattere pubblico dell'intervento (\"Sono dichiarate di pubblica utilit\u00e0 tutte le opere necessarie al risanamento della citt\u00e0 di Napoli, giusto il piano, che in seguito a proposta del Municipio sar\u00e0 approvato per regio decreto\") la cui esecuzione (senza specificarne l'entit\u00e0) si affidava al Municipio. Negli articoli successivi (da 5 a 7) si precisavano gli aspetti finanziari dell'operazione e si autorizzava l'emissione di titoli speciali, ammontanti a 100 milioni di lire, per sovvenzionare l'intervento. Negli articoli 8 e 9 si ribadiva la diretta partecipazione dello Stato: il Ministero dell'Interno avrebbe dovuto approvare i contratti di esproprio, l'esecuzione dei lavori e gli atti stipulati dal Municipio. L'articolo 13 chiedeva di abbreviare i termini stabiliti per gli espropri dalla \"legge 1865\", mentre l'articolo 16 conferiva ampi poteri al sindaco di Napoli per il primo biennio di approvazione della legge.\nL'impostazione generale dell'intervento fu esposta da Nicola Amore nella seduta del 19 gennaio 1885, in cui egli confut\u00f2 l'accusa di aver favorito l'acquisto di suoli nella parte orientale della citt\u00e0 da parte della societ\u00e0 Geisser, e di essersi messo in contatto con banche non napoletane: \"\u00e8 vero che parecchie di esse, quelle di Torino in particolare, mi han chiesto in parte o in tutto la concessione dei lavori di bonificamento. Io, nel dichiarare a tutti che non ero in grado di assumere nessun impegno, non ho mancato di far comprendere le idee principali che avrebbero dominato la nostra azione, vale a dire di voler fare dei grandi cottimi, a tutto rischio e pericolo degli assuntori entro i limiti della spesa preveduta nella legge del Parlamento. E poi vigilanza, e suprema autorit\u00e0 pe' disegni e pel modo di costruzione. Mi furono fatte proposte anche da case bancarie di Londra e di Parigi; ho risposto che non assumevo impegni prima d'aver fatta la mia relazione al consiglio, e di averne ottenuta formale autorizzazione. Mio intendimento, ed intendimento comune a tutti voi, si \u00e8 che anche nel modo di eseguire i lavori dobbiamo preferire il bene di Napoli; e saremmo felici se in questa citt\u00e0 si potessero associare capitalisti napoletani, forti abbastanza per assumere la concessione\".\nSugger\u00ec quindi di prendere in esame in particolar modo tre progetti: \"Un primo, che si ricollega all'antico progetto del rettifilo fra la Piazza del Municipio e la Stazione Centrale. Un secondo, che non \u00e8 nuovo del tutto e ricorda quello di Alvino del 1874 ed \u00e8 presentato dagli ingegneri municipali. Vi sarebbe un rettifilo tra via Medina e la ferrovia, al quale metterebbero capo 14 o 15 strade traverse, ed in tal modo tutti i fondaci resterebbero abbattuti. Il terzo progetto \u00e8 dell'ing. Breda, con questo progetto il rettifilo non partirebbe da via Medina ma da Piazza Municipio\".\nPer l'esame dei numerosi progetti e proposte che arrivavano al Municipio, fu nominata un'apposita commissione, composta da membri della giunta e da consiglieri, che nella prima giunta fiss\u00f2 i criteri generali d'indagine; si precis\u00f2 inoltre che, nonostante la situazione fosse drammaticamente precipitata, occorreva avvalersi delle esperienze e degli elaborati precedenti \"que' progetti, venivano fuori in un'epoca meno nefasta, quando si aspirava pi\u00f9 alla Napoli bella che alla Napoli sana. Oggi invece il concetto fondamentale \u00e8 il risanamento: l'edilit\u00e0 si presenta essa pure, ma in seconda linea nella nostra considerazione; noi dobbiamo principalmente guardare all'altimetria, al sottosuolo, agli scoli, ed a tutto ci\u00f2 che si riferisce all'igiene, pi\u00f9 che por mente alla parte edificatoria\".\nEra perci\u00f2 immediatamente da affrontare la situazione igienica, cui doveva essere subordinata ogni possibile soluzione, il che, d'altra parte, non escludeva di vagliare attentamente tutte le indicazioni pervenute e l'eventualit\u00e0 di soluzioni alternative sia per i quartieri bassi che per quelli d'ampliamento: \"La fonte principale de' nostri guai \u00e8 il sottosuolo di questa citt\u00e0. Noi non giungeremo a redimerci dai fomiti permanenti d'infezione se non quando avremo bonificato il sottosuolo elevandone il livello, ed impedendo che vi arrivi il materiale infetto; dunque, il cardine del nostro problema \u00e8 la fognatura\".\nFormazione di tre sottocommissioni.\nIn base a tali premesse, furono formate tre diverse sottocommissioni: per il diradamento dei quartieri bassi, per i quartieri d'ampliamento e per il sistema fognario.\nLe commissioni oltre al parere di Adolfo Giambarba ascoltarono quello di numerosi esperti, fra cui Angelo Carelli, Equizio Mayo, Folinea, Falco e Brunly, l'Associazione Monarchica, Lamont Young.\nAl termine dei lavori fu stilata una relazione, da cui risult\u00f2 che si era favorevolmente orientati verso il progetto del Giambarba, ed in cui si stabiliva che solo affrontando unitariamente la bonifica dei quartieri Porto, Pendino, Mercato e Vicaria si poteva procedere in maniera organica all'innalzamento del livello del suolo, che fu fissato come previsto a 3,50 m, affinch\u00e9 in futuro nessuna abitazione si trovasse ad una quota inferiore ai 3 m sulle acque sotterranee. Si proponeva inoltre il prolungamento di Corso Garibaldi fino a via Foria all'altezza dell'Albergo dei Poveri, dal quale partiva un tridente di strade, cos\u00ec come un altro tridente di strade (una delle quali, in rettifilo, attraversava i quartieri bassi fino a Piazza di Porto, dove si biforcava raggiungendo Piazza Municipio e via Monteoliveto) partiva da Piazza Garibaldi. Tra il Rettifilo e la Marina dovevano aprirsi numerose strade minori, allargando e prolungando quelle gi\u00e0 esistenti; in particolare si chiedeva di creare una comunicazione tra la Marina e Piazza San Domenico, come poi fu effettuato ampliando via Mezzocannone e via Porta di Massa. Due traverse in diagonale (che poi non furono realizzate) erano previste tra la nuova piazza, all'incrocio del rettifilo con via Duomo, piazza Mercato e l'altura dell'universit\u00e0. Si proponeva infine la bonifica del Borgo Loreto, del Lavinaio e dei vicoli tra il Mercato e Forcella mediante traverse ortogonali alla struttura viaria esistente.\nLa sottocommissione allargava inoltre il campo dei propri interventi alla stessa Piazza Municipio (ove si prevedeva la demolizione delle fortificazioni vicereali sorte intorno al nucleo aragonese del Maschio Angioino) ed alla zona di Santa Brigida, dove in seguito sar\u00e0 effettivamente costruita la Galleria Umberto I.\nNon fu invece realizzata la proposta della sottocommissione per l'ampliamento, anche se ne furono approvate le conclusioni. Essa indicava un'espansione ad occidente piuttosto che a oriente, perch\u00e9 \"la popolazione napoletana ha sempre prescelto per luogo di sua dimora la parte occidentale e le colline, ed \u00e8 andata fabbricando i suoi opifizi verso oriente, e noi vi proponiamo di estendere ancora di pi\u00f9 la parte abitabile della citt\u00e0 verso occidente e sulle colline, e di lasciare la parte orientale ai grandi stabilimenti industriali e alle industrie di ogni sorta, comprese quelle cos\u00ec dette insalubri, le quali si vorrebbero allargare nei punti pi\u00f9 lontani. Poich\u00e9 le nostre colline, amenissime e saluberrime ad un tempo, offrono tanto alle loro pendici che nei loro altipiani, terreni adattissimi per case di abitazione, la sottocommissione vi propone che esse siano prescelte come il posto pi\u00f9 adatto per l'ampliamento della citt\u00e0, senza per\u00f2 tralasciare quei luoghi che stando sul piano si trovano in buone condizioni igieniche, mentre la parte orientale della citt\u00e0 che \u00e8 meno salubre ed \u00e8 pi\u00f9 vicina alla marina, al porto, ed alla stazione della strada ferrata pu\u00f2 e deve essere destinata, dopo opportuni lavori di bonificazione ad uso esclusivo delle nostre industrie\"; si consigliavano infine espropriazioni su larga scala per consentire non solo il diradamento dei quartieri bassi, ma anche in altre zone della citt\u00e0.\nGli orientamenti delle sottocommissioni furono discusse in Consiglio comunale nelle sedute del 10 e dell'11 febbraio 1885, in cui si decise di conferire agli uffici tecnici municipali l'incarico del progetto esecutivo di massima per lo sventramento dei quartieri bassi, l'ampliamento della citt\u00e0 e la creazione del nuovo sistema fognario.\nConsiderazioni tecniche.\nUna volta eseguito il progetto esecutivo di massima per il risanamento delle sezioni Porto, pendino Mercato e Vicaria, esso fu sottoposto all'approvazione del Governo, il quale, attraverso il Consiglio Superiore dei lavori Pubblici, richiese alcune delucidazioni, che furono fornite dall'ingegner Giambarba. In particolare, vi erano perplessit\u00e0 circa la somma necessaria per l'operazione: i 100 milioni stanziati dalla legge apparvero subito insufficienti per tutte le opere previste dal progetto. Nicola Amore riportava cos\u00ec le due obiezioni sollevate nel Governo: \"con la prima si \u00e8 preteso che il nostro bonificamento non debba circoscriversi ai soli quartieri ove pi\u00f9 infieriscono le epidemie, ma estendersi a tutta la citt\u00e0; con la seconda si \u00e8 osservato che ad eseguire tutto ci\u00f2 che noi avevamo progettato occorressero molti milioni al di l\u00e0 dei cento conceduti dalla legge del 15 gennaio\"\".\nIl 25 luglio fu emanato un decreto regio che approvava l'ampliamento in dieci rioni dell'abitato (Arenaccia, Sant'Eframo Vecchio, Ottocalli, Ponti Rossi, Miradois, Materdei, Vomero-Arenella, Belvedere, prolungamento Rione Amedeo) e due rioni suburbani, ma non faceva riferimento al piano di risanamento sussistendo dubbi circa la soluzione delle esigenze igieniche e la copertura della spesa. Si diede pertanto incarico specifico all'ufficio tecnico ad approfondire i punti che suscitavano dubbi nel governo e ai quali forse non si era data abbastanza importanza, a causa del breve lasso di tempo trascorso tra le proposte del Municipio e la legge del gennaio 1885. L'uffico tecnico si dedic\u00f2 pertanto all'attento esame delle questioni sollevate, calcolando che la spesa, comprensiva del catasto parcellare, non avrebbe superato i 78 milioni di lire, e attuando parziali modifiche al progetto originale, che tuttavia rimase sempre fedele ai criteri di base su cui era stato creato: demolizione dei fondaci e dei labirinti peggiori e creazione di un rettifilo (il cui percorso aveva per\u00f2 subito alcune rettifiche, con la riduzione della larghezza da 30 a 27 metri, il progetto di due grandi piazze, dopo la seconda delle quali il rettifilo si sarebbe biforcato: da una parte verso piazza Municipio, dall'altra verso via Medina).\nIl progetto fu quindi inviato al Governo che, con decreto del 7 gennaio 1886, lo approv\u00f2 riservandosi la facolt\u00e0 di decidere l'ordine della successione dei lavori, di poter richiedere l'apertura di nuove strade o l'allargamento di altre, e di poter stabilire modifiche lungo la via Nuova Marina onde poter disporre delle aree portuali, e soprattutto, di assumere il controllo dei piani parcellari. Non essendo i piani parcellari ancora stati approvati, ci\u00f2 generava un'ulteriore fase di stallo, risolta dall'intervento diretto di Giambarba.\nLe nuove richieste portarono ad un aumento di 15 milioni sui 78 richiesti; la cifra fu inserita nel bilancio, ma annullata conferendo un valore maggiore ai suoli di risulta.\nLa speculazione sui suoli e il capitolato.\nFu allora denunciato, per la prima volta e gi\u00e0 prima dell'inizio dei lavori, l'effetto della legge 1885: essa aveva provocato a Napoli una speculazione sui suoli fino ad allora sconosciuta. Il consigliere Arlotta enfaticamente dichiar\u00f2: \"Dopo l'invasione colerica e l'iniziativa del Municipio per combattere le cause di tanta sciagura, la speculazione di tutta Italia si \u00e8 riversata sulla Citt\u00e0 di Napoli. La speculazione che a volte ha colpito i valori dello Stato, altre il debito pubblico, oggi ha preso di mira i suoli edificatori\". E il Giambarba confermando, aggiunse: \"La febbre dell'acquisto dei terreni su larga scala ha invaso gli speculatori, si sono comprati fondi decuplicandone il valore e ci\u00f2 doveva menare ad un aumento sensibile nei prezzi di rivendita delle aree edificabili\".\nLa speculazione e la possibilit\u00e0 di imponenti lavori avevano del tutto trasformato il mercato edilizio napoletano: grosse societ\u00e0 immobiliari avevano, infatti, intuito la possibilit\u00e0 di proficui investimenti, generando negli amministratori cittadini il timore di superare le spese previste, dal momento che gli espropri costituivano la voce passiva di maggiore entit\u00e0.\nEssendo stati i cento milioni previsti dalla legge dilazionati in dodici rate annuali, sarebbe stato logico considerare il valore delle espropriazioni al momento dell'erogazione delle rate: ci\u00f2 era per\u00f2 improponibile, a causa del continuo aumento di valore dei suoli. Era impossibile avere elementi certi di valutazione, n\u00e9 d'altra parte, si poteva contrarre un nuovo prestito che anticipasse la sovvenzione da parte dello Stato, poich\u00e9 una simile situazione avrebbe comportato il pagamento di interessi che avrebbero gravato con nuove tasse sui contribuenti napoletani.\nEra dunque necessario un solo concessionario che si assumesse i tre punti essenziali dell'opera (espropriazioni, propriet\u00e0 dei suoli, nuove costruzioni) con tutti i rischi che comportavano: le espropriazioni potevano superare i cento milioni (senza contare i lavori per le fognature); era richiesto un rapido svolgimento, poich\u00e9 il rimborso era previsto in 10 anni; era necessario, evidentemente, cedere al concessionario i suoli di risulta per le nuove costruzioni, al fine di consentirgli di ricavare un utile dai lavori.\nIl concessionario prescelto doveva inoltre coincidere con una societ\u00e0 anonima \"potente e vigorosa\", di cui si sperava facessero parte finanziatori locali, che possedesse il capitale iniziale di 30 milioni necessario per cominciare le espropriazioni. Un rigoroso capitolato avrebbe cautelato i rapporti tra il Comune e la societ\u00e0, al fine di salvaguardare gli interessi dei proprietari dei fabbricati da espropriare.\nPer evitare che il concessionario costruisse prima nei nuovi quartieri, dove il guadagno era certo e non vi erano fabbricati da espropriare (nella realt\u00e0 si verificher\u00e0 proprio l'opposto, costruendo nelle zone centrali e trascurando le aree di ampliamento), il Comune si impegnava a controllare che fossero edificate abitazioni economiche nel quartiere orientale, secondo quanto gi\u00e0 previsto da Ferdinando II.\nSi giunse cos\u00ec al capitolato in 40 articoli: nei primi due si chiariva che la concessione comprendeva l'esecuzione dell'intero progetto, nel quarto si sanciva la costruzione di edifici in tutti i suoli fabbricabili e l'esecuzione di opere pubbliche, nell'ottavo si definiva lo stile degli edifici da costruire: \"si \u00e8 ceduto utile imporre che tutti gli edifici siano conformi all'importanza della contrada dove sorgono e che i tipi di facciata siano coordinati tra loro; soggiungendo, inoltre, che le facciate degli edifici che dovranno costruirsi nelle quattro piazze principali comprese nel piano e di quelli del rettifilo debbono essere decorate ed armonizzate euritmicamente fra loro. All'uopo il concessionario dovr\u00e0 contemporaneamente presentare tutti i disegni dei detti edifici all'approvazione municipale\".\nNel capitolato si passava poi a considerare le opere in dettaglio, si fissava il termine dei lavori in 10 anni (articolo 16) a decorrere dai mesi successivi all'approvazione, da parte del Governo, del contratto di concessione. Nell'articolo 14 il Municipio si riservava la facolt\u00e0 di prelevare dai suoli di risulta 15 m\u00b2 di suolo per destinarli ad edifici scolastici, asili, ed altre opere pubbliche. Nell'articolo 30, infine, \u00e8 fatto obbligo al concessionario di denunciare l'eventuale ritrovamento, durante gli scavi, di oggetti o ruderi di qualsiasi epoca che potessero rivestire un interesse storico-artistico; nel caso gli oggetti fossero inamovibili, si disponeva la sospensione dei lavori, nel caso contrario, essi avrebbero trovato posto in un museo appositamente approntato a Donnaregina. Quest'ultimo articolo, trov\u00f2, come si vedr\u00e0 pi\u00f9 avanti, un'applicazione molto relativa. La relazione della Giunta \u00e8 del 2 marzo 1887, sindaco era ancora Nicola Amore."}
{"id": "1788323", "revid": "400694", "url": "https://it.wikipedia.org/wiki?curid=1788323", "title": "Survivor", "text": "Survivor (\"sopravvissuto\" in lingua inglese) pu\u00f2 riferirsi a:"}
{"id": "1788325", "revid": "247222", "url": "https://it.wikipedia.org/wiki?curid=1788325", "title": "Survivor (album Survivor)", "text": ""}
{"id": "1788328", "revid": "33689", "url": "https://it.wikipedia.org/wiki?curid=1788328", "title": "Graziano il Vecchio", "text": "\u00c8 detto Graziano il Vecchio per distinguerlo da suo nipote, l'imperatore romano Graziano.\nOrigini.\nGraziano proveniva da un'oscura famiglia cristiana originaria della citt\u00e0 di Cibalae o Cibalis, nel sud della Pannonia (l'attuale Vinkovci, Croazia). Qui Graziano sembra aver sposato una donna del posto, da cui ebbe due figli: Valentiniano (321-375) e Valente (328-378).\nLa Pannonia forniva all'esercito romano molti soldati ed ufficiali, e Graziano intraprese la carriera militare, la quale permetteva anche a chi non proveniva da una famiglia importante di salire la scala sociale, se dotato di capacit\u00e0. Da giovane si era guadagnato il soprannome di \"Funarius\" quando aveva impedito a cinque soldati di strappargli una fune dalle mani; anche successivamente Graziano cur\u00f2 questa sua immagine di uomo estremamente forte, sfidando chiunque a strappargli delle mele dalle mani, come faceva il lottatore Milone di Crotone. La sua forza e la sua capacit\u00e0 nella lotta lo aiutarono ad essere scelto per i \"protectores domestici\", comandante della guardia del corpo imperiale, all'inizio degli anni 320.\nPoco dopo l'ingresso nei \"protectores\", fu promosso al rango di \"comes Africae\"; la nomina deve essere avvenuta tra la nascita di Valentiniano e quella di Valente, dato che il primogenito segu\u00ec Graziano in Africa. Graziano fu accusato di peculato, e rimosso dall'incarico; torn\u00f2 allora in Pannonia, dove acquist\u00f2 una propriet\u00e0. Ad ogni modo, al momento dell'ascesa al trono di Costante I (337), Graziano fu riabilitato. La sua carriera militare termin\u00f2 prima del 351 d.C. quando lo si ritrova all'interno delle sue propriet\u00e0 cibalensi accusato di aver trattenuto presunti rapporti con l'usurpatore Magnenzio. Le sfortune di Graziano influenzeranno la successiva carriera militare del figlio Valentiniano I.\nFu probabilmente nel 343, in occasione della visita di Costante in Britannia, che Graziano fu nominato \"comes Britanniae\", con l'incarico di ricostruire le fortificazioni e controllare la frontiera.\n\u00c8 noto che nel 351 Graziano aveva gi\u00e0 terminato il proprio incarico ed era tornato in Pannonia: in quell'anno, infatti, la regione fu coinvolta nella guerra civile tra Costanzo II (fratello di Costante) e Magnenzio (che aveva ucciso Costante l'anno prima), e la sua propriet\u00e0 fu devastata.\nMor\u00ec prima del 367, anno in cui il vicario d'Africa gli dedic\u00f2 una statua alla memoria e dopo il 364, anno in cui Valentiniano e Valente salirono al trono. A Costantinopoli fu eretta una statua in suo onore."}
{"id": "1788329", "revid": "287204", "url": "https://it.wikipedia.org/wiki?curid=1788329", "title": "Conte di Castrojeriz", "text": "Il titolo di conte di Castrojeriz fu istituito nel 1427 dal re Giovanni II di Castiglia, alias Giovanni di Trastamara (1405-1454) per Diego Gomez de Sandoval y Rojas (1370-1454), signore di Lerma, nobile della sua corte che in seguito gli si ribell\u00f2 assieme ad altri aristocratici ma, sconfitto nella battaglia di Olmedo, si rifugi\u00f2 in Aragona, dove in seguito mor\u00ec. \nLa contea di Castrojeriz fu allora assegnata alla casata dei Mendoza nella persona di Ruy Diaz de Mendoza."}
{"id": "1788334", "revid": "1573940", "url": "https://it.wikipedia.org/wiki?curid=1788334", "title": "Xenus cinereus", "text": "Il piro-piro del Terek (Xenus cinereus ) \u00e8 un uccello della famiglia degli Scolopacidi, unico rappresentante del genere Xenus.\nAspetto.\nIl piro piro del Terek \u00e8 un limicolo di dimensioni medio-piccole e ha un lungo becco rivolto all'ins\u00f9 di colore arancione con la punta nera; anche le zampe sono lunghe e sono interamente di un colore arancione acceso.\nIl piumaggio non \u00e8 molto appariscente, le parti superiori sono grigie uniformi mentre le parti inferiori sono candide.\nHa piedi palmati, caratteristica insolita tra gli Scolopacidi\nDistribuzione e habitat.\nQuesto uccello vive in tutta l'Asia, in quasi tutta Europa (escluse Albania e repubbliche dell'ex Jugoslavia), in gran parte dell'Africa (tranne Algeria, Niger, Repubblica Centrafricana, Liberia, Guinea, Burkina Faso e Benin) e in Australia e Nuova Zelanda; vive anche in Alaska, California, Columbia Britannica, Florida e Argentina. \u00c8 saltuario in Svezia, Svizzera, Francia, Spagna, Gran Bretagna e nel Vicino Oriente."}
{"id": "1788337", "revid": "54193", "url": "https://it.wikipedia.org/wiki?curid=1788337", "title": "Oddone, Conte di Parigi", "text": ""}
{"id": "1788340", "revid": "1546219", "url": "https://it.wikipedia.org/wiki?curid=1788340", "title": "Marchese di Denia", "text": "Il titolo di marchese di D\u00e9nia fu concesso nel 1487 da Isabella di Castiglia e da Ferdinando II di Aragona, i cosiddetti Re Cattolici di Spagna, a Diego G\u00f3mez de Rojas y Sandoval (1487-1502) figlio di Fernando de Sandoval y Avellaneda, 2\u00ba conte di Castrojeriz e di Juana Manrique de Lara."}
{"id": "1788345", "revid": "261054", "url": "https://it.wikipedia.org/wiki?curid=1788345", "title": "John Lawler", "text": ""}
{"id": "1788346", "revid": "287204", "url": "https://it.wikipedia.org/wiki?curid=1788346", "title": "Duca di Lerma (titolo)", "text": "Il titolo di Duca di Lerma fu concesso il 11 novembre 1599 da Filippo III di Spagna a Francisco G\u00f3mez de Sandoval y Rojas (1533-1625), figlio di Francisco Sandoval y Rojas y Zuniga e di Isabel de Borja figlia di Francesco Borgia IV duca di Gandia.\nAveva i titoli di 5\u00ba marchese di Denia, 4\u00ba conte di Lerma, conte di Ampudia.\nFilippo V di Spagna concesse il 2 dicembre 1726 il titolo di Grande di Spagna di prima classe ai duchi di Lerma.\n "}
{"id": "1788349", "revid": "1573940", "url": "https://it.wikipedia.org/wiki?curid=1788349", "title": "Calidris", "text": "Calidris \u00e8 un genere di uccelli della famiglia Scolopacidae.\nTassonomia.\nIl Congresso Ornitologico Internazionale (2019) attribuisce al genere \"Calidris\" le seguenti specie:"}
{"id": "1788350", "revid": "1632387", "url": "https://it.wikipedia.org/wiki?curid=1788350", "title": "Junior Senior", "text": "Junior Senior \u00e8 un duo dance danese nato nel 1998.\nJunior Senior ha visto la luce nel 1998, quando Jesper Mortensen (nato il 7 febbraio 1977) e Jeppe Laursen (nato il 25 dicembre 1975) si ritrovano dopo lo scioglimento del loro precedente gruppo, Ludo-X, sciolto nel 1995. Firmano un contratto con l'etichetta danese Crunchy Frog Records. Sebbene Jeppe \"Senior\" Laursen sia gay, il gruppo ha suonato ad un unico evento gay: il Gay Pride di Copenaghen. Hanno suonato, oltre ovviamente che in Danimarca, anche negli Stati Uniti e in Giappone."}
{"id": "1788356", "revid": "547034", "url": "https://it.wikipedia.org/wiki?curid=1788356", "title": "Marc Andreessen", "text": "\u00c8 anche meglio conosciuto come coautore di Mosaic, il primo web browser ad essere vastamente utilizzato, e cofondatore di Netscape Communications Corporation. Era amministratore delegato della Opsware, una impresa di software fondata originariamente con il nome di Loudcloud, quando questa \u00e8 stata acquisita da Hewlett-Packard. Inoltre, \u00e8 anche cofondatore di Ning, un'impresa che fornisce una piattaforma per la creazione di siti di reti sociali.\nBiografia.\nIstruzione.\nAndreessen consegue la laurea di primo livello in computer science dall'Universit\u00e0 dell'Illinois a Urbana-Champaign. Appena laureato, lavora come stagista durante l'estate per IBM ad Austin. Inoltre, ha anche lavorato in universit\u00e0 presso il National Center for Supercomputing Applications (NCSA), dove prese familiarit\u00e0 con gli standard aperti per il World Wide Web creati da Tim Berners-Lee. Andreessen ed il collega Eric Bina lavorarono insieme per creare un browser che fosse semplice da utilizzare con grafica integrata che avrebbe potuto funzionare su un alto numero di computer. Il codice che ne risult\u00f2 non era altro che Mosaic.\nNetscape.\nDopo la laurea di secondo livello nel 1993, Andreessen si trasfer\u00ec in California per lavorare al Enterprise Integration Technologies. L\u00ec Andreessen incontr\u00f2 Jim Clark, il fondatore di Silicon Graphics che aveva da poco rassegnato le dimissioni. Clark credeva che il browser Mosaic avesse grandi possibilit\u00e0 commerciali e sugger\u00ec di avviare un'impresa di software per Internet. Presto la Mosaic Communications Corporation entr\u00f2 sul mercato con sede a Mountain View, California, con Andreessen come cofondatore e vicepresidente del dipartimento tecnologico. L'Universit\u00e0 dell'Illinois non fu affatto contenta che la nuova impresa usasse il nome Mosaic cos\u00ec obblig\u00f2 la societ\u00e0 a cambiare la propria ragione sociale in Netscape Communications Corporation, e il suo web browser fu chiamato Netscape Navigator.\nNegli anni tra la nascita dell'impresa e la sua IPO, Andreessen decise di distribuire il software Mosaic gratuitamente via Internet. L'IPO di Netscape nel 1995 spinse Andreessen nell'immaginario pubblico. Il successo di Netscape attrasse l'attenzione di Microsoft, che riconobbe il potenziale del web e voleva essere in prima linea durante l'ascesa della rivoluzione di Internet. Microsoft acquist\u00f2 la licenza del codice sorgente di Mosaic da Spyglass, Inc., una controllata dell'Universit\u00e0 dell'Illinois, e lo convert\u00ec in Internet Explorer. La risultante battaglia tra le due societ\u00e0 divenne conosciuta come la guerra dei browser. Netscape fu acquisita nel 1999 per 4,2 miliardi di dollari da AOL, che fece di Andreessen il suo Chief Technology Officer.\nLoudcloud.\nComunque, presto egli lasci\u00f2 AOL per formare Loudcloud, una societ\u00e0 di web hosting che fu quotata in borsa nel 2001. Loudcloud ha venduto la parte dedicata all'hosting a EDS e cambi\u00f2 il suo nome in Opsware nel 2003, dove Andreessen svolse le mansioni di presidente. Opsware fu acquisita da Hewlett-Packard nel settembre del 2007 per una cifra intorno agli 1,6 miliardi di dollari.\nUltimi progetti.\nAndreessen \u00e8 uno degli investitori nel sito di notizie sociali Digg e di altre aziende tecnologiche allo stato primordiale, come Plazes e Twitter. Il suo ultimo progetto \u00e8 Ning, che \u00e8 stato lanciato nell'ottobre del 2005.\nFonda nel 2009 una VC firm, la Andreesen Horowitz. Fa parte del BOD di Facebook, Inc..\nVita privata.\nAndreessen \u00e8 sposato con Laura Arrillaga, presidente del fondo Silicon Valley Social Venture Fund e figlia del miliardario immobiliarista della Silicon Valley, John Arrillaga."}
{"id": "1788357", "revid": "2074952", "url": "https://it.wikipedia.org/wiki?curid=1788357", "title": "Sami Yusuf", "text": "\u00c8 nato a Teheran, in Iran, da genitori originari dell'Azerbaigian nel luglio 1980 ed \u00e8 cresciuto in Regno Unito.\nFirmato Awakening Music, il suo primo album \"Al-Mu'allim\", autoprodotto, esce nel luglio 2003 ed ottiene presto un grande successo. Il secondo album My Ummah, uscito nel 2005, viene pubblicato in due versioni, una strumentale e l'altra con sole percussioni. La musica di Yusuf ha come principale tema l'Islam e l'essere musulmani al giorno d'oggi, ma tratta anche molte questioni sociali e umanitarie. Sami Yusuf sta conquistando sempre pi\u00f9 fama nel mondo musulmano, anche grazie ai suoi videoclip molto apprezzati. \u00c8 in programma anche un terzo album, che uscir\u00e0 probabilmente a met\u00e0 2008, di cui Sami ha anticipato due tracce durante il suo concerto a Wembley il 21 ottobre 2007 e nel suo tour statunitense, organizzato da Islamic Relief. \nCritiche.\nOltre ai suoi tanti successi, Yusuf ha subito anche alcune critiche sulla natura dei suoi spettacoli, che i critici affermano avere molto pi\u00f9 in comune con i concerti pop occidentali che con i valori spirituali dell'Islam che lui si vanta di sposare. La risposta di Sami non si \u00e8 fatta attendere, e si pu\u00f2 leggere sul suo sito internet.\nAl-Mu'allim\nMy Ummah\nWithout You\nCollegamenti esterni.\nVideoclip online"}
{"id": "1788359", "revid": "1305772", "url": "https://it.wikipedia.org/wiki?curid=1788359", "title": "Universit\u00e0 della Carolina del Nord a Chapel Hill", "text": "L'Universit\u00e0 della Carolina del Nord a Chapel Hill (in inglese \"University of North Carolina at Chapel Hill\"), conosciuta anche come UNC, \u00e8 un'universit\u00e0 pubblica di Chapel Hill nello stato della Carolina del Nord, negli Stati Uniti. Fondato nel 1789 all'inizio della presidenza di George Washington, l'istituto inizi\u00f2 ad iscrivere i primi studenti nel 1795, permettendo quindi di rivendicare il titolo di una delle tre pi\u00f9 antiche universit\u00e0 pubbliche degli Stati Uniti.\nPrima istituzione di istruzione superiore nella Carolina del Nord, la scuola apr\u00ec le sue porte agli studenti il 12 febbraio 1795. L'universit\u00e0 offre lauree in oltre 70 corsi attraverso 14 college e College di Arts e Scienze. Nel 1951 North Carolina diede il via al processo di abbattimento della segregazione quando studenti afroamericani furono ammessi sotto la direzione del Rettore Robert Burton House. Nel 1952, North Carolina apr\u00ec il suo primo ospedale, l'UNC Health Care, per la ricerca e la cura delle malattie e da allora \u00e8 specializzata nella ricerca sul cancro. Gli studenti, gli ex studenti e le squadre sportive dell'istituto sono conosciuti collettivamente come \"Tar Heels\". UNC ha ottenuto successi di rilievo in ambito sportivo, in particolare nel basket maschile (dove gioc\u00f2 Michael Jordan), nel calcio femminile e nell'hockey su prato femminile."}
{"id": "1788360", "revid": "16299573", "url": "https://it.wikipedia.org/wiki?curid=1788360", "title": "University of North Carolina at Chapel Hill", "text": ""}
{"id": "1788361", "revid": "16299602", "url": "https://it.wikipedia.org/wiki?curid=1788361", "title": "University of North Carolina", "text": ""}
{"id": "1788362", "revid": "16299607", "url": "https://it.wikipedia.org/wiki?curid=1788362", "title": "Universit\u00e0 della Carolina del Nord", "text": ""}
{"id": "1788365", "revid": "16299682", "url": "https://it.wikipedia.org/wiki?curid=1788365", "title": "Robinson R22 Beta", "text": ""}
{"id": "1788367", "revid": "28592", "url": "https://it.wikipedia.org/wiki?curid=1788367", "title": "Computer engineer", "text": ""}
{"id": "1788369", "revid": "28592", "url": "https://it.wikipedia.org/wiki?curid=1788369", "title": "Ouvertures", "text": ""}
{"id": "1788370", "revid": "287204", "url": "https://it.wikipedia.org/wiki?curid=1788370", "title": "Westerlund 2", "text": "Westerlund 2 \u00e8 un giovane ammasso aperto nella costellazione della Carena.\n\u00c8 associato alla grande regione nebulosa RCW 49 ed appare oscurato dalla polvere interstellare, che ne rende difficile l'osservazione; contiene alcune delle stelle pi\u00f9 calde, luminose e massicce conosciute, tra cui una dozzina di stelle di classe O (di cui tre sono anche binarie a eclisse), alcune in fase di pre-sequenza principale e due stelle di Wolf-Rayet: la binaria WR20a e la stella singola WR20b, entrambe di classe spettrale WN6ha.\nIl centro dell'ammasso contiene infine cinque stelle di classe O6-7V in un raggio di 15 secondi d'arco; la distanza dalla Terra \u00e8 stimata sui 20000 anni luce.\nWR20a \u00e8 il sistema binario pi\u00f9 massivo conosciuto finora, motivo per cui la massa delle componenti \u00e8 stata oggetto di studio; ciascuna delle due componenti ha una massa equivalente a 82-83 volte quella del Sole. Il sistema si trova, stranamente, all'esterno del centro dell'ammasso; si ipotizza che ne sia stato espulso dalle interazioni dinamiche dopo la sua formazione. Il periodo di rivoluzione del sistema \u00e8 di 3,6 giorni; la loro orbita \u00e8 molto stretta, ma le due componenti sono ben staccate. Si prevede che in un milione di anni le loro dimensioni cresceranno a tal punto che i loro corpi entreranno fisicamente in contatto. Si \u00e8 inoltre scoperto che le due stelle possiedono una gran quantit\u00e0 di azoto, circa 6 volte l'abbondanza di azoto riscontrata nel Sole; questo elemento potrebbe essersi formato negli strati pi\u00f9 profondi della stella.\nWR20b sembrerebbe invece una stella singola leggermente pi\u00f9 debole della componente meno luminosa di WR20a."}
{"id": "1788371", "revid": "28592", "url": "https://it.wikipedia.org/wiki?curid=1788371", "title": "Feodor Bredikhin", "text": ""}
{"id": "1788372", "revid": "28592", "url": "https://it.wikipedia.org/wiki?curid=1788372", "title": "Zhukovskj", "text": ""}
{"id": "1788377", "revid": "119477859", "url": "https://it.wikipedia.org/wiki?curid=1788377", "title": "Tunnel Plabutsch", "text": "Il tunnel Plabutsch, che conduce attraverso le colline di Steinberg bei Graz e Plabutsch all'estremit\u00e0 ovest della citt\u00e0 di Graz, ha una lunghezza di circa 10\u00a0km (tubo est 9.918\u00a0m, tubo ovest 10.085\u00a0m) e fa parte dell'autostrada austriaca A9 \"Pyhrn Autobahn\", che si snoda su una lunghezza di 230\u00a0km dalla diramazione Voralpenkreuz (Sattledt, Alta Austria) attraverso Graz fino a Spielfeld (Stiria) al confine con la Slovenia.\nLa galleria collega la diramazione Graz-Webling a sud di Graz con Gratkorn a nord della citt\u00e0.\nIl tunnel ha permesso di scaricare il vecchio percorso dei Gastarbeiter, che collegava gli stati balcanici con l'Europa centrale e che, per la mancanza di alternative, attraversava direttamente la citt\u00e0 di Graz.\nLa galleria venne costruita unicamente con un solo tubo a due corsie, con traffico bidirezionale, il tubo est. I lavori di costruzione iniziarono il 4 agosto 1980, e l'opera venne inaugurata il 27 giugno 1987.\nAll'inizio del XXI secolo venne costruito il secondo tubo. La progettazione per la costruzione del tubo ovest inizi\u00f2 nel 1996. I lavori di costruzione ebbero inizio il 19 luglio 1999. Dopo quattro anni e mezzo di lavori, il tubo ovest venne aperto al traffico il 30 gennaio 2004. In seguito, da febbraio a novembre del 2004, si \u00e8 proceduto ad un risanamento del tubo est, inaugurato circa 16 anni prima, portandolo allo stesso livello di sicurezza del nuovo tubo ovest.\nDal 17 dicembre 2004 sono utilizzabili i due tubi con due corsie ciascuno. \u00c8 il secondo tunnel a due canne pi\u00f9 lungo d'Europa, dopo il traforo del Gran Sasso, in Italia. Attualmente la galleria \u00e8 percorsa giornalmente da 30.000 veicoli, con punte massime di 40.000 veicoli nei giorni di maggior traffico.\nLa sicurezza degli utenti \u00e8 stata messa in primo piano durante la progettazione e la costruzione del tunnel. La centrale di comando \u00e8 situata al portale sud, ed \u00e8 dotata delle tecnologie pi\u00f9 moderne. \u00c8 concepita per l'impiego di due operatori, anche se di regola viene impiegato un solo operatore per sorvegliare e gestire l'intera galleria.\nGli impianti di sicurezza principali consistono in:"}
{"id": "1788380", "revid": "1573940", "url": "https://it.wikipedia.org/wiki?curid=1788380", "title": "Stenocephalidae", "text": "Stenocephalidae , \u00e8 una piccola famiglia cosmopolita di insetti Pentatomomorfi dell'ordine Rhynchota Heteroptera, superfamiglia Coreoidea.\nDescrizione.\nGli insetti di questa famiglia hanno un corpo oblungo, di medie dimensioni, con livrea di colore bruno o bruno-giallastro.\nIl capo ha antenne e rostro di 4 segmenti ed \u00e8 provvisto di ocelli. Il torace mostra il pronoto di forma trapezoidale. Le emielitre hanno la membrana con due cellule basali, una grande e una piccola, da cui partono numerose nervature longitudinali.\nBiologia.\nSono insetti fitofagi e polifagi, ma spesso sono associati a piante della famiglia delle Euphorbiaceae. Le specie europee svernano sotto i sassi.\nSistematica.\nSecondo \"Coreoidea Species File Online\" la famiglia comprende 16 specie riunite nell'unico genere \"Dicranocephalus\": \nSecondo altre fonti vi sono invece comprese oltre 30 specie ripartite fra i generi \"Dicranocephalus\" e \"Psotilnus\".\nDistribuzione e habitat.\nLa famiglia \u00e8 diffusa principalmente nelle regioni orientali del mondo e, in particolare, nelle zone tropicali. In Europa \u00e8 rappresentata da sette specie: \"Dicranocephalus agilis\", \"D.\u00a0albipes\", \"D.\u00a0insularis\", \"D.\u00a0medius\", \"D.\u00a0pallidus\" e \"D.\u00a0setulosus\".\nIn Italia sono presenti tutte le specie citate, ad eccezione di \"D. insularis\" e \"D. pallidus\"."}
{"id": "1788382", "revid": "767487", "url": "https://it.wikipedia.org/wiki?curid=1788382", "title": "Golfo del Corcovado", "text": "Il golfo di Corcovado si trova tra le regioni cilene di Los Lagos e di Ays\u00e9n, di fronte all'Arcipelago di Chilo\u00e9, nell'Oceano Pacifico. Da un punto di vista geologico, tale golfo si \u00e8 formato durante la glaciazione avvenuta nel quaternario. \nUbicazione.\nIl golfo Corcovado si estende tra:\nFauna.\nIn questa zona sono presenti le balene blu e anche varie altre specie (tra cui l'Orcinus orca). Il salmone vi \u00e8 stato introdotto dal Nord America per favorire la pesca."}
{"id": "1788383", "revid": "729019", "url": "https://it.wikipedia.org/wiki?curid=1788383", "title": "Giorgio Piccirillo", "text": "Biografia.\nGi\u00e0 allievo della Scuola Militare Nunziatella e dell'Accademia Militare di Modena, \u00e8 divenuto ufficiale dei Carabinieri nel 1969. \u00c8 laureato in Scienze Politiche presso l'Universit\u00e0 degli Studi di Bologna e in Scienze della Sicurezza Interna presso l'Universit\u00e0 di Roma Tor Vergata. Ha frequentato la Scuola di Guerra di Civitavecchia, conseguendone il relativo \"titolo\". \u00c8 stato comandante regionale dei Carabinieri in Sicilia, comandante della Scuola Ufficiali Carabinieri e Capo di Stato Maggiore dell'Arma e Comandante delle Unit\u00e0 Mobili e Specializzate.\n\u00c8 stato, inoltre, a capo del Comando Interregionale dei Carabinieri \"Pastrengo\" di Milano.\nNell\"'Arma\" ha trascorso una carriera, culminata con la nomina a Vice Comandante Generale dell'Arma dei Carabinieri, dal gennaio 2008 al luglio 2009.\nNominato prefetto, ha ricoperto l'incarico di Direttore dell'Agenzia Informazioni e Sicurezza Interna (AISI) dal 15 giugno 2008 al 15 giugno 2012."}
{"id": "1788385", "revid": "122215447", "url": "https://it.wikipedia.org/wiki?curid=1788385", "title": "Endian Firewall", "text": "Endian Firewall \u00e8 una distribuzione Linux dedicata al Routing/Firewalling e Unified Threat Management.\nEndian si suddivide in due versioni, una versione libera e una proprietaria per l'appliance.\nLa versione libera, detta Endian Firewall Community, \u00e8 un sistema completo, sviluppato dalla comunit\u00e0 open source e distribuito sotto licenza GPL; tale distribuzione \u00e8 sviluppata per essere utilizzata su architettura X86.\nOriginariamente Endian si basava su IpCop, che a sua volta era un fork di Smoothwall.\nLa versione commerciale \u00e8 una soluzione proprietaria, basata in parte su quella libera, sviluppata e adattata appositamente per hardware dedicato.\nL'appliance \u00e8 quindi prodotto e distribuito dall'azienda italiana Endian Spa.\nLa versione 3.2 di Endian Firewall Community contiene le seguenti funzionalit\u00e0:"}
{"id": "1788390", "revid": "1714743", "url": "https://it.wikipedia.org/wiki?curid=1788390", "title": "Sofia Maddalena di Brandeburgo-Kulmbach", "text": "Biografia.\nSofia Maddalena era figlia del margravio Cristiano Enrico di Brandeburgo-Kulmbach e di Sofia Cristiana di Wolfstein. Discendeva da un ramo cadetto degli Hohenzollern originatosi alla morte di Cristiano di Brandeburgo-Bayreuth.\nFu dama di compagnia di Cristiana Eberardina di Brandeburgo-Bayreuth, regina di Polonia.\nMatrimonio.\nSposo, il 7 agosto 1721, il principe ereditario di Danimarca e Norvegia Cristiano. Ebbero tre figli, ma solo due raggiunsero l'et\u00e0 adulta:\nRegina.\nAlla morte di Federico IV, nel 1730, Cristiano sal\u00ec al trono e Sofia Maddalena divenne regina. \nL'unione fu felice, suo marito la rispettava e si fidava di lei, ma Sofia Maddalena era impopolare. Venne descritta come altezzosa, arrogante e orgogliosa. \nEra molto interessata al lusso, allo sfarzo, alla moda e ai gioielli e ha speso ingenti somme di denaro durante un periodo di povert\u00e0 nel paese. \nFu molto criticata per non aver dimenticato le proprie radici tedesche, anche se gi\u00e0 prima della sua venuta la Corte danese era fortemente influenzata dalla lingua e dalla cultura tedesche. Inoltre, la sua religione, molto influenzata dal Pietismo, influ\u00ec sulla sua vita di corte. Non impar\u00f2 mai il danese.\nAl suo entourage tedesco venivano affidati importanti incarichi a corte. Sua sorella, Sofia Carolina di Brandeburgo-Kulmbach, che ha vissuto alla corte danese, si diceva che fosse l'amante di suo marito.\nNel 1732, ha fondato l'Ordine dell'Unione Perfetta, che doveva essere dato solo alle donne che vivevano in matrimoni felici. Nel 1737, fond\u00f2 un monastero protestante per nobildonne sposate.\nUltimi anni e morte.\nCome una regina vedova, ha vissuto una vita discreta durante il regno di suo figlio, con il quale non andava d'accordo. \nNel 1746, si ritir\u00f2 nel Palazzo di Hirscholm, che lei aveva fatto costruire, e trascorse l\u00ec i suoi ultimi anni. Mor\u00ec il 27 maggio 1770 e venne sepolta nella Cattedrale di Roskilde."}
{"id": "1788391", "revid": "1087849", "url": "https://it.wikipedia.org/wiki?curid=1788391", "title": "Rifugio Maniago", "text": "Il rifugio Maniago \u00e8 un rifugio situato nel comune di Erto e Casso (PN), a nord-nordest di Erto, in val Zemola, nelle Dolomiti friulane (gruppo del Duranno), a 1730\u00a0m s.l.m.\nStoria.\nIl rifugio Maniago venne costruito nel 1963, anno del tragico disastro del Vajont e fu affidato alla cittadina di Maniago. Inizialmente aveva le caratteristiche di un bivacco, fu trasformato poi nel 1985. In seguito \u00e8 stato nuovamente ristrutturato per fornire maggiori servizi intorno al 2000.\nAccessi.\n\u00c8 raggiungibile da una strada secondaria proveniente dal paese e si prolunga sino ad inoltrarsi nella valle e raggiungere un parcheggio; da l\u00ec \u00e8 possibile solamente camminare, seguendo una strada forestale. Si risale quindi la vallata per poi arrivare esattamente ai piedi del monte Duranno. Dalla struttura partono sentieri verso l'altro angolo della valle, la spalla del Duranno e, dall'altra parte, forcella Duranno."}
{"id": "1788392", "revid": "16301225", "url": "https://it.wikipedia.org/wiki?curid=1788392", "title": "Campionati nazionali universitari", "text": ""}
{"id": "1788393", "revid": "149587", "url": "https://it.wikipedia.org/wiki?curid=1788393", "title": "Torrente Macchia", "text": ""}
{"id": "1788399", "revid": "287204", "url": "https://it.wikipedia.org/wiki?curid=1788399", "title": "Colorin colorado", "text": "Colorin colorado \u00e8 un libro di Paolo Valente che raccoglie tredici favole ispirate alla tradizione andina. L'autore ha percorso in particolare le strade che si arrampicano sulla sierra dell'Ecuador, dove la cultura ispanica si \u00e8 incontrata (spesso scontrata) e fusa con gli eredi delle civilt\u00e0 precolombiane."}
{"id": "1788405", "revid": "2014155", "url": "https://it.wikipedia.org/wiki?curid=1788405", "title": "Giuliana Maria di Brunswick-L\u00fcneburg", "text": "Biografia.\nGiuliana Maria era figlia di Ferdinando Alberto II di Brunswick-L\u00fcneburg e di Antonietta Amalia di Brunswick-Wolfenb\u00fcttel. Era sorella di Elisabetta Cristina regina di Prussia e zia di Ivan VI di Russia, nonch\u00e9 cugina prima di Maria Teresa d'Austria.\nNel 1752 spos\u00f2 il re Federico V di Danimarca, vedovo di Luisa di Hannover. Ebbe una vita molto tranquilla come regina, pi\u00f9 importante fu il suo ruolo come regina vedova. Infatti alla morte del marito, nel 1766, sal\u00ec al trono il figliastro Cristiano VII di Danimarca. Quest'ultimo aveva un'amante che venne allontanata proprio da Giuliana Maria, poich\u00e9 si pensava avesse notevole influenza su Cristiano.\nNel 1770 Cristiano inizi\u00f2 a mostrare segni di squilibrio mentale. Il potere pass\u00f2 nelle mani della moglie Carolina Matilde di Hannover e del medico di Cristiano Johann Friedrich Struensee, divenuto amante di Carolina Matilde. Giuliana Maria si oppose a tale situazione e nel 1772 fece arrestare Struensee, che venne condannato a morte ed giustiziato, mentre Carolina Matilde venne esiliata. Fu proclamato reggente Federico, figlio di Giuliana Maria, ma di fatto fu quest'ultima a esercitare il potere. Tale situazione dur\u00f2 fino al 1784, anno in cui Giuliana Maria ed il figlio vennero esautorati da Federico VI di Danimarca, figlio di Cristiano e Carolina Matilde.\nDiscendenza.\nDal matrimonio con Federico V nacquero sette figli, di cui raggiunse l'et\u00e0 adulta solo uno:"}
{"id": "1788414", "revid": "287204", "url": "https://it.wikipedia.org/wiki?curid=1788414", "title": "Giml\u00e8", "text": ""}
{"id": "1788419", "revid": "34928", "url": "https://it.wikipedia.org/wiki?curid=1788419", "title": "Yul Brinner", "text": ""}
{"id": "1788421", "revid": "124471387", "url": "https://it.wikipedia.org/wiki?curid=1788421", "title": "Rosario Palazzolo", "text": "Biografia.\nDopo un lungo apprendistato d'attore nel teatro ragazzi con Pippo Spicuzza, nel biennio 1996/97 frequenta una scuola di specializzazione in regia teatrale con Umberto Cantone, Pippo Spicuzza, Pietro Seffer, Antonio Raffaele Addamo.\nNel 2003 si laurea in Filosofia con una tesi sul teatro di Eduardo De Filippo. Dal 2002 al 2004, partecipa a diversi laboratori di Scrittura, prima con Beatrice Monroy, poi con Luigi Bernardi. Nel 2002 fonda (con Anton Giulio Pandolfo) la Compagnia del Tratto, che dirige fino al 2011. Nel 2012 d\u00e0 vita (insieme all\u2019attrice Delia Cal\u00f2) a Teatrino Controverso, con il quale realizza gli studi \"Del Disincanto \"(2012), \"Tauromachia\" (2013), \"Catechesi sulla sofferenza \" (2014), \"Poetica del fallimento\" (2015), \"Teorema dell'otto a tre pance\" (2016).\nIl suo debutto nella scrittura teatrale avviene con \"Uomor\", nel 2005, un recital a tre voci che ripercorre la storia del teatro umoristico europeo. \n\"Ci\u00f2 che accadde all'improvviso\" \u00e8 comunque la sua prima opera di prosa. Scritta nel 2005, debutta nel 2006.\nNel 2007 debutta \"I tempi stanno per cambiare\" (premio Oltreparola alla drammaturgia), testo scritto a quattro mani con Luigi Bernardi. \nAncora nel 2007, scrive e dirige \"Ouminicch\u2019\", spettacolo prodotto dalla Compagnia del Tratto, in collaborazione con Palermo Teatro Festival. \nDel 2009 \u00e8 \" \u2019A Cirimonia\". Lo spettacolo vince il Fringe al Festival internazionale del Teatro di Lugano (ex aequo con Fibre Parallele) e ottiene una Menzione speciale al premio In-box nel 2010. \nNel 2011 scrive e dirige \"Manich\u00ecni\", che debutta al Crt di Milano. \nNel 2013 debutta \"Letizia forever\", spettacolo che ha superato le 150 repliche. \nNel 2015 scrive e dirige \"Portobello never dies\", che debutta lo stesso anno al Napoli Teatro Festival. \nNel 2016 scrive e dirige \"Lo zompo \"e \"Mari/age\", primi due capitoli della trilogia \"Santa Samantha Vs - sciagura in tre mosse\", prodotta successivamente dal Teatro Stabile Biondo di Palermo. \nLo stesso anno \u00e8 insignito del Premio Nazionale della Critica per la sua attivit\u00e0 di drammaturgo. \nNel 2018 scrive e dirige l'ultimo capitolo di \"Santa Samantha Vs\", \"La veglia\", che debutta a marzo al Teatro Biondo di Palermo. \nSempre nel 2018 debutta a Torino una versione teatrale della sua novella \"L\u2019ammazzatore\", spettacolo coprodotto da ACTI Teatri Indipendenti Torino e Teatro Biondo Palermo, di cui \u00e8 anche attore, per la regia di Giuseppe Cutino. \nNel 2020 Vetrano e Randisi dirigono e interpretano il suo testo \"\u2019A Cirimonia\", spettacolo che vince il Premio ANCT. \nA fine 2021 scrive e dirige \"Eppideis\", spettacolo prodotto dal Teatro Stabile di Catania, interpretato da Silvio Laviano. \nPer la narrativa, ha scritto le novelle \"L\u2019ammazzatore\" (Perdisa Pop, 2007), e \"Concetto al buio\" (Perdisa Pop, 2010), e i romanzi \"Cattiver\u00eca\" (Perdisa Pop, 2013), e \"La vita schifa\" (Arkadia, 2020), selezionato al premio Strega. \nNegli anni la sua scrittura \u00e8 stata oggetto di studio presso alcune universit\u00e0 italiane e europee, con approfondimenti monografici e tesi di laurea.\nCollegamenti esterni.\nhttps://bandettini.blogautore.repubblica.it/2021/11/28/happy-days-e-la-bugia-di-rosario-palazzolo/\nhttp://www.arkadiaeditore.it/la-vita-schifa-in-libreria-dal-23-gennaio/"}
{"id": "1788424", "revid": "125912617", "url": "https://it.wikipedia.org/wiki?curid=1788424", "title": "Uomo del mio tempo", "text": "Uomo del mio tempo \u00e8 una poesia di Salvatore Quasimodo, ultima lirica di Giorno dopo giorno (1946).\nLa poesia \u00e8 sviluppata sul tema secondo il quale l'uomo nel corso della storia abbia modificato solamente il modo di combattere, infatti ancora oggi combatte contro altri uomini, perci\u00f2 sotto vari aspetti \u00e8 ancora primitivo. \nAl termine della Seconda Guerra Mondiale, ancora sconvolto dagli orrori a cui ha assistito, Salvatore Quasimodo lancia un appello perch\u00e9 un futuro di pace, di umana fratellanza possa prospettarsi alle giovani generazioni.\nAnalisi del componimento.\nIl testo.\nSei ancora quello della pietra e della fionda,\nuomo del mio tempo. Eri nella carlinga,\ncon le ali maligne, le meridiane di morte,\nt\u2019ho visto \u2013 dentro il carro di fuoco, alle forche,\nalle ruote di tortura. T\u2019ho visto: eri tu,\ncon la tua scienza esatta persuasa allo sterminio,\nsenza amore, senza Cristo. Hai ucciso ancora,\ncome sempre, come uccisero i padri, come uccisero\ngli animali che ti videro per la prima volta.\nE questo sangue odora come nel giorno\nQuando il fratello disse all\u2019altro fratello:\n\u00abAndiamo ai campi\u00bb. E quell\u2019eco fredda, tenace,\n\u00e8 giunta fino a te, dentro la tua giornata.\nDimenticate, o figli, le nuvole di sangue\nSalite dalla terra, dimenticate i padri:\nle loro tombe affondano nella cenere,\ngli uccelli neri, il vento, coprono il loro cuore.\nTematiche.\nLa tematica principale in questa poesia di Quasimodo \u00e8 l'uomo del suo tempo, del novecento, il quale \u00e8 caratterizzato dal ripiombare sempre nella violenza; anzi, questo \u00e8 amplificato dal notevole progresso della scienza, sfruttato in modo errato e usato dall'uomo per uccidere altri uomini. Nonostante questo, per\u00f2, il poeta negli ultimi 4 versi allude a una certa speranza, in quanto esorta la nuova generazione a non seguire le orme, gli insegnamenti dei propri padri e quindi di dimenticare le \u201cnuvole di sangue\u201d, cio\u00e8 ad abbondanare un mondo contaminato dalla violenza. Perci\u00f2 con questa poesia Quasimodo vuole certo trasmettere questo mondo oramai impregnato di sangue e di atrocit\u00e0, ma spera anche che la nuova generazione possa cambiarlo e renderlo migliore, in modo tale da non ripetere eventi disastrosi come le guerre.\nSintesi del componimento.\nL'autore vuole parlare agli uomini, mira a denunciare l\u2019uomo di essere portatore di morte e di violenza; questo atteggiamento dura da secoli di storia durante i quali non \u00e8 svanita la stessa spinta irrazionale tipica dell\u2019uomo primitivo, armato di pietra e fionda.\nL\u2019uomo viene descritto nella carlinga, con le ali maligne, un\u2019analogia, a cui si riferisce l\u2019espressione meridiane di morte; infatti come l\u2019ombra proiettata dalla meridiana colpita dal sole, segna le ore del giorno, cos\u00ec le ali dell\u2019aereo, proiettando la loro ombra, segnano le ore della morte.\nL\u2019odore del sangue \u00e8 lo stesso odore del sangue del primo fratricidio di Caino ed Abele, per cui ci\u00f2 sta ad indicare che il ricordo continua nei secoli, che l\u2019uomo continua ad uccidere i padri, con la stessa primitiva brutalit\u00e0, senza piet\u00e0.\nLa preposizione \u201csenza\u201d si ripete con insistenza per sottolineare la mancanza di amore e di fede che porta l\u2019uomo ad uccidere, la stessa azione che si ripete instancabilmente dal primo fratricidio, e per invitare i giovani a dare una svolta al corso della storia.\nCi\u00f2 verr\u00e0 poi ripreso negli ultimi versi, in cui il poeta spera che \u201cle tombe dei padri affondino nella cenere\u201d e con loro anche gli animi maligni, gli uccelli neri, simbolo di morte, e il vento, mezzo di trasmissione, che turbano i cuori.\nIn questo quadro di morte il poeta definisce l\u2019uomo \u201csenza amore\u201d e \u201csenza Cristo\u201d perch\u00e9 dove c\u2019\u00e8 violenza non pu\u00f2 esserci amore e tanto meno Cristo e qualora il nome di Dio venga usato per convalidare una guerra si afferma una bestemmia.\nQuesta denuncia riguarda le guerre di tutti i tempi, ma nello specifico egli si rivolge ai tragici eventi della Seconda Guerra Mondiale.\nIn chiusura Quasimodo si rivolge alle generazioni future, esortandole a non commettere gli stessi errori del passato e a impegnarsi per giungere a sopprimere la violenza e la brutalit\u00e0, costruendo un mondo basato sull\u2019amore, sul rispetto e sulla pace.\nAnalisi metrica (livello tematico).\nLa lirica \u00e8 costituita da un'unica strofa\nSintassi.\nLa costruzione sintattica segue le regole grammaticali. Le parole sono accalorate, vibranti, accorate, in particolar modo quelle adoperate nei versi quattordicesimo e quindicesimo, con le quali il poeta invita i giovani a dimenticare gli errori dei loro padri, per costruire un mondo nuovo fondato sulla fratellanza, la pace, la democrazia. Le parole tratte dal gergo (ambito militare e scientifico) sono tre: carlinga, meridiane, scienza esatta. Le immagini sono crude e realistiche:\nA partire dal settimo verso, il tono si fa incalzante, la tensione cresce, per quell\u2019odore di sangue che fuoriesce dalla memoria di tanti delitti; le immagini diventano macabre e feroci.\nLe figure retoriche adoperate sono:\nNel quarto e nel quinto verso abbiamo la ripetizione delle parole: t\u2019ho visto, questo serve per dare pi\u00f9 forza alla sua affermazione. Anche nei versi sette e otto viene ripetuto il verbo: uccidere; l\u2019effetto che ne riceviamo \u00e8 quello della gravit\u00e0 e della frequenza con cui l\u2019uomo ha portato morte sulla faccia della terra. Nella poesia ci sono diverse metafore che hanno i seguenti significati.\nNel brano sono presenti anche dei paragoni come: \u201csei ancora quello della pietra e della fionda\u201d, e \u201chai ucciso ancora come uccisero i tuoi padri\u201d.\nAnalisi stilistica.\nL\u2019uomo a cui si rivolge il poeta nel titolo della poesia, \u00e8 un uomo delle generazioni passate, che hanno portato morte, distruzione e barbarie; infatti, il poeta che compone questa poesia ha sotto gli occhi gli orrori della Seconda guerra mondiale, che hanno sconvolto il suo animo. \nNella poesia, l\u2019argomento principale (e di cui vuole renderci partecipi il poeta) \u00e8 quello di superare l\u2019odio, le barbarie e la distruzione dell\u2019uomo del passato e creare un futuro di pace e fratellanza. Il testo poetico \u00e8 stato scritto dopo la fine della Seconda guerra mondiale, infatti il poeta fa riferimento alle terribili armi che sono state utilizzate in questo conflitto e alla scienza che \u00e8 stata piegata allo sterminio. La lirica \u00e8 facilmente divisibile in due parti: la prima dal verso uno al verso tredici, mentre la seconda da questo punto alla fine. Nella prima parte il poeta rivolge la poesia a tutti gli uomini del passato, partendo da Caino, il primo uomo ad uccidere, ed arrivando fino alla Seconda grande guerra. I tempi qui utilizzati sono il presente indicativo, l\u2019imperfetto indicativo, il passato prossimo e il passato remoto. Nella seconda parte, invece, la poesia \u00e8 scritta per noi uomini di oggi. Il poeta esorta vivamente noi giovani a dimenticare i nostri padri e riesce a fare ci\u00f2 attraverso l\u2019uso dell\u2019imperativo presente.\nAnche gli scienziati, secondo il poeta, sono degli uomini da dimenticare nei loro sepolcri, in quanto hanno piegato la scienza, creandone una loro, attua allo sterminio.\nLa poesia si rivolge a tutti gli uomini del nostro tempo, chiedendoci di dimenticare gli scempi, per creare una societ\u00e0 migliore, serena e pacifica.\nConfronto tra \"Uomo del mio tempo\" e \"In morte del fratello Giovanni\".\nSalvatore Quasimodo esorta i figli a dimenticare i padri, mentre Ugo Foscolo, nei Sepolcri, ci invita a ricordarli. Possiamo spiegare questa differente presa di posizione attraverso le correnti a cui sono appartenuti questi poeti. Il primo, un ermetico, \u00e8 troppo sconvolto dagli orrori della guerra, e decide di scrivere contro, in ogni caso. L\u2019altro, un poeta romantico e neoclassico, ha la concezione della vita come un bene ultraterreno, e sa accettare la morte, con il suo struggente dolore. Anche nella sua poesia \u201c \"In morte del fratello Giovanni\"\u201d troviamo ci\u00f2: il poeta, distrutto dall\u2019esperienza ci esorta a rimembrare i nostri cari, affinch\u00e9 di loro non si perda la memoria.\nCollegamenti esterni.\nApprofondimento"}
{"id": "1788427", "revid": "460080", "url": "https://it.wikipedia.org/wiki?curid=1788427", "title": "Tottenham", "text": "Tottenham (//; //) \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross.\nGi\u00e0 municipio autonomo dell'hinterland londinese, fu soppresso nel 1965 quando fu incluso in Haringey, che a sua volta dal 2000 \u00e8 uno dei trentatr\u00e9 borghi che formano la citt\u00e0 di Londra. Il vecchio palazzo municipale di Tottenham \u00e8 ora la sede del borgo di Haringey.\nSport.\nIl quartiere \u00e8 noto per ospitare la sede dell'omonima squadra di calcio del , vincitrice di due Premier League, otto FA Cup, una Coppa delle Coppe e due Coppa UEFA. Lo stadio che ospitava le sue partite era il White Hart Lane, situato sulla Park Lane e demolito nel 2017 per fare posto al nuovo impianto che sorge sul medesimo sito."}
{"id": "1788430", "revid": "1714743", "url": "https://it.wikipedia.org/wiki?curid=1788430", "title": "Federico di Danimarca (1753-1805)", "text": "Biografia.\nFederico era figlio di Federico V di Danimarca e della sua seconda moglie Giuliana Maria di Brunswick-L\u00fcneburg.\nAlla morte del padre, nel 1766, era salito al trono il fratellastro Cristiano VII. Quest'ultimo aveva iniziato a dare segni di squilibrio mentale nel 1760, cos\u00ec il potere era finito nelle mani della moglie Carolina Matilde di Hannover e del di lei amante Johann Friedrich Struensee. Nel 1772 Giuliana Maria riusc\u00ec a far arrestare Struensee, il quale venne condannato a morte e giustiziato; Carolina Matilde invece venne esiliata. La reggenza del regno pass\u00f2 a Federico, anche se si trattava di un potere solo nominale, in quanto era la madre a governare di fatto.\nLa sua reggenza dur\u00f2 fino al 1784, anno in cui il figlio sedicenne di Cristiano e Carolina Matilde, che si chiamava anch'egli Federico, riusc\u00ec a spodestarlo\nMatrimonio ed eredi.\nIl 21 ottobre 1774, a Copenaghen, spos\u00f2 Sofia Federica di Meclemburgo-Schwerin, figlia di Luigi di Meclemburgo-Schwerin. Dal matrimonio nacquero quattro figli:"}
{"id": "1788443", "revid": "964734", "url": "https://it.wikipedia.org/wiki?curid=1788443", "title": "Callistenia", "text": "Il termine callisten\u00eca indica una serie di discipline sportive regolarizzate, affini alla ginnastica. La callistenia pu\u00f2 essere intesa come \"sport\" o come disciplina di \"fitness\".\nTale \"sport\" prevede il raggiungimento di abilit\u00e0 atletiche a corpo libero con il supporto di strutture come sbarre, parallele e anelli della ginnastica ed eventualmente di pesi (chiamati perlopi\u00f9 zavorre), usati come sovraccarico al proprio peso corporeo.\nTipicamente la callistenia si divide in allenamenti e discipline volte al potenziamento della forza massimale della resistenza, delle abilit\u00e0 isometriche e dinamiche, o delle evoluzioni libere dinamiche alla sbarra.\nCome \"fitness\" la callistenia viene spesso associata all'allenamento funzionale, con la finalit\u00e0 del raggiungimento di prestazioni atletiche di vario genere (forza, flessibilit\u00e0, equilibrio) o l'incremento della massa muscolare.\nEtimologia.\nIl termine \"callistenia\" deriva dalle parole greche (\"kal\u00f3s\") che significa 'bello', e (\"sth\u00e9nos\"), che significa 'forza'.\nStoria e diffusione.\nLa reciproca influenza e le somiglianze tra varie tipologie di attivit\u00e0 fisica e l'ampia gamma di esercizi e di livelli di difficolt\u00e0 che possono rientrare nella definizione di ginnastica callistenica rendono complesso e forse anche controverso delineare brevemente un quadro storico corretto.\nPartendo dalle pratiche ginniche degli atleti dell'antica Grecia e da quelle dei soldati, ha ricevuto influenze a partire dai primi decenni del 1800 da parte di personaggi quali il pedagogista tedesco Friedrich Ludwig Jahn (considerato il padre della ginnastica artistica agli attrezzi), il medico svedese Pehr Henrik Ling (considerato il padre della ginnastica svedese), l'educatrice statunitense Catharine Beecher e l'insegnante francese Georges H\u00e9bert (fondatore dell'hebertismo o metodo naturale).\nSuccessivamente il bagaglio tecnico-scientifico di questa disciplina ha potuto arricchirsi delle conoscenze pi\u00f9 recenti nell'ambito del \"fitness\", in modo da aggiornarne la pratica e razionalizzarla. La diffusione, a partire dagli anni 2000, avviene in Italia soprattutto grazie a Internet, tramite la condivisione su YouTube, reti sociali e \"blog\" dedicati delle esperienze di allenamento. Negli anni successivi sono stati realizzati vari eventi e gare in varie citt\u00e0 italiane, anche a fiere sportive come RiminiWellness.\nCaratteristiche principali.\nLe caratteristiche distintive della callistenia sono la possibilit\u00e0 di essere praticata con l'ausilio di pochissima o nessuna attrezzatura e di essere adattabile progressivamente a qualsiasi livello atletico. Questo ha portato alla formazione di numerosi gruppi di sportivi amatoriali che si allenano all'aperto nelle spiagge o nei parchi cittadini, usufruendo di strutture pubbliche (allenamento di strada).\nLa callistenia pu\u00f2 essere divisa in due rami:\nDi solito viene dapprima allenato il primo ramo al fine di aver la forza necessaria per eseguire i movimenti dinamici del secondo ramo.\nCallistenia cooperativa.\nCon \"callistenia cooperativa\" ci si riferisce ad esercizi callistenici che coinvolgono due o pi\u00f9 partecipanti che si aiutano a vicenda nell'esecuzione dell'esercizio. Tali esercizi sono anche noti come esercizi per i \"partner\" o esercizi a corpo libero con un \"partner\". Di solito una persona esegue l'esercizio e l'altra persona aggiunge resistenza. Ad esempio, una persona che esegue \"squat\" con qualcuno sulla schiena. Alcuni esercizi prevedono anche l'uso dell'attrezzatura. Due persone possono aggrapparsi a diverse estremit\u00e0 di una corda e tirare in direzioni diverse. Una persona fornirebbe deliberatamente una minore quantit\u00e0 di resistenza, il che aggiunge resistenza all'esercizio, consentendo al contempo all'altra persona di muoversi attraverso una gamma completa di movimenti mentre il loro livello superiore di applicazione della forza fa avanzare la corda.\nUno svantaggio di tali esercizi \u00e8 che pu\u00f2 essere difficile misurare quanta resistenza viene aggiunta dal \"partner\" se considerata rispetto ai pesi liberi o alle macchine. I vantaggi che hanno sono che consentono l'aggiunta di livelli relativamente elevati di resistenza con l'attrezzatura opzionale. Su questa base, gli esercizi di callistenia cooperativa possono essere eseguiti tanto facilmente su un campo da gioco quanto in una palestra. Sono anche abbastanza versatili da consentire loro di essere utilizzati per obiettivi di allenamento diversi dalla semplice forza. Ad esempio, uno \"squat\" con un \"partner\" pu\u00f2 essere trasformato in un esercizio focalizzato sul potere saltando o saltando con il \"partner\", o addirittura sollevandolo su un ginocchio."}
{"id": "1788451", "revid": "1444886", "url": "https://it.wikipedia.org/wiki?curid=1788451", "title": "Foscari", "text": "Foscari \u00e8 un'antica famiglia del patriziato veneziano.\nStoria.\nLe tradizioni affermano che i Foscari fossero originari di Zelarino, localit\u00e0 presso Mestre, e che fossero giunti a Venezia nel IX secolo (882?). Di certo, il cognome \u00e8 attestato per la prima volta nel 960.\nArricchitisi coi commerci e le colonie d'oltremare, nel Duecento ebbero, con i Navagero la signoria di Lemno. Sin dal XII secolo tennero inoltre possedimenti in territorio trevigiano (area a est di Mestre, tra Campalto e Tessera), cosa abbastanza eccezionale in un'epoca in cui le propriet\u00e0 delle famiglie veneziane erano perlopi\u00f9 distribuite entro i confini del Ducato; fu in questo contesto che, nel 1331 Giovanni I di Boemia cre\u00f2 Nicol\u00f2 Foscari conte di Zelarino e Noventa.\nRaggiunsero l'apogeo con l'elezione a doge di Francesco Foscari nel 1423. "}
{"id": "1788452", "revid": "44210", "url": "https://it.wikipedia.org/wiki?curid=1788452", "title": "Ingelheim", "text": ""}
{"id": "1788455", "revid": "307923", "url": "https://it.wikipedia.org/wiki?curid=1788455", "title": "Castells", "text": ""}
{"id": "1788457", "revid": "183483", "url": "https://it.wikipedia.org/wiki?curid=1788457", "title": "Cr 135", "text": "Cr 135 (noto anche come Ammasso di Pi Puppis, dal nome della sua stella pi\u00f9 brillante) \u00e8 un oggetto considerato alternativamente o un brillante ammasso aperto o un'associazione stellare, visibile nella costellazione australe della Poppa. Si tratta di un oggetto poco noto, di cui si \u00e8 analizzata la composizione e la velocit\u00e0 radiale solo a partire dagli anni novanta.\nOsservazione.\nSi tratta di un ammasso piuttosto luminoso ma di debole concentrazione; si individua facilmente a sud del triangolo composto dalle brillanti stelle \u03b5 Canis Majoris, \u03b4 Canis Majoris e \u03b7 Canis Majoris, con le quali forma un asterismo a forma di croce. Sebbene sia poco conosciuto, specialmente dall'emisfero boreale, si tratta di una delle associazioni pi\u00f9 brillanti ed appariscenti della volta celeste. I mesi ideali per la sua osservazione vanno da dicembre a marzo; dall'emisfero nord si presenta basso sull'orizzonte meridionale dalle regioni temperate, mentre a latitudini molto settentrionali non \u00e8 mai osservabile. Dall'emisfero australe si presenta invece allo zenit nei cieli delle citt\u00e0 di Melbourne e di Auckland.\nIn cieli particolarmente nitidi e con l'oggetto non troppo basso sull'orizzonte si possono identificare tutte le sue quattro componenti principali anche ad occhio nudo; sono disposte a formare una sorta di cono col vertice rivolto verso sud, rappresentato dalla stella . Lo strumento ideale per la sua osservazione \u00e8 un binocolo o al pi\u00f9 un telescopio amatoriale con bassi ingrandimenti; con ingrandimenti eccessivi infatti si perde la visuale d'insieme; un binocolo 10x50 si rivela lo strumento pi\u00f9 adatto, poich\u00e9 rivela sia le componenti che il contrasto di colori fra la rossa e le altre stelline pi\u00f9 a nord, di colore azzurro.\nCaratteristiche.\nLa sua caratteristica principale \u00e8 data, come detto, da un gruppo di quattro stelle visibili anche ad occhio nudo disposte a formare un triangolo (o un cono) col vertice verso sud, la pi\u00f9 brillante delle quali \u00e8 la stella ; questa stella \u00e8 una supergigante rosso-arancione posta apparentemente al di l\u00e0 dell'ammasso. Le componenti pi\u00f9 vicine fra loro sono le tre stelle di quinta magnitudine, pi\u00f9 altre disposte lungo il lato orientale, visibili con un binocolo o un piccolo telescopio; le tre stelle di quinta sono tutte variabili: la pi\u00f9 interessante \u00e8 la coppia delle componenti di NV Puppis: la primaria \u00e8 una variabile del tipo Gamma Cassiopeiae, la secondaria \u00e8 del tipo Beta Cephei. Questa stella forma con la stella NW Puppis, di magnitudine simile, una coppia molto pi\u00f9 larga e risolvibile anche ad occhio nudo in cieli particolarmente tersi. La distanza dell'ammasso \u00e8 stimata sugli 840 anni luce, mentre la velocit\u00e0 radiale \u00e8 stimata sui 15,35 km/s.\nNel corso degli anni novanta \u00e8 stato eseguito uno studio sulla velocit\u00e0 radiale di oltre una sessantina di stelle attorno a quest'area di cielo; lo studio non \u00e8 stato in grado di chiarire l'esistenza reale dell'ammasso (ossia se le componenti siano davvero fortemente legate fra loro), ma ha permesso di scoprire che sia le stelle di Cr 135 che quelle dei campi stellari di fondo mostrano un moto proprio molto simile. Pertanto, \u00e8 plausibile che tutte le stelle visibili nel campo possano essere appartenute ad un'antica associazione stellare. Secondo delle ricerche pi\u00f9 recenti condotte col satellite Hipparcos, l'ammasso in realt\u00e0 esisterebbe, sebbene le sue componenti si siano notevolmente disperse; anche la stella , nonostante sia leggermente pi\u00f9 lontana, sembrerebbe mostrare la stessa velocit\u00e0 radiale di altre stelle presenti nell'area, indice che anche questa sarebbe stata in origine un membro dell'ammasso."}
{"id": "1788462", "revid": "121443660", "url": "https://it.wikipedia.org/wiki?curid=1788462", "title": "Theo Janssen", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nGiocare tutto genio e sregolatezza, centrocampista centrale, regista, dal sinistro magico (abilissimo calciatore di punizioni) ma con il vizio del fumo e del bere. Proprio la sua abitudine ad alzare il gomito lo ha portato, nel 2009, a rischiare seriamente la vita. Theo, infatti, rimase coinvolto in un incidente d'auto, causato proprio dall'abuso etilico, nella notte dopo la vittoria contro il Vitesse. Nell'incidente, Janssen si \u00e8 rotto il naso ed ha riportato numerose contusioni ed abrasioni, ma Kevin Moeliker, ex portiere dei Go Ahead Eagles, uno degli altri tre passeggeri che si trovavano nell'auto, ha avuto la peggio, finendo in coma. Theo, punito dal Twente con una sospensione di due mesi, da quel momento sembra essere cambiato. \"Fatico a convivere con il senso di colpa\", ha dichiarato di recente il giocatore a proposito dell'incidente.\nCarriera.\nClub.\nDebutt\u00f2 con la maglia del Vitesse il 12 dicembre 1998 militandovi ininterrottamente fino al 2008, eccezion fatta per una parte della stagione 2003-2004 passata in prestito dai belgi del . Ad aprile 2008 ha firmato un contratto con il . Grazie anche alle sue prestazioni il vince la prima Eredivisie della sua storia e si qualifica ai gironi di Champions League. Alla prima partita del torneo continentale gli olandesi devono ospitare i Campioni d'Europa in carica dell'Inter, e riescono a strappare un prezioso 2-2 grazie all'ottima partita di Janssen che prima mette un gioiello su punizione e dopo esser andato vicino al gol con un altro tiro libero, calcia un angolo tagliato in area che deviato involontariamente da Diego Milito entra in porta.\nL'8 maggio 2011 vince la Coppa d'Olanda dopo aver segnato il gol del momentaneo pareggio per 2-2 contro l'Ajax; la partita finir\u00e0 con la vittorie per 3-2 dopo i tempi supplementari.\nAl termine della stagione 2010-2011 viene acquistato dai campioni d'Olanda in carica dell'Ajax per una cifra vicina ai 3 milioni di euro, per un contratto biennale. Il 30 luglio seguente perde, indossando addirittura la fascia da capitano, la Supercoppa d`Olanda proprio contro il per 2-1.\nIl 7 agosto segna il suo primo gol in gare ufficiali con la maglia dei lancieri nella vittoria esterna per 4-1 contro il De Graafschap.\nIl 2 maggio 2012 vince la sua prima Eredivisie con l' concludendo la stagione con 38 presenze e 8 gol totali.\nSegna il suo primo gol nella stagione 2012-2013 il 19 agosto alla seconda giornata di campionato nel 1-6 esterno al NEC Nijmegen.\nEsattamente dieci giorni dopo il giocatore lascia l'Ajax per ritornare al Vitesse per 550.000 euro firmando un contratto triennale. Fa il suo esordio il 2 settembre nella vittoria per 1-0 contro il venendo acclamato dai tifosi. Al termine della stagione si ritira dal calcio giocato.\nNazionale.\nCon l' debutt\u00f2 il 16 agosto 2006 contro l'; in 5 anni gioca 5 partite.\nDopo il ritiro.\nDopo il ritiro diventa osservatore del Vitesse. Nel 2016 diventa il vice di John Lammers allo . Dopo qualche altra esperienza negli staff del settore giovanile, nel 2019 diventa allenatore dell\u2019Under-19 e l\u2019anno seguente passa all\u2019Under-18. Nel 2021, oltre ad essere opinionista delle partite dell\u2019Europeo negli studi di NOS, diventa talent manager e rappresentante del club di Arnhem."}
{"id": "1788465", "revid": "767487", "url": "https://it.wikipedia.org/wiki?curid=1788465", "title": "Marco Piga", "text": "Carriera.\nFratello gemello del pi\u00f9 noto Mario, insieme al quale ha militato con Lucchese ed , ha collezionato in carriera con queste due squadre 6 presenze in Serie A, andando a segno in occasione del successo interno dell'Avellino sul Lanerossi Vicenza della stagione 1978-1979.\nHa inoltre totalizzato 76 presenze e 12 reti in Serie B con le maglie di Atalanta, Avellino e , conquistando due promozioni consecutive in A (con l'Atalanta nella stagione 1976-1977 e con l'Avellino nella stagione 1977-1978)."}
{"id": "1788466", "revid": "767487", "url": "https://it.wikipedia.org/wiki?curid=1788466", "title": "Gill Swerts", "text": ""}
{"id": "1788468", "revid": "2187", "url": "https://it.wikipedia.org/wiki?curid=1788468", "title": "Luisa Augusta di Danimarca", "text": "Ufficiosamente \u00e8 ampiamente accettato che il padre naturale fosse Johann Friedrich Struensee, medico reale del re e \"de facto\" reggente del paese all'epoca della sua nascita. Qualche volta ci si riferiva a lei come \"la petite Struensee\"; ci\u00f2 non ebbe, tuttavia, alcun effetto sulla sua posizione.\nInfanzia.\nNacque al Palazzo di Hirschholm nell'attuale municipalit\u00e0 di H\u00f8rsholm in Danimarca. Dopo l'arresto di Struensee e della regina Carolina Matilde, il 17 gennaio 1772, e la successiva esecuzione di Struensee e l'allontanamento ed incarcerazione di sua madre, fu allevata alla corte danese risiedendo al Palazzo di Christiansborg a Copenaghen insieme al suo fratello di tre anni pi\u00f9 grande, il Principe della Corona Federico sotto la supervisione della regina vedova (era la seconda moglie del loro nonno Federico V) Giuliana Maria. Luisa Augusta e suo fratello ebbero un rapporto molto stretto per tutta la loro vita, ed \u00e8 su richiesta del secondo che ella accett\u00f2 di sposarsi pur non nutrendo alcun entusiasmo per il matrimonio. Fu l'amica pi\u00f9 intima di suo fratello, ed egli svilupp\u00f2 un forte risentimento nei confronti di Giuliana Maria quando tent\u00f2 di separarli.\nMatrimonio.\nNel 1779, il primo ministro Andreas Peter Bernstorff, ide\u00f2 un piano ingegnoso per la giovane principessa. Dal momento che un suo figlio poteva salire al trono, sarebbe stato vantaggioso organizzare matrimonio con il principe ereditario di Augustenborg, in questo modo si univano le due linee della casa reale danese. Il suo futuro marito era strettamente legato a tutte le pi\u00f9 importanti famiglie della nobilt\u00e0 danese. \nNel 1784, il fratello Federico assunse la reggenza del regno in vece del padre. Nella primavera del 1785 il ventenne Federico Cristiano II di Schleswig-Holstein-Sonderburg-Augustenburg and\u00f2 a Copenaghen per conoscere Luisa Augusta. Il fidanzamento venne annunciato e i due giovani si sposarono il 27 maggio 1786. Ebbero tre figli:\nLa coppia visse alla corte danese per molti anni fino a quando il Palazzo di Christiansborg si incendi\u00f2 (1794) e quando alla morte del vecchio duca di Augustenborg, suo marito eredit\u00f2 la tenuta e il ducato. La principessa \u00e8 stata spesso al centro delle attivit\u00e0 di corte, e fu proclamata la \"Venere di Danimarca\", era il vero centro femminile della corte reale danese, anche dopo il matrimonio di suo fratello nel 1790. Dopo il 1794 visse durante l'estate sull'isola di Als e a Gr\u00e5sten.\nGli sposi non erano simili: mentre Luisa Augusta era estroversa, vivace, bella e gaudente, suo marito era poco attraente, serio, interessato alla filosofia e alla politica. Luisa Augusta aveva simpatia per la rivoluzione francese. \nUltimi anni e morte.\nNel corso degli anni si svilupp\u00f2 un conflitto tra il marito ed il fratello, specialmente nel rapporto dei doppi ducati di Schleswig-Holstein e il suo appannaggio intorno S\u00f8nderborg. Nel 1804, il fratello sal\u00ec al trono con il nome regale Federico VI. Nel 1810, Luisa Augusta lavor\u00f2 attivamente per fermare i tentativi del duca di essere scelto come successore al trono svedese. \nIl loro rapporto alla fine croll\u00f2 e Federico Cristiano cerc\u00f2 di limitare legalmente la sua influenza sul futuro dei loro figli. Suo marito mor\u00ec il 14 giugno 1814, e Luisa Augusta prese il controllo delle tenute e l'educazione dei figli. Da allora in poi visse nel Castello di Augustenborg.\nMor\u00ec il 13 gennaio 1843, a Augustenborg."}
{"id": "1788469", "revid": "63727", "url": "https://it.wikipedia.org/wiki?curid=1788469", "title": "PSA DW", "text": "Con la sigla PSA DW si intende una famiglia di motori diesel per uso automobilistico prodotti a partire dal 1998 dal gruppo automobilistico francese PSA.\nCaratteristiche.\nI motori \"DW\" sono stati pensati per sostituire gradualmente l'ormai anziana famiglia di motori XUD, in seguito all'attuazione di un programma che prevedeva una sensibile riduzione dei consumi e delle emissioni inquinanti. I motori \"DW\" sono stati i motori che hanno inaugurato la tecnologia common rail nei modelli a gasolio del Gruppo PSA, anche se non tutte le versioni componenti tale famiglia adottano tale tecnologia.\nI motori \"DW\" possiedono un basamento in ghisa ed una testata in lega di alluminio.\nLa famiglia dei motori \"DW\" \u00e8 articolata in tre versioni, comprese tra i 1.9 ed i 2.2 litri, tutte con architettura a 4 cilindri in linea. La versione da 2 litri, che \u00e8 quella intermedia, ha fatto da base per la variante da 2 litri progettata e sviluppata in un secondo momento in joint-venture con il Gruppo Ford. Ma le primissime varianti furono realizzate unicamente dal gruppo PSA.\nDi seguito vengono descritte le tre versioni e le varianti in cui esse vengono suddivise.\nDW8.\nQuesta versione, considerata come il primo motore \"DW\" in ordine cronologico, \u00e8 a conti fatti una evoluzione dell'unit\u00e0 XUD9 da 1.9 litri. Rispetto a quest'ultima, l'alesaggio \u00e8 stato leggermente ridotto, scendendo cos\u00ec da 83 ad 82.2 mm, mentre la corsa rimasta invariata ad 88\u00a0mm. La cilindrata complessiva \u00e8 quindi scesa da 1905 a 1868 cm\u00b3. La potenza massima era di 68 CV a 4600 giri/min, con una coppia massima di 128 Nm a 2500 giri/min.\nIl motore \"DW8\", assieme all'unit\u00e0 DW10, ha dapprima affiancato ed in seguito sostituito il motore \"XUD9\".\nUna delle pi\u00f9 evidenti particolarit\u00e0 del motore \"DW8\" stava nel fatto di essere l'unico motore \"DW\" a non utilizzare la tecnologia common rail. Insomma, dal motore \"XUD9\" \u00e8 stata ripresa anche l'alimentazione ad iniezione indiretta. Inoltre era anche l'unico \"DW\" aspirato, in particolare si \u00e8 trattato dell'ultimo motore diesel aspirato prodotto dal Gruppo PSA. Infine, la distribuzione era monoalbero in testa a due valvole per cilindro.\nIl motore \"DW8\" \u00e8 stato montato su:\nUna seconda variante, denominata DW8B, era accreditata delle medesime prestazioni, ma aveva una cilindrata di 1859 cc. Tale versione \u00e8 stata montata sulle Citro\u00ebn Xsara 1.9 D prodotte tra il 1998 ed il 2001.\nDW10.\nQuesto motore \u00e8 stato il primo motore PSA ad utilizzare la tecnologia common rail. Anch'esso deriva dal motore \"XUD9\", del quale si propone come soluzione innovativa, a fianco dell'unit\u00e0 \"DW8\", pi\u00f9 tradizionale. Anche nel motore \"DW10\" \u00e8 stata mantenuta invariata la misura della corsa, ferma ad 88\u00a0mm, mente l'alesaggio \u00e8 stato portato ad 85\u00a0mm. Ci\u00f2 ha permesso di raggiungere una cilindrata di 1997 cc. Il fatto di utilizzare la tecnologia common rail implica anche il fatto che il motore \"DW10\" abbandona l'alimentazione ad iniezione indiretta, a favore dell'iniezione diretta. Infine, con tale unit\u00e0 motrice, il Gruppo PSA torna definitivamente alla sovralimentazione nei motori a gasolio.\nIl motore \"DW10\" ha raggiunto la sua evoluzione finale grazie ad una joint-venture tra Gruppo PSA e Ford. Presso quest'ultima Casa, tale nuovo motore ha fatto parte della famiglia Duratorq, ma \u00e8 comunque considerato come motore \"DW\" presso il Gruppo PSA.\nIl motore \"DW10\" \u00e8 stato proposto in tre varianti, aventi in comune le caratteristiche dimensionali, ossia una cilindrata di 1997 cc scaturita dalle misure di alesaggio e corsa, pari ad 85x88\u00a0mm.\nDi seguito vengono invece riportate le caratteristiche distintive tra le varie versioni di \"DW10\".\nDW10A o DW10TD.\n\u00c8 stata la prima variante del \"DW10\", quella pi\u00f9 primitiva. La testata era a due valvole per cilindro, con distribuzione monoalbero in testa. La sovralimentazione era affidata ad un turbocompressore a 2 bar senza l'ausilio di un intercooler. Il rapporto di compressione, pari a 18:1, non era esageratamente alto per un motore diesel. La potenza massima era di 90\u00a0CV a 4000 giri/min, mentre la coppia motrice raggiungeva il suo valore massimo, pari a 210 N\u00b7m, a 1900 giri/min (in alcuni modelli, come la \"Xsara Picasso\", la coppia massima si fermava a 205 Nm a 1900 giri/min).\nQuesto motore \u00e8 stato utilizzato sui seguenti modelli:\nQuesto motore \u00e8 stato montato anche sulla Suzuki Vitara, aveva una potenza di 87\u00a0CV a 4000 giri/min e una coppia motrice di 160 N\u00b7m.\nDW10 ATED.\nQuesta versione \u00e8 la diretta evoluzione del precedente, rispetto al quale differisce per l'introduzione di un turbocompressore KKK a geometria fissa coadiuvato da un intercooler che ne smaltisce il calore sviluppato. In questo modo \u00e8 stato possibile raggiungere una potenza pi\u00f9 elevata, di 107 o 109\u00a0CV a 4000 giri/min, a seconda delle applicazioni. I due marchi del Gruppo PSA, per\u00f2, arrotondavano tale cifra a 110\u00a0CV. La coppia massima, invece, raggiungeva valori compresi tra i 250 Nm ed i 270 Nm (sempre a seconda delle applicazioni) a soli 1750 giri/min. Tali valori sono ancor pi\u00f9 notevoli se si considera che il rapporto di compressione \u00e8 stato ulteriormente ribassato, portandolo a 17.6:1.\nQuesto motore \u00e8 stato introdotto nei modelli PSA alla fine del 1999, ma gi\u00e0 da un anno era stato ultimato. Il primo ad utilizzarlo non \u00e8 stato neppure un modello PSA, ma addirittura un modello giapponese, ossia la Suzuki Grand Vitara 2.0 TDI.\nQuesto motore ha trovato quindi applicazione su:\nDW10B o DW10TED4.\nQuesto motore \u00e8 nato sulla base dell'unit\u00e0 da 107\u00a0CV, ma non \u00e8 stato realizzato unicamente dal Gruppo PSA, bens\u00ec, come gi\u00e0 spiegato, dalla joint-venture con il Gruppo Ford. Tale motore ha mantenuto intatte le principali caratteristiche costruttive di base, ma ha introdotto una tecnologia di iniezione diretta common rail pi\u00f9 evoluta, e definita di seconda generazione. Il turbocompressore \u00e8 ora un Garrett, a geometria variabile e sempre affiancato da un intercooler. Inoltre, \u00e8 stato adottato un nuovo schema di distribuzione, a doppio albero a camme in testa e con quattro valvole per cilindro. Il rapporto di compressione \u00e8 stato portato a 17.6:1, mentre la pressione di alimentazione \u00e8 di 1650 bar.\nIn virt\u00f9 di tale joint-venture, tale versione \u00e8 stata utilizzata anche in modelli Ford ed anche da marchi ad esso appartenenti nel periodo del lancio e della diffusione del motore.\nCon un rapporto di compressione invariato rispetto alla variante da 107\u00a0CV, la potenza massima di questa unit\u00e0 motrice raggiunge i 136\u00a0CV a 4000 giri/min. Il picco di coppia arriva invece a 320 N\u00b7m a 2000 giri/min. Le rare versioni dotate di cambio robotizzato, per\u00f2, vedono la coppia scendere a 270 Nm. Nell'estate del 2008, questo motore \u00e8 stato sottoposto ad un leggero intervento, cosicch\u00e9 la potenza massima lievitasse a 140\u00a0CV.\nEssendo nato da una joint-venture, tale motore \u00e8 stato montato su svariati modelli appartenenti ai due gruppi automobilistici. Le applicazioni di tale unit\u00e0 motrici sono pertanto le seguenti:\nDW10C.\nNell'estate del 2009, viene introdotto il motore DW10C, destinato a sostituire il motore \"DW10TED4\" da 136\u00a0CV, il quale \u00e8 stato preso come base di partenza. La nuova unit\u00e0 \u00e8 decisamente pi\u00f9 potente, ma promette anche consumi ed emissioni inquinanti sensibilmente inferiori. Apparentemente solo rivisitato, il 2 litri turbodiesel che ha fatto da base, \u00e8 stato in realt\u00e0 modificato per una buona met\u00e0 dei suoi componenti. Prima di tutto sono state ottimizzate le camere di scoppio, seguendo una tecnologia gi\u00e0 presente dal 2006 nel 2.2 litri \"DW\" e volta all'ottimizzazione del rendimento termico. Tale tecnologia, denominata \"ECCS\" (Extreme Conventional Combustion System), permette inoltre un miglior riempimento dei cilindri in quanto favorisce maggiormente l'entrata dei gas freschi in fase di aspirazione. L'ottimizzazione del rendimento termico \u00e8 stato necessario per fare in modo che il nuovo 2 litri soddisfacesse appieno la normativa Euro 5. Inoltre, anche il sistema di alimentazione ad iniezione \u00e8 stato rivisto ed ottimizzato: ora la pressione di alimentazione negli iniettori \u00e8 di 2000 bar. Queste novit\u00e0 hanno permesso inoltre di abbassare il rapporto di compressione, sceso a 16:1.\nViene inoltre utilizzato un turbocompressore a bassa inerzia, che garantisce una risposta pi\u00f9 pronta a regimi pi\u00f9 bassi, grazie anche alla sua capacit\u00e0 di ruotare fino a ben 210\u00a0000 giri/min. Infine, vengono ridotti gli attriti tra le parti in movimento e viene ottimizzato anche il sistema di ricircolo dei gas di scarico, per una ancor maggior riduzione degli ossidi d'azoto.\nCon tutti questi aggiornamenti, il nuovo 2 litri turbodiesel common rail raggiunge una potenza massima di 163\u00a0CV a 3750 giri/min, con una coppia massima di 340 N\u00b7m pressoch\u00e9 costanti tra 2000 e 3000 giri/min.\nQuesto nuovo motore \u00e8 stato montato su:\nDW10D.\nUn'altra variante eroga 150\u00a0CV a 3750 giri/min, con un picco di coppia pari a 340 Nm a 2000 giri/min. Tale variante, introdotta anch'essa nel 2009, \u00e8 anch'essa un'evoluzione dell'unit\u00e0 \"DW10B\", rispetto alla quale viene modificata circa la met\u00e0 dei componenti allo scopo di ottenere il massimo rendimento, nonch\u00e9 un ulteriore, deciso abbattimento di consumi ed emissioni inquinanti. Ed in effetti, il fabbisogno medio di carburante per questo motore, scende di circa il 7%. Tale variante trova applicazione su:\nMotore BlueHDi.\nA partire dalla fine del 2013, \u00e8 stato introdotto il cosiddetto \"motore BlueHDi\": basato sul 2 litri HDi, questo motore porta al debutto su un motore PSA la tecnologia AdBlue, lanciata gi\u00e0 anni prima dalla Mercedes-Benz. Grazie a tale tecnologia, vengono abbattuti in maniera drastica gli ossidi di azoto: in pratica l'AdBlue \u00e8 un additivo a base di urea che viene spruzzato a piccole dosi all'interno del tubo di scarico e che, mescolandosi con i gas in uscita d\u00e0 origine a vapore acqueo ed azoto. Tale soluzione consente a tale motore di soddisfare la normativa Euro 6.\nIl motore BlueHDi viene proposto in cinque varianti di potenza, da 120 a 209 CV. Quest'ultima variante \u00e8 caratterizzata dalla doppia sovralimentazione. Le caratteristiche ed applicazioni di questi motori sono riportate di seguito:\nAltre applicazioni.\nUna variante da 120\u00a0CV del \"DW10\" \u00e8 stata montata su:\nUn'altra variante, con potenza di 116\u00a0CV, \u00e8 stata utilizzata solo dalla Ford per i modelli \"Mondeo Mk3\", \"Galaxy Mk3\" ed \"S-Max\" a partire dal 2010. Sempre il marchio statunitense, sulla seconda generazione della \"Ford Kuga\" (lanciata nel 2012), monta un 2 litri turbodiesel PSA/Ford da 140 CV.\nCome ultima considerazione \u00e8 importante ricordare che i motori \"DW10\" in generale non vanno confusi con il 2 litri turbodiesel Duratorq realizzato ed utilizzato esclusivamente dal Gruppo Ford (1998 cc, alesaggio e corsa: 86x86\u00a0mm) contemporaneamente al 2 litri \"DW10TED4\".\nDW12.\nQuesto motore \u00e8 stato introdotto nel 2000 su alcune berline di fascia alta e medio-alta del Gruppo PSA. Tale variante rappresenta il top della famiglia \"DW\" per dimensionamento e prestazioni.\nSi tratta di una versione a corsa lunga del \"DW10\", poich\u00e9, fermo restando l'alesaggio di 85\u00a0mm, \u00e8 stato montato un nuovo albero a gomiti con manovelle dal braccio pi\u00f9 lungo, che permette un aumento della corsa da 88 a 96\u00a0mm. In questo modo la cilindrata \u00e8 cresciuta fino a 2179 cc. La distribuzione \u00e8 dall'inizio bialbero a 4 valvole per cilindro per quasi tutte le varianti, tranne che per una, la meno potente.\nDW12UTED.\nQuesta variante era quella con testata a due valvole per cilindro, aveva una potenza massima di 101 CV ed era stato montato sui furgoni Peugeot \"Boxer\" e Citro\u00ebn \"Jumper\".\nDW12TED4.\nIl motore \"DW12\" ha conosciuto due fasi evolutive. La prima fase \u00e8 quella che lo ha accompagnato dal debutto fino all'inizio del 2006. In questa fase il motore \"DW12\" era caratterizzato da un rapporto di compressione di 18:1, erogava 136\u00a0CV di potenza massima a 4000 giri/min e 310 N\u00b7m di coppia massima a 2000 giri/min. Con queste caratteristiche tale propulsore \u00e8 stato montato su:\nUna variante depotenziata a 128\u00a0CV \u00e8 stata montata su:\nA partire dal 2006, il motore \"DW12\" \u00e8 stato riproposto in una nuova versione pi\u00f9 potente, sviluppata in collaborazione con il Gruppo Ford, assieme al quale era gi\u00e0 stato lanciato con successo il 2 litri turbodiesel \"DW10 TED4\", gi\u00e0 due anni prima. Tra le varie novit\u00e0 introdotte su questo motore, va ricordata la cosiddetta tecnologia \"ECCS' \"(di cui si \u00e8 gi\u00e0 parlato a proposito del motore\" DW10C\"), volta all'ottimizzazione delle camere di scoppio, della combustione e quindi del rendimento termico.\"\"\nGrazie alla sostanziosa rivisitazione, il propulsore arriva ad erogare 156\u00a0CV di potenza massima a 4000 giri/min, con un picco di coppia pari a 380 N\u00b7m a 2000 giri/min. Come nel caso del 2 litri \"DW10\" PSA/Ford, anche in questo caso il 2.2 litri \"DW12\" \u00e8 stato utilizzato anche su modelli Ford.\nIl \"DW12\" da 2179 cc non va confuso con il Duratorq da 2198 cc, utilizzato esclusivamente dal Gruppo Ford per alcuni suoi modelli in contemporanea con il \"DW12\".\nLe applicazioni per il \"DW12\" rivisitato sono quindi le seguenti:\nDW12BTED4.\nSempre nel 2006, il 2.2 litri PSA-Ford ha subito un'ulteriore significativa evoluzione, consistente nella doppia sovralimentazione tramite due turbocompressori che lavorano a bassa pressione. In questo modo la potenza massima ha potuto raggiungere 170\u00a0CV a 4000 giri/min, con un picco di coppia pari a 370 N\u00b7m a 1750 giri/min. Queste le applicazioni:\nPer quanto riguarda i modelli della Ford che hanno montato il 2.2 litri biturbo da 170\u00a0CV (Mondeo, Galaxy ed S-Max), questi hanno beneficiato di un leggero ritocco, avvenuto tra la fine del 2008 e l'inizio del 2009. Grazie a tale ritocco, la potenza massima \u00e8 salita a 175\u00a0CV a 3500 giri/min, con una coppia massima di 400 N\u00b7m a 1750 giri/min.\nDW12C.\nAlla fine di ottobre del 2010, \u00e8 stata introdotta una nuova versione assai performante del 2.2 HDi, che arriva ad erogare ben 204\u00a0CV a 3500 giri/min, con un picco di coppia di 450 Nm a 2000 giri/min, pur ritornando ad avere un singolo turbocompressore. Questo motore viene montato su:\nVarianti del Gruppo Ford.\nI marchi Land Rover e Jaguar, nel corso del due decenni compresi tra la fine del XX secolo e l'inizio del XXI, sono appartenuti al Gruppo Ford BMW prima di essere stati ceduti al colosso indiano della Tata Motors nel 2009.\nI due marchio inglesi hanno quindi potuto usufruire dei motori DW,(FORD BMW) ma in due nuovi livelli di potenza.\nLe varianti sono due, entrambe turbodiesel: una eroga fino a 150\u00a0CV, la seconda ne raggiunge ben 190, in entrambi i casi ottenuti a 4000 giri/min. I valori di coppia massima sono invece di 420 Nm a 1750 giri/min per entrambe le varianti. Tali motori sono stati montati su:\nI modelli indicati con la sigla TD4 montano il motore da 150\u00a0CV, mentre quelli indicati con la sigla SD4 montano la pi\u00f9 potente variante da 190\u00a0CV. Le applicazioni Jaguar, invece, si limitano alla sola variante da 190 CV e ad un solo modello, la Jaguar XF 2.2D, introdotta all'inizio dell'autunno 2011 e sostituita nel 2012 da una variante potenziata a 200 CV."}
{"id": "1788471", "revid": "1234826", "url": "https://it.wikipedia.org/wiki?curid=1788471", "title": "She Loves You", "text": "She Loves You \u00e8 una canzone scritta da John Lennon e Paul McCartney e pubblicata come singolo dai Beatles nel 1963. Il disco ha stabilito diversi primati nel Regno Unito e uno anche negli Stati Uniti essendo una delle cinque canzoni dei Beatles a raggiungere la \"top five\" contemporaneamente in quell'anno.\n\"She loves you\" rappresenta il maggior successo di vendite dei Beatles in Inghilterra ed \u00e8 una delle due canzoni che il gruppo ha registrato per il mercato tedesco, col titolo \"Sie liebt dich\" (l'altra \u00e8 \"Komm, gib mir deine Hand\").\n\"She loves you\" \u00e8 presente anche nell'album uscito negli Stati Uniti \"The Beatles' Second Album\", uscito nel 1964.\nNel novembre 2004, la rivista \"Rolling Stone\" ha inserito \"She loves you\" tra le 500 migliori canzoni di tutti i tempi alla posizione numero 64. L'anno successivo, il mensile \"Uncut Magazine\" ha definito \"She loves you\" la terza canzone che ha cambiato il mondo, dopo \"Heartbreak Hotel\" di Elvis Presley e \"Like a Rolling Stone\" di Bob Dylan.\nDescrizione.\nL'ispirazione per \"She loves you\" venne a Lennon e McCartney nel 1963 dopo un concerto al Majestic Ballroom di Newcastle, all'interno del tour che i Beatles fecero con Roy Orbison e Gerry and the Pacemakers. McCartney ricorda che lui e Lennon scrissero il brano in un hotel proprio a Newcastle.\nNel 2003 ci fu un progetto per porre una targa in quell'hotel ma n\u00e9 Paul McCartney n\u00e9 Ringo Starr, gli unici due Beatles ancora in vita, ricordavano se si trattasse dell'Imperial Hotel o del Royal Turk's Head.\nMcCartney afferm\u00f2, lo stesso anno in cui la canzone venne scritta:\nCaso strano per una canzone d'amore, le strofe di \"She Loves You\" sono scritte in terza persona. L'idea \u00e8 stata attribuita a McCartney da Lennon nel 1980: \u00abLa scrivemmo insieme (con Paul) ma non ricordo bene come. Ricordo per\u00f2 che fu un'idea di Paul, invece di cantare per l'ennesima volta 'I love you', decise di introdurre una terza persona\u00bb.\nAccoglienza.\nIl 23 agosto 1963 il singolo venne pubblicato nel Regno Unito con \"I'll get you\" come lato B. Il disco stabil\u00ec e super\u00f2 fin dall'inizio molti primati nella scena musicale britannica, diventando il singolo \"best-selling\" dei Beatles da 1.89 milione di copie vendute, superato nel 1977 da Paul McCartney e i Wings con \"Mull of Kintyre\". Entrato nelle classifiche il 31 agosto, \"She loves you\" vi \u00e8 rimasto per ben 31 settimane consecutive, 18 delle quali nella \"top 3\". La prima posizione della Official Singles Chart \u00e8 stata raggiunta appena tre settimane dopo l'entrata in classifica, il 14 settembre 1963 per sei settimane.\nNonostante l'enorme successo in patria, la canzone distribuita dalla Capitol Records stent\u00f2 a decollare oltreoceano. \nQuando venne pubblicata negli Stati Uniti, il 16 settembre 1963, non ricevette particolari attenzioni ma tre mesi dopo usc\u00ec il singolo \"I Want to hold your hand\" che raggiunse la vetta delle classifiche e dette il via alla British invasion. \nQuesto fenomeno musicale apr\u00ec la strada ad altri dischi dei Beatles e all'arrivo dei dischi di altri gruppi britannici in America. \n\"She loves you\" fu lanciato di nuovo e dal 25 gennaio 1964 rimase nella classifica Billboard Hot 100 15 settimane, due delle quali nella prima posizione.\nIl singolo raggiunge la prima posizione anche in Canada e Norvegia, la terza in Australia e la settima in Germania e Paesi Bassi.\nIl ritornello, in cui veniva pi\u00f9 volte ripetuto \"\"Yeah yeah\", divenne un vero tormentone, e in certi casi arriv\u00f2 a definire una intera generazione (\"generazione y\u00e9 y\u00e9\").\nCover.\nCover di \"She loves you\" sono state eseguite, tra le numerosissime, da:"}
{"id": "1788479", "revid": "1546219", "url": "https://it.wikipedia.org/wiki?curid=1788479", "title": "Smoke Gets in Your Eyes", "text": "Smoke Gets in Your Eyes \u00e8 un brano musicale scritto dal compositore statunitense Jerome Kern e dal paroliere Otto Harbach per la loro operetta del 1933 \"Roberta\". Venne anche eseguita da Irene Dunne per l'adattamento cinematografico del 1935 con Fred Astaire, Ginger Rogers e Randolph Scott. Sono state eseguite numerose cover del brano, ma probabilmente la versione pi\u00f9 famosa rimane quella del 1958 dei Platters, che nel 1959 arriv\u00f2 alla numero uno della Billboard Hot 100 per tre settimane, nel Regno Unito per cinque settimane, in Italia per 11 settimane ed in Australia per 10 settimane, alla numero 4 in Olanda ed al numero 5 nelle Fiandre in Belgio.\nCelebri cover.\nPaul Whiteman e la sua orchestra, esegu\u00ec \"Smoke Gets in Your Eyes\" nel 1934, che arriv\u00f2 alla vetta della classifica per sei settimane.\nJack Payne and his band incide nell'ottobre 1934 in londra- Smoke Gets In Your Eyes (Billy Scott-Coomber, vocal) con etichetta Rex.\nNel 1946, Nat \"King\" Cole registr\u00f2 una propria versione del brano.\nNel 1956, Vic Damone ne esegu\u00ec una versione molto differente dall'originale, con un tono molto pi\u00f9 drammatico. \"Smoke Gets in Your Eyes\" divenne cos\u00ec una delle canzoni pi\u00f9 famose del suo repertorio.\nNel 1972 anche la versione del gruppo inglese Blue Haze divenne molto popolare.\nIl sassofonista Boots Randolph ne fece una versione acustica come lato B del suo LP \"Yakety Sax\".\nBryan Ferry ne incise una versione nel 1974 nell'album \"Another Time, Another Place \", che raggiunse la posizione #17 della classifica inglese nel settembre 1974.\nJerry Garcia pubblic\u00f2 un video musicale nei primi anni novanta eseguendo \"Smoke Gets in Your Eyes\". Nel video compariva anche l'attrice Ashley Judd, all'epoca ancora poco conosciuta.\nNel 1969, Giusy Romeo (non ancora nota con il nome d'arte di Giuni Russo) incise una cover in italiano di questa canzone intitolata \"Fumo negli occhi\". A differenza delle altre cover sovracitate, quest'ultima non ebbe un grande successo, e in Italia pass\u00f2 quasi inosservata.\nSerge Gainsbourg ne ha realizzato una cover inserita nel disco \"Rock Around the Bunker\" (1975).\nNel 1975 fu proposta una versione disco del motivo nell'interpretazione di Penny McLean che fu molto ballata nelle discoteche.\nNel 2015 Simona Molinari la riporta alla luce con la sua personale e raffinata interpretazione inclusa nell'album \"Casa Mia\".\nUso nel cinema.\nLa canzone \u00e8 comparsa in numerosi film, fra cui \"American Graffiti\" (1973), \"Smoke (film)\" (1995) e pi\u00f9 tardi \"Being Julia - La diva Julia\" del 2004 e di \"Cuori in Atlantide\" di Scott Hicks. La versione dei Platters \u00e8 stata utilizzata in \"Always - Per sempre\" del 1989 di Steven Spielberg, \"Le lacrime amare di Petra von Kant\" del 1972 e \"45 anni\" del 2015. La canzone viene inoltre cantata da Cher nel film \"Un t\u00e8 con Mussolini\" del 1999 di Franco Zeffirelli. \"Smoke Gets in Your Eyes\" \u00e8 anche il titolo di un episodio della serie televisiva americana del 2007 \"Mad Men\". Nel 2010 interpretata da Bryan Ferry nei titoli di coda del film \"Somewhere\" di Sofia Coppola\nAdriano Celentano ne ha fatto una cover in italiano inserita poi nel film degli anni 80 dal titolo \"Lui \u00e8 peggio di me\""}
{"id": "1788480", "revid": "767487", "url": "https://it.wikipedia.org/wiki?curid=1788480", "title": "\u0130brahim Ka\u015f", "text": ""}
{"id": "1788482", "revid": "124872062", "url": "https://it.wikipedia.org/wiki?curid=1788482", "title": "Geografia della Lombardia", "text": "La Geografia di tutta la Lombardia illustra le caratteristiche geografiche della Lombardia, regione d'Italia situata nel nord-ovest.\nDati generali.\nLa superficie della Lombardia si divide quasi equamente tra pianura (che rappresenta circa il 47,2% del territorio) e zone montuose (che ne rappresentano il 40,52%). Il 12,28% della regione \u00e8 collinare. \nLa regione viene divisa in quattro parti: una strettamente alpina, una montuosa o collinare, una pianeggiante o poco mossa suddivisa in Alta e Bassa pianura ed infine la zona a sud del fiume Po. La regione \u00e8 attraversata da decine di fiumi (tra cui il fiume pi\u00f9 grande d'Italia) ed \u00e8 bagnata da centinaia di laghi di origine naturale.\nOrografia.\nIn termini geografici, la Lombardia non si pu\u00f2 considerare un territorio unitario, nel senso di territorio delimitato da precise conformazioni fisiche, sia per la variet\u00e0 di paesaggi che l'attraversano senza racchiuderla, sia perch\u00e9 i confini amministrativi, molto spesso, sono il frutto di complesse vicende storiche. Tuttavia \u00e8 possibile delineare a grandi linee il suo territorio amministrativo attraverso rilievi, laghi e fiumi. A delimitare la Lombardia a nord si pu\u00f2 adoperare lo spartiacque alpino tra la Valtellina e le valli del Reno e dell'Inn anche se, a volte, il confine oltrepassa il versante valtellinese. A est sono il lago di Garda ed il fiume Mincio a separare la Lombardia da altre regioni italiane; cos\u00ec come a sud il Po (eccezion fatta per l'Oltrep\u00f2 pavese e l'Oltrep\u00f2 mantovano che si estendono pi\u00f9 a sud), e a ovest il Lago Maggiore ed il Ticino (con l'eccezione della Lomellina che sconfina verso il Piemonte) possono servire a distinguere la Lombardia dalle altre regioni. Questi confini racchiudono un territorio di poco meno di 24.000\u00a0km\u00b2, rendendola la quarta regione per estensione superficiale.\nIn un viaggio attraverso la regione, da nord verso sud, s'incontrano lungo il cammino per primi i rilievi delle Alpi, poco pi\u00f9 a sud le Prealpi seguite da dolci colline che smussano il passaggio dalla montagna alla Pianura Padana. Proprio lungo la fascia prealpina si trovano alcuni dei pi\u00f9 grandi laghi d'Italia (come il lago di Garda, il Lago Maggiore e il lago di Como), mentre numerosi fiumi (come il Po, l'Adda, l'Oglio, il Mincio e il Ticino) e torrenti solcano la montagne, formando strette e profonde valli, e attraversano la pianura rendendola rigogliosa di vegetazione. In una piccola area a sud dell'Oltrep\u00f2 pavese si ergono colline e montagne dell'Appennino ligure. \nI nomi delle Alpi della Lombardia derivano tutti dalle popolazioni che, al tempo dei Romani, vivevano tra queste montagne. Le Alpi Lepontine prendono il nome dalla popolazione ligure dei Leponzi stanziata in questa zona e assoggettata da Augusto. Le Alpi Retiche dai Reti, popolazione di origine etrusca rifugiatasi nelle Alpi Centrali durante l'invasione celtica. Le Alpi Orobie dalla popolazione di origine ligure, o forse celtica, degli Orobi.\nLe catene montuose rivestono il 40,5% del territorio regionale e sono costituite dalle Alpi, dalle Prealpi e dagli Appennini. Appartengono alle Alpi lombarde una piccola porzione delle Alpi Lepontine e gran parte delle Alpi Retiche. Sul territorio montano della Lombardia spiccano quattro massicci orografici di rilievo: il Badile-Disgrazia, il Bernina, l'Ortles-Cevedale e l'Adamello. I primi tre sorgono sullo spartiacque tra i bacini del Reno e dell'Inn a nord e dell'Adda e dell'Oglio a sud e solo in parte si ergono sul territorio nazionale. L'Adamello, invece, sorge tra i bacini dell'Adda e dell'Adige e si trova completamente in territorio italiano. Il punto pi\u00f9 elevato del territorio lombardo \u00e8 una spalla secondaria del Pizzo Bernina, la Punta Perrucchetti, a 4020\u00a0m (la vetta della montagna raggiunge i 4049\u00a0m, ma si trova in territorio elvetico). Altra importante vetta \u00e8 il Monte Cevedale, del massiccio dell'Ortles-Cevedale, che arriva a 3764\u00a0m. Il massiccio dell'Ortles-Cevedale ospita il ghiacciaio dei Forni che ha un'estensione di circa 12\u00a0km\u00b2 ed \u00e8 il pi\u00f9 grande d'Italia. A sud della Valtellina si stagliano le Alpi Orobie delimitate a est dalla Valcamonica e ad ovest dal bacino del lago di Como. \nConfinate ad ovest dal Lago Maggiore e a est dal Lago di Garda si trovano le Prealpi lombarde le cui vette superano di poco i 2500\u00a0m di quota. Le Prealpi sono in prevalenza costituite da sedimenti calcarei. La loro origine sedimentaria ha permesso la formazione di solchi profondi nelle montagne, principalmente ad opera dei ghiacciai, che hanno portato alla formazione di strette e profonde valli solcate da fiumi e occupate in parte dei laghi prealpini, sbarrati verso la pianura da rilievi morenici. I rilievi morenici a sud delle prealpi, assieme alle prime sporgenze orografiche, formano quella fascia collinare (12,4% del territorio) che collega le prealpi alla pianura e che contiene numerosi laghi piccoli e poco profondi.\nLa pianura lombarda occupa ben il 47,1% della superficie totale della regione ed \u00e8 parte della Pianura padana che si estende dal Piemonte alla Romagna dalle Alpi agli Appennini.\nLa pianura lombarda pu\u00f2 essere suddivisa geologicamente in due parti: l'alta e la bassa. L'alta pianura \u00e8 caratterizzata da materiali grossolani, molto permeabili, di origine alluvionale e presenta grossi solchi originati dai fiumi che scendono dalle montagne. La bassa pianura invece \u00e8 formata da materiale argilloso, poco permeabile e declina dolcemente verso il Po. Il passaggio dall'alta alla bassa pianura lombarda \u00e8 segnalato dalla presenza di riaffioramenti naturali d'acqua detti risorgive o fontanili causato dell'incontro della falda freatica proveniente dall'alta pianura con i terreni impermeabile della bassa. Questa linea ha un andamento parallelo a quello prealpino e passa per le citt\u00e0 di Magenta, Monza, Treviglio, Chiari e Goito.\nSezioni alpine.\nLe sezioni e sottosezioni alpine che interessano la Lombardia sono:\nTratti appenninici principali.\nI tratti appenninici che interessano la Lombardia sono:\nPassi alpini.\nLe vallate alpine lombarde sono pi\u00f9 ampie e larghe rispetto a quelle che si trovano, sempre sull'arco alpino, in Piemonte e in Valle d'Aosta. La maggior parte di esse sono attraversate da torrenti che scendono verso la Pianura Padana formando fiumi che poi si immettono alla sinistra idrografica nel Po. Grazie all'ampiezza delle loro valli i passi alpini lombardi, sebbene si trovino ad un'altitudine elevata, sono facilmente accessibili. \nI passi internazionali pi\u00f9 importanti che si trovano sulle Alpi lombarde e che mettono in comunicazione la regione con la Svizzera sono il passo dello Spluga (2.118 m), il passo del Maloja (1.815 m) e il passo del Bernina (2.323 m), con quest'ultimi due che sono situati in territorio elvetico. I passi nazionali pi\u00f9 importanti sono invece il passo dello Stelvio (2.759 m) e il passo del Tonale (1.883 m), che mettono in comunicazione la Lombardia con il Trentino-Alto Adige. Questi passi alpini rivestono una grande rilevanza anche da un punto di vista storico, visto che da sempre permettono una facile comunicazione tra la Lombardia e i suoi territori confinanti. Da essa sono poi conseguiti costanti traffici commerciali, che hanno contribuito allo sviluppo della Lombardia.\nIdrografia.\nI laghi.\nGuardando un'immagine ripresa dal satellite della Lombardia, ci si accorge che la regione \u00e8 costellata da molti laghi di grandi e piccole dimensioni, i principali dei quali sono:\nI fiumi.\nPer il territorio lombardo passano centinaia di fiumi e torrenti, il pi\u00f9 rilevante dei quali \u00e8 sicuramente il Po che con i suoi \u00e8 il pi\u00f9 lungo d'Italia. Per un lungo tratto costituisce il confine meridionale della regione e scorre interamente in Lombardia solo nelle provincia di Pavia e Mantova.\nGli altri principali fiumi provengono dal versante alpino della Pianura Padana e sono tutti affluenti del Po, infatti il territorio lombardo \u00e8 quasi interamente compreso nel bacino idrografico del principale fiume italiano. Data la scarsa estensione del territorio regionale a sud del Po la Lombardia \u00e8 praticamente priva di fiumi Appenninici: nell'Oltrep\u00f2 pavese non si trovano corsi d'acqua significativi, mentre l'unica eccezione \u00e8 costituita dal Secchia che nell'ultimo tratto del suo corso, prima di confluire nel Po, scorre nell'Oltrep\u00f2 mantovano.\nOltre al Po, i fiumi principali sono:\nIl maggior corso d'acqua \u00e8 il Po, che raccoglie le acque di tutti i principali fiumi lombardi. Il Mincio \u00e8 l'emissario del Lago di Garda, nel quale entra in Trentino, col nome di Sarca. Il tratto lombardo del Mincio \u00e8 di 75 km, alcuni dei quali in Veneto. In Lombardia, il Mincio \u00e8 placido e paludoso, tanto che presso la citt\u00e0 di Mantova, il fiume si allarga in una serie di laghi; poco dopo il Mincio raggiunge il Po."}
{"id": "1788487", "revid": "1573940", "url": "https://it.wikipedia.org/wiki?curid=1788487", "title": "Chiesa del Cimitero della Vergine", "text": "La chiesa del Cimitero della Vergine \u00e8 un edificio sacro situato in via Bonellina, in localit\u00e0 La Vergine nel comune di Pistoia.\nStoria.\nLa costruzione di un nuovo cimitero nella periferia meridionale di Pistoia risale alla met\u00e0 dell'Ottocento e nasce da pressanti esigenze igieniche. Risulta infatti necessario individuare un nuovo spazio da destinare alla sepoltura delle salme della parrocchia della Vergine, fino ad allora inumate all'interno della chiesa. I lavori, terminati nel 1855, proseguono negli anni sessanta con la costruzione dei loggiati, fino al secondo decennio del Novecento quando viene intrapreso l'ampliamento della zona cimiteriale.\nUna cappella con pianta a T sorge da tempo al centro del lato est del primo chiostro, ma nel 1959 il comitato parrocchiale del camposanto commissiona a Giovanni Michelucci la costruzione di una nuova cappella, pi\u00f9 ampia, ubicata nella stessa posizione. Dell'antico edificio restano al termine dei lavori solo alcuni setti murari e i monumenti ottocenteschi.\nIl progetto \u00e8 presentato da Michelucci alla Commissione edilizia comunale nel luglio 1959 e al settembre dello stesso anno datano i disegni esecutivi con importanti modifiche riguardanti in particolare la struttura dei ballatoi interni. La doppia fila di sostegni decorativi previsti nel primo progetto viene sostituita da una sequenza di pilastri in cemento armato a V di doppia altezza. I lavori, diretti dall'ingegner Gianfranco Biagini, sono terminati all'inizio del 1961.\nDescrizione.\nLa chiesa, situata al termine del viale centrale d'accesso, \u00e8 stretta tra i porticati del chiostro quadrato, alle spalle della zona di nuovo ampliamento.\nEsterno.\nDue scalinate in cemento si dipartono dallo stretto spiazzo antistante alla chiesa e si raccordano ai porticati superiori.\nParticolarmente critico l'attacco tra la zona absidale della chiesa e il chiostro retrostante: al prospetto posteriore \u00e8 addossata una struttura in cemento armato, porticata, che si affianca direttamente alle cappelle funebri del primo Novecento dove \u00e8 ubicato un ulteriore sistema di distribuzione verticale con ascensore\nLa chiesa, di pianta sostanzialmente rettangolare, \u00e8 caratterizzata da una notevole articolazione spaziale che raccorda gli antichi percorsi del chiostro con il nuovo edificio. L'arretramento della facciata vetrata rispetto al basamento rivestito in pietra consent\u00ec infatti a Michelucci la costruzione di un passaggio sopraelevato, direttamente comunicante con il loggiato superiore del chiostro, sormontato da un altro percorso aereo. La composizione del prospetto principale mostra per altro un particolare gusto decorativo, riflesso nella lavorazione a ricorsi orizzontali della pietra rustica del basamento, nel disegno delle strette finestre vetrate, nella superficie liscia del rivestimento lapideo della zona superiore e nell'alternanza di conci bianchi e rosa.\nInterno.\nAl lineare decorativismo della facciata si contrappone l'estrema essenzialit\u00e0 dei prospetti laterali e dell'interno che nella sagoma della copertura e nel diaframma inclinato che sovrasta il presbiterio ricordano la chiesa di Collina. Gli spazi irregolari ricavati lungo le pareti laterali dimostrano la difficile integrazione nel nuovo edificio delle murature preesistenti. Sopra di essi si dispongono i due ballatoi sostenuti da pilastri a V dove trovano spazio altri loculi.\nLa ricerca di uno stretto collegamento tra chiesa e cimitero gi\u00e0 osservata all'esterno si riflette anche internamente e si inserisce nella visione michelucciana dell'architettura come percorso. La luce filtra dalla grande vetrata in facciata che ripropone un tema previsto in un primo tempo anche per la vicina chiesa delle Sante Maria e Tecla.\nFortuna critica.\nLa chiesa non gode della dovuta attenzione e, mentre versa in un profondo stato di abbandono, anche nella vasta bibliografia sull'architetto pistoiese essa \u00e8 presente, a eccezione delle brevi note di Lugli (1966), solo a partire dalla seconda met\u00e0 degli anni ottanta, negli scritti di Belluzzi, Conforti (1986) e Marco Dezzi Bardeschi (Parigi Firenze 1988). Le trasformazioni urbanistiche della zona a cavallo tra gli ultimi due secoli sono invece ampiamente illustrate da Beneforti (1979)."}
{"id": "1788490", "revid": "1718925", "url": "https://it.wikipedia.org/wiki?curid=1788490", "title": "Effetto Kerr", "text": "Leffetto Kerr \u00e8 un fenomeno per cui quasi tutte le sostanze trasparenti isotrope, se sottoposte a un campo elettrico, subiscono una variazione nelle propriet\u00e0 ottiche, presentando il fenomeno della birifrangenza. Il comportamento \u00e8 come quello di cristallo monoassico con asse ottico parallelo al campo elettrico. \u00c8 stato scoperto dallo scozzese John Kerr.\nSperimentalmente si trova che la differenza tra gli indici di rifrazione straordinario e ordinario \u00e8 data da:\nformula_1\ndove formula_2 \u00e8 il modulo quadro del campo elettrico applicato, \u03bb la lunghezza d'onda incidente e K \u00e8 una costante, detta costante di Kerr, che dipende dalla temperatura, decrescendo al crescere di questa. \nApplicazioni.\nUna tipica applicazione di questo effetto \u00e8 la cella di Kerr. Essa altro non \u00e8 che un condensatore con dielettrico posto tra due polarizzatori incrociati. In assenza di campo elettrico tra le armature del condensatore l'intensit\u00e0 dell'onda trasmessa dal secondo polarizzatore \u00e8 nulla. Quando, tramite l'applicazione di una tensione, si genera un campo elettrico tra le armature del condensatore, viene indotto uno sfasamento sull'onda. All'uscita della cella l'onda sar\u00e0 polarizzata ellitticamente e il secondo polarizzatore trasmetter\u00e0 solo la componente parallela al suo asse ottico.\nMezzi che manifestano l'effetto Kerr si chiamano mezzi di Kerr e trovano utilizzo nella produzione di laser a impulsi.\nL'effetto Kerr \u00e8 anche uno degli effetti non lineari in fibra ottica."}
{"id": "1788504", "revid": "1564499", "url": "https://it.wikipedia.org/wiki?curid=1788504", "title": "San Marco ai Monti", "text": "San Marco ai Monti \u00e8 una frazione di Sant'Angelo a Cupolo, comune della provincia di Benevento.\nGeografia fisica.\nAdagiata sul basso rilievo che guarda il fiume Sabato, il piccolo abitato di San Marco ai Monti \u00e8 racchiuso nell'odierno territorio di Sant'Angelo a Cupolo, ad una decina di km da Benevento.\nStoria.\nNel 1086 San Marco ai Monti era un possedimento del monastero beneventano di Santa Maria a Porta Somma. Con la sua soppressione nel 1321, il luogo pass\u00f2 al monastero di San Pietro delle Monache, che lo tenne come feudo fino all'inizio del XIX secolo. Era uno dei tre centri in cui si concentravano i contadini che godevano dei beni del monastero in enfiteusi.\nNel XVI secolo San Marco faceva parte del ristretto territorio pontificio di Benevento, vi rest\u00f2 fino alla creazione della provincia di Benevento dopo l'unit\u00e0 d'Italia.\nD'altronde nei secoli precedenti l'appartenenza del \"casale\" di S. Marco al dominio pontificio era stato oggetto di annose controversie e dispute comportanti ripetuti periodi di occupazione temporanea da parte della Corte napoletana, che ritenne a lungo San Marco ai Monti dipendente da Montefusco.\nRicercando in antichi documenti risalenti ai primi del '700 si rintracciano testimonianze del fatto che San Marco ai Monti nel XVIII secolo fosse un comune autonomo, questo status di comune dur\u00f2 fino al 1865, quando il piccolo comune venne soppresso per essere aggregato al comune di Sant'Angelo a Cupolo.\nMonumenti e luoghi d'interesse.\nNegli anni trenta l'intero territorio di San Marco ai Monti \u00e8 stato sottoposto a vincolo paesaggistico ai sensi della legge 29/06/1938 n\u00b0 1497 e con decreto ministeriale 12/11/1962 \u00e8 stato dichiarato d'interesse pubblico per la sua bellezza panoramica.\nA caratterizzare l'intero paese \u00e8 il Belvedere del Sannio, una terrazza naturale che offre un ottimo panorama su buona parte del Sannio e dei territori limitrofi.\nLa chiesa locale ospita una statua di sant'Anna.\nCultura.\nEventi.\nLe manifestazioni religiose sono quelle di San Marco Evangelista (25 aprile) e di Sant'Anna (26 luglio).\nEconomia.\nL'economia di San Marco ai Monti \u00e8 basata principalmente sul turismo. Da anni infatti \u00e8 meta di molti villeggianti e gitanti. Domina sul territorio collinare ancora oggi la presenza di nicchie di ruralit\u00e0 con la coltivazione della vite, dell'olivo, della silvicoltura e con piccole produzioni agricole per il consumo familiare."}
{"id": "1788507", "revid": "278954", "url": "https://it.wikipedia.org/wiki?curid=1788507", "title": "Richard Weston", "text": ""}
{"id": "1788508", "revid": "125301087", "url": "https://it.wikipedia.org/wiki?curid=1788508", "title": "Mirel R\u0103doi", "text": "Carriera.\nClub.\nDopo nove anni passati nelle file della Steaua Bucarest, il 15 gennaio 2009 ha firmato un contratto triennale con gli arabi dell'Al Hilal, dopo due stagioni passate in Arabia Saudita il giocatore ha firmato per la squadra degli Emirati Arabi Uniti dell'Al Ain.\nNazionale.\nHa fatto parte della rosa della nazionale rumena agli Europei di calcio 2008.\nNazionale rumena Under-21.\n\"Statistiche aggiornate al 19 giugno 2019\".\nNazionale nel dettaglio.\n\"Statistiche aggiornate al 19 novembre 2019.\""}
{"id": "1788513", "revid": "599013", "url": "https://it.wikipedia.org/wiki?curid=1788513", "title": "Terapia della Gestalt", "text": "La terapia della Gestalt (dove \"Gestalt\" in tedesco significa \"forma\") \u00e8 una scuola di psicoterapia parzialmente ispirata ad alcune analogie funzionali della \"psicologia della forma\" o \"psicologia della Gestalt\", che nacque agli inizi del XX secolo in Germania. \nIl termine \"Gestalt\" \u00e8 effettivamente tradotto in modo incompleto con \"forma\", non consentendo di apprezzarne completamente il significato. In tedesco si parla ad esempio della \"gestalt di una vallata\", per sottolineare la configurazione di diversi elementi nel costituire un tutto armonico, che ha significato. La Gestalt, dunque, pu\u00f2 essere considerata l'attitudine dello psichismo a legare tra loro dinamicamente gli elementi, costituendo un tutto significativo. \nSi considera a pieno titolo una forma di psicoterapia umanistico-esistenziale, in cui l'attenzione \u00e8 posta sulla dinamica inarrestabile di creazione di configurazioni figura-sfondo, che rappresentano continui cicli di contatto tra l'organismo e l'ambiente che lo circonda. \nViene ufficializzata da Fritz Perls e sua moglie Laura, negli anni quaranta a New York, come terapia che raccoglie e organizza le idee tradizionali della classica psicoterapia freudiana, junghiana e reichiana, nonch\u00e9 i principi della teoria del campo di Lewin e i contributi filosofici dell'esistenzialismo, della fenomenologia, e della Psicologia della Gestalt da cui prende il nome.\nStoria.\nSe per la \"psicologia della Gestalt\" si fa di solito riferimento a Kurt Koffka, il fondatore della \"psicoterapia della Gestalt\" viene solitamente considerato Fritz Perls. Dopo la laurea in neuropsichiatria come assistente di Kurt Goldstein, Perls si era trasferito a Francoforte, centro di fermento intellettuale nell'Europa degli anni venti del Novecento. Qui venne in contatto con alcuni dei maggiori psicologi della Gestalt di quel tempo, filosofi esistenzialisti e psicoanalisti. Qui incontr\u00f2 anche Laura Posner, sua futura moglie, che molti ritengono essere la cofondatrice della terapia della Gestalt. \nIn seguito alle persecuzioni naziste, emigr\u00f2 in Sudafrica dove, insieme alla moglie, fond\u00f2 l\"'Istituto Sudafricano di Psicoanalisi\". Qui scrisse il suo primo libro che si intitolava: \"Ego, hunger and aggression\" (\"Io, fame ed aggressivit\u00e0\"), scritto in collaborazione con la moglie Laura. Il sottotitolo del testo era \"una revisione della teoria e del metodo di S. Freud\". Rimase in Sud Africa fino al 1946 circa, dopo di che si trasfer\u00ec a New York.\nIl termine \"terapia della Gestalt\" fu usato per la prima volta come titolo del libro \"Terapia della Gestalt - Teoria e Pratica della terapia della Gestalt\", scritto a sei mani da Fritz Perls, Paul Goodman e Ralph Hefferline e pubblicato a New York nel 1951 (familiarmente chiamato: \"la Bibbia\"). \nNel 1952 fond\u00f2 il \"Gestalt Institute of New York\", istituto nel quale si terr\u00e0 una serie di laboratori di psicoterapia. Ma il momento storico in cui Fritz Perls e le tecniche che renderanno famosa la Terapia della Gestalt hanno avuto un grande seguito anche al di fuori degli Stati Uniti \u00e8 stato verso la fine degli anni 60, in particolare grazie ai suoi seminari, tenuti ad Esalen (nel Big Sur, in California). In quegli anni Perls ha avuto una popolarit\u00e0 anche mediatica, grazie anche al periodo molto aperto all'innovazione alla sperimentazione umana (dagli hippy alle contestazioni giovanili universitarie, fino alla introduzione in Occidente di pratiche spirituali e di ricerca di derivazione orientale). \nUn resoconto autobiografico della vita di Perls e degli ultimi si trova nel libro \"In and out the garbage pail\" del 1969, edito in Italia da Sovera nel 1991 col titolo \"Qui ed ora: psicoterapia autobiografica\".\nMa la figura di Perls e ci\u00f2 che da lui \u00e8 stato sperimentato non hanno esaurito il portato della Terapia della Gestalt, che infatti anche attualmente gode di una grande notoriet\u00e0 in tutto il mondo. Tuttavia la morte di Perls (nel 1971 mentre si trovava in Canada, intento a promuovere una specie di comunit\u00e0 terapeutica orientata allo sviluppo del potenziale umano) ha lasciato a coloro che ne sono considerati gli eredi il compito di conciliare le diverse anime della TdG. Ad oggi negli Stati Uniti il lavoro dei terapeuti della East Coast (l'Istituto di New York, che raccoglie l'eredit\u00e0 di Laura Perls, Isadore From e Paul Goodman) si distinguono nelle loro pratiche terapeutiche da quelli della West Coast (che raccoglie l'eredit\u00e0 dell'ultimo Perls, e di alcuni suoi collaboratori come Claudio Naranjo e Jim Simkin), dando vita anche in Italia a diversi modi di concepire la pratica psicoterapeutica. Ad oggi le differenze sembrano ancora prevalere sulle possibilit\u00e0 di integrare le due \"anime\" della Terapia della Gestalt, ma non c'\u00e8 dubbio che - come insegna proprio la TG - \u00e8 nella possibilit\u00e0 di utilizzare ci\u00f2 che \u00e8 idoneo a fornire soluzioni efficaci alle opportunit\u00e0 rappresentate nel momento presente che si realizza il potenziale di adattamento creativo che \u00e8 proprio dell'essere umano, cio\u00e8 la sua pi\u00f9 vera \"umanit\u00e0\".\nAspetti teorici.\nIl verbo \"gestalten\" significa \u201cmettere in forma\u201d o \u201cdare una struttura significante\u201d e il suo risultato, la Gestalt appunto, \u00e8 dunque una forma strutturata, completa e dotata di un senso.\nLa Gestalt sottolinea che il tutto \u00e8 differente dalla somma delle sue parti e perci\u00f2 la terapia della Gestalt assume che per comprendere un comportamento \u00e8 importante, oltre che analizzarlo, averne una visione di sintesi, ovvero cercare di percepirlo nell'insieme del contesto globale (visione olistica).\nLe ricerche della psicologia della Gestalt in particolare, dimostrarono che ogni individuo \u00e8 costantemente bombardato da una serie di stimoli, ma il sistema percettivo seleziona solo alcuni di essi e li organizza in strutture significative, o Gestalt. \nIn termini psicologici questo significa che, come individui, percepiamo noi stessi e il mondo come il risultato di un insieme di stimoli selezionati dal nostro sistema percettivo.\nIl sistema percettivo costruisce una figura definita rispetto ad uno sfondo indifferenziato.\nQuindi gli stimoli non vengono percepiti in modo disgiunto gli uni dagli altri, ma vengono organizzati in modo da rispondere al bisogno di costruire significati basati sull'esperienza percettiva dell'ambiente.\nL'osservazione fenomenologica deve astenersi dall'interpretare i significati dei singoli elementi, preferendo una descrizione accurata dell'insieme nella sua forma complessiva (la \"Gestalt\" del sistema, appunto).\nIl significato che emerger\u00e0 al termine dell'osservazione risulter\u00e0 essere ben pi\u00f9 preciso e profondo della semplice somma delle analisi delle singole parti del sistema.\nQuesto, in breve, \u00e8 il legame tra la terapia della Gestalt, la teoria del campo e le correnti filosofiche esistenziali e fenomenologiche europee del secolo scorso. \nFritz Perls svilupp\u00f2 questo principio ed ebbe il merito di applicarlo alla terapia, nei termini in cui il paziente ha bisogno di sperimentare l'ambiente per costruire i suoi significati; la terapia consiste quindi nell'analisi della struttura interna dell'esperienza reale - come funziona il mio sistema percettivo - al fine di accrescere la consapevolezza di questo processo - sono consapevole di \"vedere il mondo\" in un certo modo. \nNel testo che segna l'esordio della psicoterapia della Gestalt troviamo scritto:\n\"\u2026operando sull'unit\u00e0 e sulla mancanza di unit\u00e0 di questa struttura dell'esperienza qui e ora, ci sar\u00e0 possibile ricostruire i rapporti dinamici tra figura e sfondo, fino a quando il contatto non diverr\u00e0 pi\u00f9 intenso, la consapevolezza pi\u00f9 luminosa e il comportamento pi\u00f9 energico. La cosa pi\u00f9 importante da stabilire \u00e8 il fatto che una Gestalt forte \u00e8 essa stessa la cura del momento e che la figura del contatto non \u00e8 segno dell'esperienza, bens\u00ec essa stessa l'integrazione dell'esperienza\"\u201d.\nPrincipi.\nDetto questo, \u00e8 possibile enucleare alcuni dei principi fondamentali della terapia della Gestalt:\nLa personalit\u00e0 secondo Perls.\nPerls esplora il rapporto tra il s\u00e9 ed il mondo: i confini dell'io vanno negoziati perch\u00e9 c'\u00e8 qualcosa all'esterno di cui abbiamo bisogno. Il processo attraverso il quale faccio passare qualcosa attraverso i confini dell'io si chiama \"contatto\". Fare contatto richiede un dispendio di energia. Perls riteneva che appena una situazione \u00e8 chiusa, siamo aperti per la successiva situazione che si presenti come una figura che emerge da uno sfondo; secondo lui la nevrosi \u00e8 frutto di un numero ripetuto di situazioni incompiute, di Gestalt incompiute.\nPerls - che in origine ebbe una formazione freudiana - riteneva che la personalit\u00e0 avesse pi\u00f9 strati.\nCon la consapevolezza completa si diventa coscienti dell'autoregolazione dell'organismo. Perls riteneva importante la differenza tra la realizzazione del s\u00e9 e la realizzazione dell'immagine del s\u00e9, la protezione dell'immagine attraverso ruoli, implica che non si ha diritto di esistere cos\u00ec come si \u00e8.\nEssere nel mondo.\nPerls divideva le persone in tre grandi categorie riguardo al loro modo di essere:\nIl contatto secondo i Polster.\nNella Psicoterapia della Gestalt il rapporto individuo-ambiente \u00e8 fonte di crescita e di stimolazione. \nL'elemento fondamentale di tale rapporto \u00e8 il contatto. Il contatto \u00e8 dato dalla capacit\u00e0 dell'individuo di rispondere in modo creativo e flessibile con persistenza e chiarezza, all'interno di un ambiente che suscita interesse e corrisponde ai suoi bisogni.\nSecondo Erving e Miriam Polster il contatto \u00e8 di per s\u00e9 un processo di crescita e di cambiamento che coincide con l'esperienza. Con il termine esperienza intendiamo tutte quelle azioni, o sistemi di contatti, che l'individuo, posto all'interno di un sistema, inevitabilmente sperimenta. Il contatto \u00e8 lo scambio tra l'individuo e l'ambiente. Il contatto avviene al confine e delimita il s\u00e9 dal diverso da s\u00e9. \nAl valore dell'azione e dell'esperienza i Polster hanno aggiunto il valore del lavoro sulle modalit\u00e0 di resistenza al confine di contatto. \nLe modalit\u00e0 di resistenza sono un adattamento creativo della persona alle difficolt\u00e0 dell'ambiente.\nEsse sono cinque: introiezione, proiezione, deflessione, retroflessione, confluenza.\nL'introiezione.\nL'introiezione \u00e8 una modalit\u00e0 con cui l'individuo si sente soddisfatto di s\u00e9 se fa coincidere i propri bisogni con quelli dell'altro o dell'ambiente. Attraverso le introiezioni, la cultura ci trasmette le norme, i codici di comportamento, il linguaggio. L'introiezione definisce dentro di noi i \u00abdevo\u00bb e i \u00abnon devo\u00bb, che rendono accettabili o inaccettabili le nostre idee, i nostri valori, le nostre azioni. La persona, quando usa l'introiezione, si adatta passivamente all'altro e alle situazioni che ne derivano.\nUtilizza molte energie per minimizzare le inevitabili differenze dall'altro e per spegnere l'aggressivit\u00e0 che serve per discriminare ci\u00f2 che va assimilato da ci\u00f2 che va rifiutato. Se gli altri agiscono in un modo contrastante dal suo, preferisce adeguarsi agli altri per non contrapporsi. Ad esempio, una persona pu\u00f2 avere introiettato \u00abdevo essere responsabile nel mio lavoro\u00bb. Qualora si trovasse oberato dal troppo lavoro, perch\u00e9 i colleghi hanno scaricato su di lui anche il proprio lavoro, e se la persona vive l'introiezione in modo rigido e non flessibile, si sentir\u00e0 in dovere di farsi carico anche del lavoro che gli altri gli hanno passato, per adeguarsi alla sua forte norma interna. Il confine-contatto risulta facilmente invaso dagli introietti. Per rendere pi\u00f9 funzionali le introiezioni bisogna ripristinare il processo della scelta personale."}
{"id": "1788516", "revid": "599013", "url": "https://it.wikipedia.org/wiki?curid=1788516", "title": "Florentin Petre", "text": ""}
{"id": "1788518", "revid": "24099", "url": "https://it.wikipedia.org/wiki?curid=1788518", "title": "Chiesa della Vergine", "text": ""}
{"id": "1788522", "revid": "599013", "url": "https://it.wikipedia.org/wiki?curid=1788522", "title": "R\u0103zvan Coci\u0219", "text": "Il 28 marzo 2008 \u00e8 stato decorato dal Presidente della Romania con la medaglia al \"Merito sportivo\" per i risultati ottenuti durante le qualificazioni ai campionati europei 2008 e la conseguente qualificazione allo stesso campionato.\nStatistiche.\nPresenze e reti nei club.\n\"Statistiche aggiornate al 23 marzo 2016.\""}
{"id": "1788523", "revid": "3115", "url": "https://it.wikipedia.org/wiki?curid=1788523", "title": "Varialuce", "text": ""}
{"id": "1788524", "revid": "599013", "url": "https://it.wikipedia.org/wiki?curid=1788524", "title": "D\u0103nu\u021b Coman", "text": ""}
{"id": "1788526", "revid": "1305772", "url": "https://it.wikipedia.org/wiki?curid=1788526", "title": "Stunt Car Racer", "text": "Stunt Car Racer, distribuito come Stunt Track Racer negli Stati Uniti, \u00e8 un videogioco di guida del 1989, sviluppato da Geoff Crammond per MicroStyle (etichetta creata da Microprose per il mercato britannico) e pubblicato per i computer Amiga, Amstrad CPC, Atari ST, Commodore 64, MS-DOS e ZX Spectrum.\nModalit\u00e0 di gioco.\nNel gioco si guidano dei dragster con visuale in prima persona su circuiti automobilistici simili a montagne russe, dotati di salti e paraboliche, dai quali \u00e8 possibile cadere: dopo ogni caduta l'auto viene rimessa in pista da una gru, a meno che non sia troppo danneggiata per proseguire. Infatti, ogni volta che si cade o si urta contro un avversario, si pu\u00f2 vedere una crepa allungarsi sempre di pi\u00f9 nell'abitacolo: quando raggiunge la sua massima estensione, l'auto si ferma. Nelle auto \u00e8 presente un turbo, che pu\u00f2 essere utilizzato in maniera limitata dato l'alto consumo di carburante.\nSono presenti due modalit\u00e0: pratica e campionato. Nella prima si possono percorrere le piste da soli, in modo da prendere confidenza con gli 8 tracciati a disposizione; la seconda permette di partecipare a un torneo a gironi, dove si gareggia contro un avversario guidato dalla CPU.\nIl campionato \u00e8 suddiviso in quattro categorie; in ognuna di queste ci sono tre piloti e due piste, di crescente difficolt\u00e0. Ad ogni gara vinta si guadagnano dei punti, e al termine della stagione il primo classificato viene promosso nella categoria superiore, mentre l'ultimo in quella inferiore. Scopo del gioco \u00e8 quello di vincere la prima divisione.\nVersioni.\nLe versioni per Amiga e Atari ST sono dotate di un maggior numero di colori e di audio digitalizzato; permettono inoltre una modalit\u00e0 multiplayer a due giocatori tramite un cavo null modem.\nLe versioni per ZX Spectrum e Amstrad CPC sono state programmate da Pete Cooke, specializzato in videogiochi 3D per quelle piattaforme. La versione per Commodore 64 \u00e8 stata in seguito portata anche per la sfortunata console Commodore 64 Games System, e inserito nella cartuccia dal titolo \"Power Play\" insieme a \"Rick Dangerous\" e \"Microprose Soccer\"."}
{"id": "1788531", "revid": "287204", "url": "https://it.wikipedia.org/wiki?curid=1788531", "title": "J\u00e1chym Topol", "text": "Figlio del drammaturgo Josef Topol, \u00e8 oggi l'autore ceco pi\u00f9 conosciuto della sua generazione.\nBiografia.\nA sedici anni ha firmato la \"Charta 77\", nel 1985 ha fondato la rivista underground \"Revolver Revue\". Non potendo frequentare l'universit\u00e0 a causa della sua attivit\u00e0 di dissidente, ha svolto diversi lavori manuali, dal magazziniere al muratore e diverse volte \u00e8 stato arrestato per la sua collaborazione in pubblicazioni samizdat. Ha scritto testi di canzoni, poesie e romanzi, per i quali ha vinto diversi premi letterari. \u00c8 stato tradotto in inglese, tedesco, francese, polacco, ungherese, svedese, turco. \"Lavoro notturno\" \u00e8 stato il suo primo romanzo pubblicato in Italia."}
{"id": "1788536", "revid": "123360385", "url": "https://it.wikipedia.org/wiki?curid=1788536", "title": "Florin Bratu", "text": ""}
{"id": "1788538", "revid": "1543377", "url": "https://it.wikipedia.org/wiki?curid=1788538", "title": "Descrittore di file", "text": "Nei sistemi operativi Unix e Unix-like un descrittore di file (o file descriptor) \u00e8 un numero intero non negativo che rappresenta un file, una pipe o un socket aperto da un processo e sul quale il processo pu\u00f2 effettuare operazioni di input/output.\nTale numero \u00e8 di fatto un indice in un array che fa parte del process control block il quale contiene a sua volta riferimenti a strutture dati interne al kernel (nella \"file table\") che mantengono informazioni su ciascun canale di input/output in uso nel sistema. \nQueste ultime sono concettualmente composte da:\nDei processi distinti, che tramite strumenti di comunicazione tra processi si sono scambiati tra loro dei \"descrittori di file\", possono avere dei descrittori che fanno riferimento alla stessa voce della \"file table\", e quindi condividere lo stato corrente e la posizione corrente. Notare per\u00f2 che lo stesso file pu\u00f2 comparire in pi\u00f9 voci della \"file table\", e quindi essere referenziato da pi\u00f9 gruppi di descrittori di file.\nDescrittori di file particolari.\nConvenzionalmente, i descrittori di file 0, 1 e 2 rappresentano rispettivamente lo standard input, lo standard output e lo standard error di un processo."}
{"id": "1788541", "revid": "1714743", "url": "https://it.wikipedia.org/wiki?curid=1788541", "title": "Luigi di Meclemburgo-Schwerin", "text": "Biografia.\nEra il terzogenito di Cristiano Ludovico II di Meclemburgo-Schwerin, e di sua moglie, Gustava Carolina di Meclemburgo-Strelitz. I suoi nonni paterni erano Federico di Mecklenburg-Schwerin e Cristina Guglielmina d'Assia-Homburg; i suoi nonni materni erano Adolfo Federico II di Meclemburgo-Strelitz e Maria di Meclemburgo-G\u00fcstrow.\nAlla morte del padre, avvenuta nel 1756, Federico, fratello maggiore di Luigi, sal\u00ec al trono del Ducato. Non avendo il fratello eredi, Luigi venne nominato principe ereditario. Essendo Luigi premorto al fratello, tale titolo passer\u00e0 al figlio Federico Francesco. Infatti sar\u00e0 proprio lui a succedere allo zio alla sua morte. Insieme a sua moglie, fu mecenate e sostenitore delle arti.\nMatrimonio.\nSpos\u00f2, il 13 maggio 1755, Carlotta Sofia di Sassonia-Coburgo-Saalfeld (1731-1810), figlia di Francesco Giosea di Sassonia-Coburgo-Saalfeld e Anna Sofia di Schwarzburg-Rudolstadt. Ebbero due figli:\nMorte.\nMor\u00ec il 12 settembre 1778 a Schwerin. Fu sepolto nella Schelfkirche."}
{"id": "1788542", "revid": "1702319", "url": "https://it.wikipedia.org/wiki?curid=1788542", "title": "Paolo Pagani", "text": " \nBiografia.\nPaolo Antonio Pagani nacque a Castello Valsolda, figlio di Angelo e di Maddalena Paracca, fratello di Giuseppe Guglielmo, di Maria e di Margherita Marta; si spos\u00f2 con una certa Antonia e vive a Milano in quartiere Borgonovo, padre di Angelo Antonio nato il 26 agosto 1694 e di Guglielmo Pietro Giuseppe nato il 30 agosto 1697. Il suo omonimo bisnonno, pure pittore, ebbe una certa fortuna in Germania e quindi come insegnante all'Accademia di Madrid.\nGiovanissimo si spost\u00f2 a Venezia tra il 1667 e il 1668. Mancano documenti certi fino al 1680 quando come stampatore firm\u00f2 una serie di dieci acqueforti del pittore e incisore Giuseppe Diamantini (1621-1705), tuttavia gli viene attribuito il dipinto con la scena del \"Martirio di sant'Erasmo\" gi\u00e0 in Palazzo Molin Querini a Venezia, ora conservato alla Galleria nazionale di palazzo Spinola a Genova del 1675 e altri dipinti in Germania. Intorno al 1690 fu chiamato a Vienna dall'imperatore Leopoldo I, si afferm\u00f2 con la sua arte pure in Moravia, dove collabor\u00f2 con l'architetto Giovanni Pietro Tencalla. In questo periodo fu maestro di Giovanni Antonio Pellegrini che fu con lui.\nRientr\u00f2 definitivamente in Lombardia nel 1696 e lasci\u00f2 uno dei suoi capolavori nella chiesa di San Martino a Castello (Valsolda), suo villaggio d'origine.\nMor\u00ec di calcolosi renale a Milano nel 1716 e fu sepolto nella chiesa di Santa Maria del Giardino.\nOpere principali.\nInoltre:"}
{"id": "1788543", "revid": "86599", "url": "https://it.wikipedia.org/wiki?curid=1788543", "title": "C/1854 F1", "text": "La cometa C/1854 F1 \u00e8 una grande cometa scoperta il 29 marzo 1854. L'orbita percorsa dalla cometa presenta un'inclinazione molto elevata rispetto al piano dell'eclittica, al quale \u00e8 quasi perpendicolare. Il nodo ascendente si trova molto vicino all'orbita del pianeta Venere. Il 28 marzo 1854 il suo nucleo (in effetti il falso nucleo) fu giudicato essere di 2,5-3,0 a."}
{"id": "1788545", "revid": "599013", "url": "https://it.wikipedia.org/wiki?curid=1788545", "title": "Sorin Ghionea", "text": ""}
{"id": "1788547", "revid": "782150", "url": "https://it.wikipedia.org/wiki?curid=1788547", "title": "Dorin Goian", "text": "Biografia.\nSposato con Nadia Maria, il 23 ottobre 2006 \u00e8 diventato padre per la prima volta: sua figlia si chiama Maya Maria. Il 7 gennaio 2010 gli \u00e8 nato, a Palermo, il secondogenito, Nectarie Matei.\nSuo fratello minore Lucian \u00e8 anch'egli un calciatore, di ruolo difensore.\nIl 25 marzo 2008 \u00e8 stato premiato con la \"Medalia \"Meritul Sportiv\"\" (Medaglia al Merito Sportivo) dal presidente della Romania Traian B\u0103sescu per i risultati ottenuti nella qualificazione ad Euro 2008.\nCaratteristiche tecniche.\n\u00c8 un roccioso difensore centrale molto abile nel gioco aereo. La posizione nel quale rende meglio \u00e8 il centrale destro in una difesa a 4.\nCarriera.\nClub.\nForesta F\u0103lticeni.\nNel 1997, all'et\u00e0 di 17 anni, Goian firma per la squadra rumena Foresta F\u0103lticeni, la squadra della contea di Suceava, dove inizia a giocare con le giovanili. Due anni dopo viene promosso in prima squadra.\nFa la sua prima apparizione in Divizia A nel 2000 all'et\u00e0 di 20 anni nella partita vinta per 2-0 contro il Gloria Bistri\u021ba. La squadra viene retrocessa in seconda divisione alla fine della stagione e non raggiunge pi\u00f9 la massima serie.\nNell'annata successiva la squadra arriva al decimo posto, e Goian viene notato dagli osservatori del Ceahl\u0103ul Piatra Neam\u021b, una squadra di prima divisione rumena nella quale si trasferisce durante la stagione.\nDurante i suoi anni al Foresta F\u0103lticeni viene anche ceduto in prestito al Gloria Buz\u0103u per alcuni mesi nel 2000.\nCeahlaul Piatra Neamt.\nDopo la stagione 2003-2004, il Ceahlaul ha la stessa sorte del Foresta e venne retrocesso in seconda divisione; Goian firma cos\u00ec un contratto con un'altra squadra della prima divisione, il Bac\u0103u.\nGioca un anno per il Ceahl\u0103ul Piatra Neam\u021b collezionando 45 presenze e segnando 2 reti.\nFCM Bac\u0103u.\nNel 2003 firma un contratto con il Bac\u0103u dove colleziona 26 presenze segnando 2 reti. Durante questo periodo viene convocato per la prima volta in Nazionale maggiore. Dopo mezza stagione con il Bac\u0103u (stagione 2004-2005), Goian impressiona gli osservatori dello Steaua Bucure\u0219ti che a met\u00e0 stagione acquista la met\u00e0 del suo cartellino.\nSteaua Bucure\u0219ti.\nGoian firma un contratto quinquennale con la Steaua, \nNella sua prima stagione alla Steaua gioca 4 partite, mentre a partire dalla stagione successiva Goian (2005-2006) ha iniziato ad essere titolare, diventando uno dei giocatori insostituibili della squadra.\nGoian ha segnato la sua prima rete in Coppa UEFA nella partita contro il V\u00e5lerenga con un colpo di testa. Diventa presto il miglior realizzatore della Steaua in Coppa UEFA Cup per la stagione 2005-2006 segnando contro il Lens, l'Halmstads e l'. Segna il secondo gol della sua squadra nella partita persa 2-4 contro il nella semifinale della competizione.\nNella Champions League 2007-2008 la Steaua affronta il Zag\u0142\u0119bie Lubin e il per qualificarsi alla fase a gironi. Con l'aiuto di Goian, che segna in entrambe le partite, la Steaua riesce a superare il turno preliminare. Segna ancora nella partita contro lo , ma non \u00e8 abbastanza per la Steaua che perde la partita per 2-1.\n\u00c8 stato capitano della Steaua per la prima volta il 24 ottobre del 2007 nella partita contro il (2-1 per gli spagnoli), ereditando la fascia da Nicolae Dic\u0103, sostituito.\nGoian apparteneva ancora per il 50% alla Steaua e per il restante 50% al FCM Bac\u0103u, la squadra dalla quale proveniva prima di approdare alla Steaua. C'era una clausola nel suo contratto, ovvero che se fosse stato ceduto ad un club straniero, la Steaua avrebbe dovuto pagare la met\u00e0 della cifra ricevuta al FCM Bac\u0103u, fino ad un massimo di un milione di euro. George Becali, il presidente della Steaua, dopo la partita di Coppa UEFA contro lo il 16 ottobre del 2007, ha pagato per\u00f2 la restante la cifra al Bac\u0103u e cos\u00ec la clausola \u00e8 stata annullata.\n\u00c8 stato il giocatore pi\u00f9 sanzionato della Steaua nella stagione 2007-2008 con 9 cartellini gialli ed un cartellino rosso.\nIl 1\u00ba luglio del 2008 iniziano i problemi con la dirigenza: lui vuole lasciare la squadra prima dell'inizio della nuova stagione, ma a causa del suo alto costo di cartellino non pu\u00f2 farlo. Fa anche notare che i dirigenti della squadra non consideravano seriamente le offerte fatte per lui. George Becali risponde che il costo del suo cartellino era stato deciso da lui e che Goian non sarebbe pi\u00f9 stato un giocatore titolare nella squadra. Aggiunge inoltre che avrebbe venduto il giocatore a chiunque avesse offerto 3 milioni di euro. In seguito Becali si accorse dell'errore e Goian riconquist\u00f2 un posto tra i titolari. Il 4 aprile del 2009 il giocatore diventa nuovamente capitano contro il Gloria Bistrita, perch\u00e9 il capitano titolare, Sorin Ghionea, era infortunato. Anche se Petre Marin era il giocatore con pi\u00f9 presenze, l'allenatore Marius L\u0103c\u0103tu\u0219 consider\u00f2 che Goian potesse essere un capitano migliore. La partita termina con la vittoria della Steaua.\nSegna la prima rete della stagione 2008-2009 grazie alla realizzazione di un rigore contro l'Otelul Galati. Il 30 luglio del 2009 era capitano durante la vittoria contro il segnando anche il primo gol con un colpo di testa. Nella stessa partita sbaglia un rigore per il quale venne duramente criticato dal presidente Becali che decise di estrometterlo dalla lista dei rigoristi.\nGoian \u00e8 stato il giocatore pi\u00f9 sanzionato della Steaua nella stagione 2008-09 con 10 cartellini gialli e altri 4 in Coppa UEFA.\nNella stagione 2009-2010 \u00e8 riuscito a giocare solo 4 partite con la Steaua, 3 di Coppa e una di campionato contro la sua ex squadra, il Ceahl\u0103ul Piatra Neam\u021b (0-2), a Ceahl\u0103u, prima giornata del campionato rumeno, per poi trasferirsi in Italia al .\nDurante i quattro anni passati alla Steaua si \u00e8 rivelato come uno dei migliori difensori di Romania.\nPalermo.\nIl 6 agosto 2009 la societ\u00e0 rumena annuncia la cessione del giocatore al Palermo per una cifra vicina ai due milioni di euro. Il giorno seguente \u00e8 arrivata l'ufficialit\u00e0 anche da parte della societ\u00e0 rosanero, con la quale ha sottoscritto un contratto quadriennale. Il numero di maglia scelto dal giocatore \u00e8 il \"3\".\nEsordisce sia nel campionato italiano che con la maglia rosanero il 23 settembre in occasione del pareggio casalingo del Palermo per 3-3 contro la alla quinta giornata di campionato, giocando tutta la partita.\nDurante tutta la stagione viene utilizzato come primo rincalzo dei titolari Simon Kj\u00e6r e Cesare Bovo, giocando complessivamente 14 partite di campionato.\nLa stagione 2010-2011 non inizia nel migliore dei modi in quanto il 1\u00ba agosto 2010 si infortuna durante l'amichevole di preparazione contro la Dinamo Tirana, riportando un trauma distorsivo alla caviglia destra e al ginocchio destro. Torna a giocare una partita ufficiale con la formazione Primavera nell'incontro del 16 ottobre 2010 valido per la quinta giornata del Campionato di categoria perso per 2-3 contro il . Debutta in stagione nella terza giornata della fase a gironi di Europa League contro i russi del disputata il 21 ottobre e persa per 3-0: Goian ha disputato tutti i novanta minuti e per lui si \u00e8 trattato dell'esordio in Europa con la maglia del Palermo.\nNella partita casalinga contro la (vittoria per 3-0) del 6 gennaio 2011 valida per la 18\u00aa giornata si infortuna, restando fuori dal campo per settantadue giorni: rientra infatti in Palermo-, rendendosi autore della marcatura che fissa il risultato sull'1-0 al 10'. Questo gol, che \u00e8 anche il suo primo con la maglia del Palermo ed il primo nel campionato italiano, interrompe una serie negativa di cinque sconfitte consecutive, durante le quali la squadra non aveva segnato per 412' minuti. Chiude la stagione con 22 presenze complessive, suddivise fra campionato, Coppa Italia (persa in finale contro l' per 3-1) ed Europa League, mentre l'esperienza in rosanero, durata due stagioni, si conclude con 36 presenze complessive.\nRangers e prestito allo Spezia.\nDopo esser stato osservato per lungo tempo dai Rangers, il 25 luglio 2011 viene ufficializzata la sua cessione a titolo definitivo; con la squadra scozzese - che ha pagato il suo cartellino euro - firma un contratto triennale da euro a stagione.\nCinque giorni dopo esordisce con la nuova squadra giocando titolare nella seconda giornata di campionato vinta per 2-0 in casa del St. Johnstone. Il 21 settembre realizza la prima rete coi Rangers, nella sconfitta esterna per 3-2 contro il Falkirk valida per la Scottish League Cup, che \u00e8 l'unica marcatura nelle 38 presenze complessive stagionali.\nA fine stagione la squadra, in crisi societaria, viene esclusa dalla massima serie per fallimento, e tutti i giocatori risultano svincolati. Nonostante la retrocessione del club in quarta divisione, Goian ha deciso dapprima di rimanere tra le file della squadra di Glasgow. Il 23 agosto, dopo 2 partite di campionato e una in coppa nazionale, si trasferisce allo Spezia, in Serie B. Il 23 dicembre segna il suo primo gol con lo Spezia nella partita contro il persa per 2-3.\nAsteras Tripoli.\nIl 21 luglio 2013 si trasferisce nella squadra greca dell'Asteras Tripolis.\nNazionale.\nHa esordito in Nazionale maggiore il 16 novembre 2005 contro la .\nHa partecipato all'Europeo 2008, nel quale ha giocato le prime due partite contro (0-0) e (1-1) da titolare, saltando per squalifica quella con l' (2-0 per gli Orange).\nHa perso per poco tempo il posto in Nazionale all'inizio della stagione agonistica 2009-2010 in quanto nel , sua nuova squadra, inizialmente faticava a trovare spazio; poi, quando ha iniziato a fare qualche apparizione, \u00e8 tornato a vestire la maglia della Romania, giocando le ultime due partite di qualificazione ai Mondiali 2010.\nRicevuta la convocazione in vista delle partite contro e per le qualificazioni agli Europei 2012, gioca la prima (persa per 2-1 in trasferta) da titolare per tutti e 90 i minuti.\nStatistiche.\nPresenze e reti nei club.\n\"Statistiche aggiornate al 7 giugno 2015.\""}
{"id": "1788550", "revid": "599013", "url": "https://it.wikipedia.org/wiki?curid=1788550", "title": "Aldo Lecci", "text": "Biografia.\nIl fiorentino Aldo Lecci (detto Tullio, Mario Marini e Francesco Paoli), garzone di bottega alla panetteria Bagnoli, si iscrive nel 1917 alla Giovent\u00f9 socialista (Partito Socialista Italiano, PSI), per poi aderire al Partito Comunista d'Italia (PCd'I) fin dalla sua nascita (gennaio 1921). Entra nei \"gruppi d'azione comunisti\" e combatte il fascismo come responsabile delle formazioni di difesa armata nelle zone cittadine di Santa Croce, San Salvi, del Bandino e di Ponte a Ema. Dopo vari scontri con i cosiddetti \"schiavisti\", nel 1923 emigra in Francia, prima a Parigi da dove viene espulso dopo una \"rissa\" con i \"neri\" nel 1925, e poi a Lione dove lavora come fabbro nella ditta Cognasso. Dopo il III congresso, svoltosi in clandestinit\u00e0 a Lione nel 1926, \u00e8 espulso con altri sedici membri dal PCd'I. \nNel 1928, a Pantin (nella periferia nordorientale di Parigi), \u00e8 protagonista nella fondazione della Frazione di sinistra del PCd'I ed entra nel Comitato centrale. Nel 1931 dirige la federazione lionese della Frazione che conta venti membri ed \u00e8, con Carlo Mazzucchelli ed Enrico Russo, punto di riferimento della Sinistra Comunista italiana nei dipartimenti francesi. Nel 1933 torna clandestinamente in Italia, dove ha rapporti con Luigi Repossi e Bruno Fortichiari, ma non con Amadeo Bordiga che non riesce a contattare. \nNel settembre 1936 \u00e8 a Barcellona, insieme a Turiddu Candoli e Benjamin Feingold (detto Mitchell), per dibattere con i compagni della Frazione sulla partecipazione al conflitto spagnolo; prende contatti con Juli\u00e1n Gorkin, dirigente del Partido Obrero de Unificaci\u00f3n Marxista (POUM), e con il professore anarchico Camillo Berneri. Nel 1937 \u00e8 a Marsiglia, saldatore alle Acciaierie Nord. Lecci \u00e8 contrario alle idee di Perrone sull'economia di guerra e, nel 1939, \u00e8 contrario allo scioglimento della Frazione. \nNel periodo della guerra, esercita una lotta clandestina a Tolone, a Marsiglia e a La Seyne-sur-Mer. Di nuovo in Italia nel 1945, viene eletto nel Comitato centrale del Partito Comunista Internazionalista ed \u00e8 segretario della Federazione di Firenze. Nel 1948, viene arrestato con tre militanti, dopo l'uccisione del marchese Lapo Viviani della Robbia, noto ex gerarca fascista, realizzata dal compagno Ilario Filippi. Al secondo congresso del partito, a Milano nel 1952, \u00e8 promotore della tendenza rappresentata da Onorato Damen. In collaborazione con Ferragni, Bottaioli e lo stesso Damen \u00e8 tra gli istitutori della fazione internazionalista \"Battaglia Comunista\", con cui rimarr\u00e0 schierato fino alla morte, avvenuta nel 1974."}
{"id": "1788551", "revid": "767487", "url": "https://it.wikipedia.org/wiki?curid=1788551", "title": "B\u0103nel Nicoli\u021b\u0103", "text": "Biografia.\nB\u0103nel Nicoli\u021b\u0103, il primo di sei fratelli, \u00e8 nato a F\u0103urei in una famiglia di etnia rom molto povera.\nCarriera.\nClub.\nDebutt\u00f2 in Liga II con il Dacia Unirea Br\u0103ila nel 2001. Nel 2004 fu acquistato dal Politehnica Timi\u0219oara che lo fece debuttare in Divizia A a 19 anni. Dopo 15 partite si trasfer\u00ec alla Steaua Bucarest per 300.000 euro.\nNella Coppa UEFA 2005-2006 segn\u00f2 una doppietta contro il Real Betis fondamentale per il passaggio della sua squadra ai quarti di finale. Ai quarti di finale segn\u00f2 un'altra rete contro i rivali del .\nIl 30 agosto 2011 passa al Saint-\u00c9tienne vestendo la maglia del club francese fino al termine della stagione 2012-2013 quindi, ceduto con la formula del prestito, con quella del Nantes dall'estate 2013 al luglio 2014.\nNazionale.\nHa debuttato nella nazionale maggiore rumena nel 2005. Partecip\u00f2 ad Euro 2008. \u00c8 stato il primo giocatore di etnia rom a debuttare con i \"Tricolorii\"."}
{"id": "1788552", "revid": "767487", "url": "https://it.wikipedia.org/wiki?curid=1788552", "title": "Maestre pie di Sant'Agata", "text": "Le Maestre Pie di Sant'Agata sono un istituto religioso femminile di diritto diocesano.\nStoria.\nLa congregazione venne fondata a Genova nel 1820 da Vittoria Giorni (1793-1874), stabilendosi nel quartiere di San Fruttuoso, presso il convento e la chiesa di Sant'Agata, dove le suore sono ancora oggi presenti. Qui \u00e8 infatti la Casa madre, che comprende anche una scuola ed un pensionato per anziani. Un secondo pensionato \u00e8 invece situato nel quartiere del Lagaccio.\nAttivit\u00e0 e diffusione.\nLe suore svolgono servizio nella cucina del Seminario Arcivescovile di Genova.\nA Roma, in localit\u00e0 Infernetto, le Maestre Pie di Sant'Agata gestiscono una casa di riposo per anziane, garantendo anche una collaborazione pastorale nella parrocchia di San Corbiniano.\nDal 1985 portano avanti un servizio missionari in India, nello stato del Madhya Pradesh, dove forniscono servizi infermieristici e di alfabetizzazione, in continuit\u00e0 con gli ideali della fondatrice."}
{"id": "1788557", "revid": "767487", "url": "https://it.wikipedia.org/wiki?curid=1788557", "title": "Adrian Cristea", "text": ""}
{"id": "1788559", "revid": "121451991", "url": "https://it.wikipedia.org/wiki?curid=1788559", "title": "Urbano Bolzanio", "text": "Vita.\nL'epiteto \"Bolzanio\", con il quale \u00e8 universalmente noto, non fu mai utilizzato da Urbano, in quanto fu un'invenzione del nipote Pierio Valeriano estesa successivamente a tutti i membri della famiglia (per quanto riguarda Urbano, il soprannome compare nella sua opera di grammatica a partire dall'edizione postuma del 1545). Non si tratta, per\u00f2, di una pura fantasia, in quanto la famiglia Dalle Fosse era effettivamente originaria di Bolzano, villaggio alle porte di Belluno.\nDiversamente da quanto tent\u00f2 di sostenere Pierio Valeriano, i Dalle Fosse non erano nobili e lo stesso Urbano era figlio di un artigiano (un \"mastro Pietro\"). Gi\u00e0 nel 1450 risulta novizio nel convento di San Pietro di Belluno, abitato dai frati minori conventuali. Nel 1465 \u00e8 ancora nel monastero come studente, mentre nel 1466 risulta a Treviso forse per studiare teologia. Nel 1472 passa nel convento di San Nicol\u00f2 della Lattuga di Venezia, citt\u00e0 dove, probabilmente, approfond\u00ec filosofia e dialettica.\nDesideroso di imparare le lingue e di conoscere le civilt\u00e0 orientali dal 1473 al 1489 visit\u00f2 a piedi la Tracia, la Grecia, la Siria, l'Arabia, la Palestina e l'Egitto. Di queste peregrinazioni scrisse un itinerario andato perduto, ma di cui rimangono molte testimonianze.\nTornato in Italia sal\u00ec per due volte sull'Etna per esaminare il cratere e studiarne i fenomeni e di ci\u00f2 d\u00e0 testimonianza Pietro Bembo nel suo dialogo \"De Aetna\". Discepolo di Costantino Lascaris a Messina, amico di Pietro Bembo, fu collaboratore di Aldo Manuzio per i cui tipi pubblic\u00f2 nel 1498 una grammatica greca.\nBen introdotto nell'ambiente culturale veneziano invit\u00f2 ben presto presso di s\u00e9 il nipote Giovanni Pierio Valeriano Bolzanio.\nNel 1484 si trasfer\u00ec a Firenze su invito di Lorenzo il Magnifico dove divenne precettore di suo figlio Giovanni, il futuro Leone X ed entr\u00f2 a far parte dell'Accademia Platonica. Quando Giovanni, fatto cardinale, fu trasferito a Pisa, Urbano si spost\u00f2 a Venezia dove insegn\u00f2 greco dal 1489 al 1497.\nNel 1502, ancora al seguito del Gritti, torn\u00f2 a Costantinopoli. L'ultimo viaggio di cui abbiamo notizia \u00e8 una visita a Roma nel 1515 per trovare il suo ex allievo divenuto papa Leone X. Mor\u00ec nel 1525 a 81 anni come ricorda la lapide fatta murare nella Basilica di Santa Maria Gloriosa dei Frari a Venezia dal nipote Pierio Valeriano.\nOpere.\nL'opera pi\u00f9 importante di Bolzanio \u00e8 una grammatica della lingua greca pubblicata per i tipi di Aldo Manuzio, dedicata a Gianfrancesco Pico della Mirandola. In essa vi si tratta del nome, del verbo e delle altre parti del discorso. \u00c8 la prima redatta per intero in lingua latina. Il suo successo fu grandissimo: l'opera ebbe in pochissimi anni ben 23 edizioni."}
{"id": "1788564", "revid": "599013", "url": "https://it.wikipedia.org/wiki?curid=1788564", "title": "Marius Niculae", "text": "Caratteristiche tecniche.\nAttaccante, pu\u00f2 giocare anche come ala sinistra.\nNel 2001 \u00e8 stato inserito nella lista dei migliori calciatori stilata da Don Bal\u00f3n."}
{"id": "1788566", "revid": "599013", "url": "https://it.wikipedia.org/wiki?curid=1788566", "title": "Cristian S\u0103punaru", "text": "Carriera.\nClub.\nFino al 2006 milit\u00f2 nel Na\u0163ional Bucarest, eccezion fatta per una stagione in prestito al Callatis Mangalia. Nel 2006 passa al Rapid Bucarest dove gioc\u00f2 due stagioni. Nell'estate 2008 viene ceduto al Porto per 2,5 milioni di euro.\nIl 31 agosto 2012 viene acquistato a titolo definitivo dal Real Saragozza Il 26 luglio 2013 \u00e8 ingaggiato dall'Elche, club spagnolo neopromosso in Liga con cui firma un contratto triennale.\nNazionale.\nHa debuttato in nazionale maggiore rumena il 31 maggio 2008 contro il Montenegro e vi ha militato fino al 2019. Ha partecipato al campionato europeo del 2008 e al campionato europeo del 2016.\nStatistiche.\nPresenze e reti nei club.\n\"Statistiche aggiornate al 15 settembre 2016.\""}
{"id": "1788570", "revid": "1372005", "url": "https://it.wikipedia.org/wiki?curid=1788570", "title": "Ernst Friedrich Schumacher", "text": "Biografia.\nE.F. Schumacher fu un influente filosofo ed economista, arriv\u00f2 in Inghilterra prima della seconda guerra mondiale, non aveva nessuna intenzione di vivere sotto il nazismo. Durante la guerra, fu internato in una \"fattoria isolata\" inglese come un \"nemico alieno\". In questi anni, conquist\u00f2 l'attenzione di John Maynard Keynes, con un articolo intitolato \"Multilateral Clearing\" che aveva scritto tra i turni di lavoro nel campo di internamento. Keynes riconobbe l'intelligenza e le capacit\u00e0 del giovane tedesco, tanto che lo fece liberare. Durante la seconda guerra mondiale Schumacher contribu\u00ec all'organizzazione della ripresa finanziaria ed economica del governo britannico, e Keynes lo raccomand\u00f2 per una posizione all'Universit\u00e0 di Oxford.\nContinu\u00f2 gran parte della sua attivit\u00e0 come consulente economico del National Coal Board in Gran Bretagna, che gestiva l'estrazione del carbone dopo la nazionalizzazione delle miniere. Le sue idee si diffusero principalmente nel mondo anglosassone durante gli anni settanta. \u00c8 conosciuto soprattutto per la sua critica alle economie occidentali e per le sue proposte per l'adozione di tecnologie umane, decentralizzate ed appropriate. Secondo \"The Times Literary Supplement\", il suo libro \"Small Is Beautiful\" (\"Piccolo \u00e8 bello\") si colloca fra i 100 libri pi\u00f9 influenti pubblicati dopo la Seconda guerra mondiale.\nIl libro fu tradotto in molte lingue e rese famoso il suo autore che da allora fu invitato a tenere conferenze in convegni internazionali e presso varie Universit\u00e0. Nel 1977 pubblic\u00f2 \"A Guide For The Perplexed\" nel quale critic\u00f2 lo scientismo materialista ed esplor\u00f2 la natura e l'organizzazione della conoscenza. Schumacher negli ultimi anni della sua vita diede interviste e pubblic\u00f2 articoli. Si dedic\u00f2 ad una delle sue grandi passioni della sua vita: il giardinaggio. Mor\u00ec per un attacco cardiaco il 4 settembre 1977 su un treno fra Ginevra e Losanna mentre si trovava in Svizzera per una serie di conferenze. Da due mogli ebbe otto tra figlie e figli.\nIl pensiero.\nSchumacher rifiut\u00f2 il materialismo, il capitalismo e l'agnosticismo moderno e contemporaneamente fu attratto dalla religione, soprattutto dal Buddhismo. Tuttavia, a partire dagli anni cinquanta, il suo pensiero fu influenzato in modo significativo dal Cattolicesimo. Mise in rilievo le similitudini fra la sua visione economica e gli insegnamenti contenuti nelle encicliche papali che trattavano aspetti economici, dalla \"Rerum Novarum\" di Papa Leone XIII alla \"Mater et Magistra\" di Papa Giovanni XXIII cos\u00ec come la teoria del distributismo sostenuta da pensatori cattolici quali Gilbert Keith Chesterton, Hilaire Belloc e Vincent McNabb. Dal punto di vista filosofico fu influenzato dal Tomismo, che proponeva un sistema oggettivo in contrasto con il soggettivismo e il relativismo che caratterizza la filosofia e la societ\u00e0 moderna. Si interess\u00f2 anche alla tradizione del misticismo cristiano, approfondendo gli scritti di Teresa d'Avila e di Thomas Merton. Nel 1971, si convert\u00ec al Cattolicesimo."}
{"id": "1788574", "revid": "713168", "url": "https://it.wikipedia.org/wiki?curid=1788574", "title": "Vicer\u00e9 di Sicilia", "text": "I Vicer\u00e9 di Sicilia erano i reggenti del governo del Regno di Sicilia in luogo dei re spagnoli che acquisirono il titolo di Re di Sicilia dal 1412 al 1759. Nel 1806 Ferdinando III di Sicilia, stabilitosi nell'isola, abol\u00ec la carica e istitu\u00ec in sua vece quelle di luogotenente e capitano generale.\nStoria.\nDopo la morte nel 1410 del re Martino il Vecchio si aprirono alcuni anni di interregno e la Sicilia fu gestita dalla regina Bianca (seconda moglie di Martino il Giovane a sua volte re consorte della regina Maria di Sicilia) sotto la tutela dei sovrani aragonesi: a causa del compromesso di Caspe la Sicilia, infatti, non fu pi\u00f9 un regno indipendente ma il titolo di Re di Sicilia fu acquisito dal sovrano della corona d'Aragona. Massima istituzione, in luogo del re, era pertanto il vicer\u00e9, nominato dal consiglio di Stato, presieduto dal re, su proposta del Supremo Consiglio d'Italia.\nI vicer\u00e9 erano spesso spagnoli o comunque non siciliani, anche se non mancarono nel corso dei secoli anche vicer\u00e9 nativi dell'isola.\nQuesti a loro volta potevano nominare, probabilmente sentiti il re e i vertici delle magistrature siciliane, un presidente del regno, cio\u00e8 un proprio vicario facente funzioni viceregie in caso di impedimento, prolungata assenza o malattia, e che presiedeva il parlamento dell'isola. I presidenti furono generalmente siciliani ed erano scelti tra i pi\u00f9 prestigiosi personaggi ecclesiastici o nobili.\nA intervalli la figura del vicer\u00e9 si manterr\u00e0 fino all'inizio del XIX secolo.\nCorona di Spagna (1479-1713).\nVicer\u00e9 di Filippo III di Sicilia (1621-1665).\nPresidenti del regno:\nBorbone Due Sicilie (1734-1860).\nVicer\u00e9 di Carlo III di Borbone (1734-1759).\nPresidenti del Regno:"}
{"id": "1788578", "revid": "834", "url": "https://it.wikipedia.org/wiki?curid=1788578", "title": "Arizona Rattlers", "text": "Gli Arizona Rattlers sono una squadra della Indoor Football League con sede a Phoenix, Arizona. Fino alla stagione 2016, la squadra competeva nella Western Division della National Conference della Arena Football League, vincendo il titolo nel 1994, 1997, 2012, 2013 e 2014. Giocano le loro gare interne allo US Airways Center e sono allenati da Kevin Guy."}
{"id": "1788584", "revid": "131569", "url": "https://it.wikipedia.org/wiki?curid=1788584", "title": "Cinema Eden", "text": "Il Cinema Eden (gi\u00e0 Galleria Vittorio Emanuele) \u00e8 un edificio situato in via degli Orafi 54 a Pistoia.\nStoria.\nLa galleria Vittorio Emanuele, poi diventata cinema Eden, nasce su commissione dal commerciante Antonio Lavarini, originario di Ornavasso (Verbania, Piemonte), all'inizio del '900 e inaugurato il 29 dicembre 1912. Le cronache del tempo ricordano con orgoglio l'avvenimento, frutto del lavoro di ditte e artisti pistoiesi. All'interno, le pitture del soffitto sono di Ugo Casanova, la decorazione delle pareti di Flori, mentre le opere in legno sono curate dalla ditta Paglianti, e quelle in ferro battuto e ghisa sono fornite dalla ditta Michelucci. I dettagli ornamentali della facciata sono ideati, secondo Carlo Cresti, dallo stesso progettista Pilo Becherucci e disegnati da Alfredo Michelucci.\nLa costruzione della galleria satura gli ultimi spazi liberi all'interno dell'isolato tra via degli Orafi e piazza Santo Spirito. Scompare il cortile interno e viene chiuso l'antico vicolo di Corte Vecchia (ne resta traccia nell'attuale vicolo di Pollo) che tagliava in due l'area collegando via dell'Abbondanza con via della Posta Vecchia.\nL'ingresso era originariamente collocato al centro della facciata e l'edificio svolgeva la duplice funzione di galleria d'esposizione e di teatro per spettacoli di variet\u00e0 e cinematografo. Lo spostamento della cabina di proiezione dal primo piano al piano terra ha in seguito portato alla chiusura dell'ingresso dalla strada, che viene ricavato nell'edificio attiguo. Utilizzata in seguito solo come sala di proiezioni, la galleria chiude definitivamente l'attivit\u00e0 nel 1988. Dopo un periodo di abbandono successivo a questa data, che porta al progressivo degrado dell'apparato decorativo sia interno che esterno, l'edificio viene sottoposto a un integrale restauro ad opera degli architetti Antonio Principato, Maria Cristiana Gismondi, Andrea Nannini e Paolo Rafanelli, che si \u00e8 concluso nel 2000.\nLa critica.\nAl 1981 datano i primi contributi critici sull'edificio, incluso nella rassegna sul liberty a Pistoia tracciata da Carlo Cresti sul \"Tremisse pistoiese\" e oggetto di un'accurata analisi, corredata da un'ampia documentazione fotografica ad opera di Maria Grazia Sgrilli. La recente proposta di un Piano di Recupero nell'area circostante via degli Orafi ha consentito di approfondire la storia delle trasformazioni del tessuto edilizio nella zona (Rauty).\nArchitettura.\nL'edificio si affaccia sulla stretta via degli Orafi che partendo da piazza del Duomo attraversa in direzione sud-ovest il nucleo pi\u00f9 antico del centro storico. L'isolato, compreso tra via dell'Abbondanza, piazza Santo Spirito, via della Porta Vecchia e via degli Orafi, \u00e8 composto da un tessuto edilizio composito di origine medievale, il cui assetto attuale \u00e8 il risultato di profonde trasformazioni avvenute nei secoli successivi.\nIl recente e complesso intervento di restauro ha per\u00f2 limitato la propria analisi stilistica alle sole parti esterne, in particolare alla facciata su via degli Orafi, con qualche accenno alla sistemazione degli interni sulla base della documentazione fotografica messa a disposizione dall'architetto Antonio Principato.\nNella sua configurazione originaria, la galleria rappresenta un significativo esempio di caratterizzazione commerciale di un edificio per lo spettacolo: un piccolo spazio espositivo introduce alla sala interna dove sono allestiti spettacoli di variet\u00e0 e cinematografici. La facciata, tripartita da un sistema di lesene che ripropongono un originale ordine ionico con capitello a volute in vetro colorato, si distingue per la netta prevalenza della decorazione sul supporto murario. La leggera struttura metallica delle lesene \u00e8 tamponata da grandi superfici vetrate, ornate da balaustre in ferro battuto a motivi fitomorfi con al centro le iniziali \"F L\" (Fratelli Lavarini). Alle decorazioni floreali si alternano figurazioni di animali fantastici come i draghi porta-asta ai lati del portale d'ingresso, eseguiti dalle officine Michelucci, fornitrici degli elementi in ferro e ghisa.\nAll'interno della sala sono ancora conservate le pitture di Ugo Casanova realizzate sul soffitto ligneo di una delle balconate, mentre \u00e8 andata persa buona parte della decorazione pittorica delle salette ubicate ai piani superiori. Tra gli elementi di pregio le ringhiere in ferro battuto che ornano le scale d'accesso alle due balconate. Critico risulta l'assetto delle coperture, con struttura lignea e manto in laterizio sui volumi all'angolo con via dell'Abbondanza, e con lucernari vetrati sopra la sala per gli spettacoli."}
{"id": "1788586", "revid": "1865216", "url": "https://it.wikipedia.org/wiki?curid=1788586", "title": "Peter Carl Faberg\u00e9", "text": "Divenne particolarmente noto per le famose Uova Faberg\u00e9, prodotti d'alta gioielleria, realizzati nello stile delle uova di Pasqua, con l'uso di metalli e pietre preziose.\nBiografia.\nI primi anni.\nNato a San Pietroburgo, in Russia, da padre tedesco del Baltico, il gioielliere Gustav Faberg\u00e9, e da sua moglie, la danese Charlotte Jungstedt. Gli antenati paterni di Gustav Faberg\u00e9 furono ugonotti, originari di La Bouteille, Piccardia, i quali dovettero abbandonare la Francia, a seguito dell'Editto di Fontainebleau ed alla revoca dell'Editto di Nantes, recandosi dapprima in Germania, presso Berlino, e poi, dal XIX secolo, nella provincia baltica della Livonia, allora parte dell'Impero russo.\nEducato inizialmente a San Pietroburgo, nel 1860, Gustav Faberg\u00e9, assieme alla moglie ed ai figli, si ritir\u00f2 a Dresda, lasciando la sua attivit\u00e0 nelle mani di esperti e fidati manager. Peter Carl frequent\u00f2, in questi anni, un corso alla Scuola delle Arti e dei Mestieri di Dresda.\nNel 1864, Peter Carl si imbarc\u00f2 per un Grand Tour in Europa, con lo scopo di visitare le principali gioiellerie di Germania, Francia ed Inghilterra, e frequentando, nel contempo, un corso a Parigi, vedendo oggetti in musei e gallerie del continente.\nI suoi viaggi e studi proseguirono sino al 1872, quando, all'et\u00e0 di 26 anni, fece ritorno a San Pietroburgo e spos\u00f2 Augusta Julia Jacobs. Per i successivi dieci anni, il padre predispose che il mastro di bottega Hiskias Pendin divenisse il suo mentore e tutore, in quanto, proprio in quegli anni, la bottega dei Faberg\u00e9 si trovava a dover catalogare, riparare e restaurare oggetti, anche provenienti dall'Ermitage. Dato l'incremento delle richieste, nel 1881, l'attivit\u00e0 venne trasferita in una delle principali strade della citt\u00e0 di San Pietroburgo, al 16/18 di Bol'\u0161aja Morskaja.\nLe redini dell'attivit\u00e0.\nAlla morte di Hiskias Pendin, nel 1882, Carl Faberg\u00e9 ottenne da solo la responsabilit\u00e0 di condurre l'attivit\u00e0 di famiglia. Carl ottenne dal governo il titolo di Maestro Gioielliere, il che gli permise, oltre alla firma, di porre sui suoi oggetti un marchio personale. La sua reputazione era cos\u00ec alta che gli venne evitato anche l'esame da parte dell'istituto preposto. Suo fratello, Agathon, disegnatore di creativit\u00e0 e talento grandiosi, ader\u00ec al progetto del fratello, creando una bottega affiliata a Dresda.\nCarl e Agathon parteciparono alla Esibizione panrussa, che si tenne a Mosca, nel 1882. Carl, per l'occasione, ottenne la medaglia d'oro dell'esibizione e la medaglia dell'Ordine di San Stanislao. Uno dei pezzi migliori, esposti per l'occasione dalla famiglia Faberg\u00e9, era la replica di un prezioso braccialetto del IV secolo, in oro, proveniente dal tesoro di Scizia e presente nel tesoro dell'Hermitage, bello al punto che lo zar, vedendolo, disse apertamente che non si poteva distinguere la riproduzione dall'originale, tanto era somigliante. Da quel punto in poi, le opere della famiglia Faberg\u00e9 entrarono a far parte della collezione imperiale e gli artisti vennero ammessi a corte.\nL'ecletticit\u00e0 del lavoro dei Faberg\u00e9 consisteva nel rendere ogni oggetto particolarmente prezioso, attraverso l'aggiunta di disegni e particolari unici al mondo, oltre all'utilizzo di automi e sistemi innovativi per i gioielli stessi.\nNel 1885, lo zar Alessandro III diede alla Casa Faberg\u00e9 il titolo di \"Gioiellieri per nomina speciale della Corona Imperiale\".\nLe uova di Pasqua.\nLo stesso zar commission\u00f2 alla compagnia la realizzazione di un prezioso uovo di Pasqua, in oro e pietre preziose, come regalo per la zarina Marija.\nVisto il successo del primo regalo, lo zar ne commission\u00f2 un altro, per l'anno successivo.\nAd ogni modo, nel 1887, Carl Faberg\u00e9 ottenne la libert\u00e0 di esecuzione e il nuovo oggetto divenne molto elaborato e prezioso. Secondo la tradizione della famiglia Faberg\u00e9, nemmeno lo zar avrebbe saputo il risultato finale: l'unica sicurezza era che, all'interno, doveva trovarsi una sorpresa. Lo zar successivo, Nicola II, ordin\u00f2 due uova ogni anno, uno per la madre e uno per la moglie, Aleksandra, e la tradizione prosegu\u00ec sino alla rivoluzione d'ottobre.\nGrazie anche a questi oggetti, Faberg\u00e9 divenne la pi\u00f9 grande gioielleria della Russia. Oltre alla sede di San Pietroburgo, altri distaccamenti si trovavano a Mosca, Odessa, Kiev e Londra. Tra il 1882 e il 1917, si \u00e8 calcolata una produzione di circa duecentomila oggetti preziosi.\nNel 1900, Peter Carl Faberg\u00e9 present\u00f2 le proprie opere all'Esposizione mondiale di Parigi, ma, siccome egli era anche membro della giuria, la Casa Faberg\u00e9 si esib\u00ec \"hors concours\" (fuori concorso). Ad ogni modo, la Casa ottenne la medaglia d'oro dell'esposizione e l'associazione dei gioiellieri parigini riconobbe a Carl Faberg\u00e9 il titolo di \"ma\u00eetre\". Inoltre, Carl Faberg\u00e9 venne decorato con la croce di cavaliere della Legion d'onore.\nLa rivoluzione russa e la nazionalizzazione.\nNel 1916, la Casa Faberg\u00e9 poteva contare su un capitale di compagnia di tre milioni di rubli.\nL'anno successivo, con lo scoppio della rivoluzione d'ottobre e la caduta della monarchia zarista, la direzione della compagnia venne affidata al \"Comitato degli Impiegati della Compagnia C. Faberg\u00e9\". Nel settembre 1918, la Casa Faberg\u00e9 venne nazionalizzata dai bolscevichi e tutti i pezzi presenti in magazzino vennero confiscati.\nDopo la nazionalizzazione del lavoro della fabbrica, Carl Faberg\u00e9 lasci\u00f2 San Pietroburgo, con un treno diplomatico, verso Riga. A met\u00e0 novembre, la rivoluzione aveva gi\u00e0 raggiunto la Lituania e, nuovamente, Carl si spost\u00f2 in Germania, insediandosi dapprima a Bad Homburg e poi a Wiesbaden. Eug\u00e8ne, il figlio primogenito di Carl, riusc\u00ec a fuggire con la madre in Finlandia, ove giunse a piedi, nel dicembre 1918. Durante il giugno 1920, Eug\u00e8ne raggiunse Wiesbaden, ricongiungendosi al genitore e accompagnando il padre in Svizzera, ove prese rifugio, con la famiglia, all'H\u00f4tel Bellevue, a Pully presso Losanna.\nPeter Carl Faberg\u00e9 non si riprese mai dallo shock della Rivoluzione russa e mor\u00ec, in Svizzera, il 24 settembre 1920. La sua salma riposa oggi nel Cimeti\u00e8re du Grand Jas, a Cannes, in Francia, assieme alla moglie, morta nel 1925.\nFaberg\u00e9 ebbe quattro figli: Eug\u00e8ne (1874-1960), Agathon (1876-1951), Alexander (1877-1952) e Nicholas (1884-1939)."}
{"id": "1788590", "revid": "124961043", "url": "https://it.wikipedia.org/wiki?curid=1788590", "title": "Fossa cranica", "text": "La fossa cranica corrisponde alla base della faccia interna del cranio ed \u00e8 convenzionalmente divisa in tre parti:\nFossa cranica anteriore.\nLa fossa cranica anteriore ha come limite anteriore il piano che divide la volta dal neurocranio, come posterolaterale la parte inferiore dell'osso frontale e il margine delle piccole ali dell'osso sfenoide e come posteriore in posizione mediana il solco prechiasmatico; la fossa cranica anteriore \u00e8 chiusa inferiormente dalla lamina cribrosa dell'osso etmoide. \nNella fossa cranica anteriore sporge la \"crista galli\" che permette l'attacco della falce cerebrale, mentre anteriormente sono visibili la cresta frontale e il foro cieco; oltretutto sono presenti alcune impronte digitate che accolgono i solchi frontali del telencefalo.\nFossa cranica media.\nLa fossa cranica media ha come limiti anteriore quelli posteriori della fossa cranica anteriore, laterale il piano che divide la volta dalla base e posteriori rispettivamente le piramidi delle ossa temporali lateralmente e la parte basilare dell'osso occipitale in posizione mediana. \nNella fossa cranica media \u00e8 visibile centralmente la sella turcica con la fossa ipofisaria delimitata anteriormente e posteriormente dai processi clinoidei anteriori e posteriori; inoltre \u00e8 delimitata superiormente dal solco prechiasmatico, che accoglie il chiasma dei nervi ottici; lateralmente, sulle grandi ali dell'osso sfenoide sono visibili tre fori: il foro rotondo, che d\u00e0 passaggio al nervo mascellare, il foro ovale, che d\u00e0 passaggio al nervo mandibolare oltre che all'arteria piccola meningea e il foro spinoso che d\u00e0 passaggio ad un ramo periferico del nervo mandibolare (nervo spinoso) ed all'arteria e vena meningea media. Nel punto in cui la piramide del temporale si articola con le ali dell'osso sfenoide si forma il foro lacero, delimitato medialmente dalla lingula sfenoidale.\nLateralmente nella fossa cranica \u00e8 rilevante la piramide del temporale rivestita dal \"tegmen tympani\", che chiude il cavo del timpano; evidenti sono anche la fessura petrosquamosa, che segna il limite tra squama e piramide del temporale, l'eminenza arcuata e i solchi dei nervi piccolo e grande petroso. \nNella fossa cranica media sono inoltre visibili inferiormente alcuni solchi vascolari.\nFossa cranica posteriore.\nLa fossa cranica posteriore ha come limiti anteriori quelli posteriori delle fossa cranica media, laterali le parti squamose dell'osso temporale e posteriore la linea nucale superiore. Nella fossa cranica posteriore risulta evidente il grande foro dell'occipitale, che permette comunicazione tra la cavit\u00e0 cranica e quella vertebrale. \nDavanti al grande foro dell'occipitale si pu\u00f2 notare il clivo, su cui poggiano il bulbo e il ponte; lateralmente sono visibili i fori condiloidei, per il passaggio degli omonimi vasi e i canali dell'ipoglosso, per il passaggio dell'omonimo nervo. Nel punto di articolazione tra osso occipitale e piramide del temporale si forma il foro giugulare per il passaggio dell'omonima vena.\nPosteriormente e in posizione mediana \u00e8 visibile l'eminenza cruciforme costituita da due linee verticali (solco per il seno sagittale superiormente e cresta occipitale interna inferiormente) e da due linee orizzontali (solchi per il seno trasverso). L'eminenza cruciforme divide 4 fosse: le due cerebrali poste superiormente, che accolgono i poli occipitali del telencefalo e le due fosse cerebellari poste inferiormente, che accolgono gli emisferi cerebellari."}
{"id": "1788597", "revid": "1543377", "url": "https://it.wikipedia.org/wiki?curid=1788597", "title": "Orlando Predators", "text": "Gli Orlando Predators sono una squadra della Arena Football League con sede a Orlando, Florida. La squadra \u00e8 stata fondata nel 1991. La squadra ha raggiunto i playoff per 19 stagioni consecutive tra il 1992 e il 2011, vincendo l'ArenaBowl nel 1998 e nel 2000. Per molti anni i Predators sono stati allenati da Jay Gruden, fratello minore di Jon Gruden, divenuto in seguito coordinatore offensivo dei Florida Tuskers della UFL (ora Virginia Destroyers) dopo la cancellazione della stagione AFL 2009."}
{"id": "1788598", "revid": "228587", "url": "https://it.wikipedia.org/wiki?curid=1788598", "title": "Vittoria Giorni", "text": "Biografia.\nNata nella parrocchia della Maddalena, suo padre era Niccol\u00f2 Giorgi, gi\u00e0 illustre avvocato di Pietra Ligure, poi monaco olivetano a Quarto. La mamma era Giovanna De Coureil, figlia del conte Giacomo, console generale di Russia a Nizza nel 1892. Avevano personalit\u00e0 profondamente differenti, e la influenzarono nei due sensi opposti della tenacia e della dolcezza.\nA causa dei rivolgimenti dell'epoca - la rivoluzione napoleonica, la guerra, la miseria -, la fanciulla pass\u00f2 i suoi primi anni con la famiglia a Firenze, per poi ritornare a Genova quando la situazione divenne pi\u00f9 calma.\nSotto la guida del suo direttore spirituale, don Gandolfo, cominci\u00f2 a dedicarsi all'educazione civile e religiosa delle fanciulle povere. Inizi\u00f2 tale attivit\u00e0 il 1\u00ba settembre 1820 in una casa presa in affitto a Granarolo, sulla collina di san Rocco, \"fuori dalla porta di San Tommaso\". Ci\u00f2 fu in seguito a una promessa che aveva fatto a Maria Santissima nel momento di una malattia gravissima.\nAccompagnavano Vittoria una dozzina di giovani amiche, pedagogicamente e cristianamente preparate. la comunit\u00e0 aveva un carattere prettamente laicale, il che le ottenne la simpatia del popolo e anche della borghesia liberale per l'aiuto concreto alle famiglie pi\u00f9 disagiate, e delle famiglie nobili peril rigore signorile con cui Vittoria dirigeva allieve e collaboratrici.\nPrimo direttore dell'istituto fu il sac. Francesco Agnini, poi vescovo di Sarzana-Brugnato, e dopo di lui il sac. Niccol\u00f2 Gandolfo, parroco della chiesa gentilizia di San Torpete, sotto la cui direzione la casa ritrov\u00f2 nuova vitalit\u00e0, sia a livello della stima da parte di tutta la citt\u00e0, sia nel trovare protettori e aiuti economici. Sotto la sua direzione fu poi comprato il convento e la chiesa di Sant'Agata, nell'allora borgo di San Fruttuoso, sulla riva sinistra del torrente Bisagno. Il complesso, che un tempo apparteneva agli agostiniani, era poi diventato di propriet\u00e0 della famiglia Pedemonte, la quale non ebbe difficolt\u00e0 a venderlo. Cosicch\u00e9 il 19 dicembre 1827 le \"maestre pie\" vi si trasferirono dalla collina di San Rocco. Il re Carlo Felice espresse loro il 19 dicembre 1827 una speciale approvazione. Poco dopo arriv\u00f2 anche quella dell'arcivescovo di Genova, mons. Luigi Lambruschini, il quale lo riconobbe come \"corpo meramente laicale soggetto pel temporale alla sola sovranit\u00e0 del sovrano e per lo spirituale all'Arcivescovo\".\nNel complesso studiavano alunne esterne e interne. Ma gi\u00e0 nel 1836 don G. B. Saettone, soprintendente alle scuole elementari del distretto di San Fruttuoso, fece edificare a sue spese nuovi locali scolastici accanto agli esistenti. E ci\u00f2 si ripet\u00e9 anche pi\u00f9 tardi, nel 1871, in risposta all'aumento del numero delle allieve.\nDice il Semeria:\nAl Gandolfi non mancarono le prove: fu accusato di cattiva amministrazione e citato prima davanti al tribunale ecclesiastico, e poi davanti al senato. Da queste vicende usc\u00ec riabilitato, sia a livello ecclesiastico che civile. Ciononostante egli decise di ritirarsi dalla direzione del Conservatorio di Sant'Agata, \u00abnon senza decadimento di quell'utilissimo istituto\u00bb.\nLe sorti dell'istituto si rialzarono quando l'8 maggio 1837 moriva a Genova il marchese Pietro Francesco Paggi lasciando ad esso i frutti del suo ricco patrimonio. Venne anche assegnato un nuovo sacerdote direttore.\nA quell'epoca la fondatrice viveva ancora, \"soggetta per\u00f2 a tali disposizioni di salute che le permettevano bens\u00ec assistere alla pia opera, ma non reggerla, come avea fatto per anni diciotto\".\nLa morte di Vittoria sopraggiunse il 26 ottobre 1874.\nDopo la morte di Vittoria.\nLa congregazione crebbe, tanto che nel 1934 il cardinal Dalmazio Minoretti, arcivescovo di Genova, dichiar\u00f2 congregazione religiosa le \"Suore Maestre Pie di Sant'Agata\".\nIl giorno 27 maggio 2008 a Genova, nei pressi della casa madre delle suore fondate da Vittoria Giorni, \u00e8 stata intitolata a lei una via."}
{"id": "1788601", "revid": "240277", "url": "https://it.wikipedia.org/wiki?curid=1788601", "title": "Progetto di ferrovia Subappennina", "text": "Il progetto di Ferrovia Subappennina, noto anche come Ferrovia Subappennina Italica fu un progetto relativo alla realizzazione di una dorsale alternativa alla linea costiera Adriatica. La linea si sarebbe diramata dalla Bologna-Ancona all'altezza di Santarcangelo di Romagna per attraversare la Valmarecchia, collegare Urbino a Fermignano e Pergola, terminando sulla Roma-Ancona nei pressi di Fabriano. La sola parte entrata in servizio fu la ferrovia Urbino-Fabriano.\nProdromi: la dorsale alternativa all'Adriatica.\nLa linea ferroviaria ebbe una storia complessa e travagliata. Essa rientr\u00f2 in un pi\u00f9 ampio piano che prevedeva la costruzione di una linea dorsale, dalle caratteristiche favorevoli e vantaggiosa dal punto di vista militare, alternativa alla linea costiera adriatica che, essendo stata progettata e costruita per motivi economici a ridosso del mare, era ritenuta troppo esposta alle eventuali flotte marine avverse e quindi militarmente insicura.\nIl piano previde la costruzione di una ferrovia, denominata Subappennina Italica, che corresse parallela alla linea adriatica, ma al riparo dal tiro delle navi nemiche. Fu pertanto ritenuto urgente costruire una ferrovia protetta dagli Appennini, che fungesse da alternativa alle linee esistenti: un progetto che per la valenza fu equiparabile alle dorsali tirrenica e Adriatica e alla Firenze-Roma, in particolare l'attuale linea lenta.\nAlcune sezioni di questa opera ferroviaria furono effettivamente costruite e tra queste ebbe priorit\u00e0 quella tra Fabriano e Santarcangelo di Romagna che era vista come indispensabile alternativa militare nei collegamenti tra l'Italia centrale e la Pianura padana.\nLa linea Santarcangelo di Romagna-Urbino-Fabriano fu inserita a seguito della legge 29 luglio 1879, n. 5002, detta legge Baccarini, tra le ferrovie di terza categoria, le quali avrebbero richiesto una partecipazione degli enti amministrativi provinciali per il 20% della spesa di costruzione e di armamento.\nLe proposte.\nUn primo progetto fu presentato dall'ingegnere Emilio Oliveri nel 1880. Esso riguard\u00f2 un percorso Urbino-Santarcangelo di Romagna che avrebbe attraversato il versante sinistro della valle del Conca, sottopassando il Colle di Montescudo con una galleria per giungere ad Ospedaletto di Coriano. La linea avrebbe attraversato il Marecchia con un lungo viadotto di 190 m nei pressi di Santarcangelo di Romagna.\nQuesto percorso fu definito \"tracciato basso\" e fu osteggiato dai comuni del Montefeltro che in contrapposizione produssero altre due varianti. Nella prima, detta \"tracciato alto\", la ferrovia da Urbino sarebbe passata nei pressi di Sassocorvaro, Macerata Feltria, Montecerignone, San Leo, Pietracuta e Verucchio per giungere sempre a Santarcangelo di Romagna. Nella seconda, detta \"tracciato medio\", da Urbino sarebbe passata verso Tavoleto, Montegrimano, Montecerignone e San Leo.\nTali interventi divennero sempre pi\u00f9 accesi: nel 1886, sedici comuni si coalizzarono a sostegno del tracciato basso, appoggiati anche dal comune di Rimini il quale chiese inoltre al Ministero dei lavori pubblici di preferire il punto di arrivo della ferrovia sulla citt\u00e0 riminese piuttosto che su Santarcangelo di Romagna. In cambio di questa richiesta e allo scopo compensare l'esclusione dal tracciato interessante i comuni del Montefeltro, nel 1890, il politico riminese Antonio Ferrucci, membro del Consiglio superiore dei Lavori Pubblici, propose la costruzione della ferrovia Rimini-Novafeltria. Tuttavia le battaglie legislative si conclusero nel 1894 quando il Consiglio Superiore dei Lavori Pubblici approv\u00f2 definitivamente il tracciato cosiddetto \"medio\".\nOccorsero tuttavia vari provvedimenti legislativi, anche caldeggiati dal Ministero della Guerra, per reperire di volta in volte le risorse economiche per la costruzione della linea. I lavori procedettero a singhiozzo: il tratto di trentadue chilometri tra Fabriano e Pergola fu completato il 28 aprile 1895, mentre la successiva sezione fino a Urbino, di quarantotto km, fu inaugurata il 20 settembre 1898. La linea venne inserita tra quelle della Rete Adriatica ed esercita, fino al passaggio alle Ferrovie dello Stato avvenuto nel 1906, dalla Societ\u00e0 Italiana per le strade ferrate meridionali.\nLa costruzione.\nSantarcangelo di Romagna-Urbino.\nIl progetto della sezione terminale tra Santarcangelo di Romagna e San Leo, di 22,500\u00a0km, fu approvato con i DM 10 agosto 1908 n. 3214 e 13 settembre 1911 n. 5615. I relativi lavori iniziarono nel 1909.\nSuccessivamente, con i DM 31 maggio 1914 n. 1113, 10 novembre 1914 n. 7699, 11 novembre 1919 n. 4844, venne approvato il progetto della tratta Auditore-Urbino. Nel frattempo, lo scoppio della prima guerra mondiale, nel 1915 aveva confermato i dubbi sulla vulnerabilit\u00e0 della linea adriatica per cui i lavori della ferrovia ebbero nuovo slancio: inizi\u00f2 nello stesso anno la costruzione della sezione di 15,100\u00a0km tra Urbino e Auditore, comprensiva delle gallerie di Urbino e del Pallino, lunghe complessivamente oltre sei chilometri.\nTerminata la guerra, i lavori di costruzione si interruppero, sia per le mutate esigenze militari, determinate dalla nascente importanza dell'aviazione, sia perch\u00e9 le zone attraversate non sembravano offrire le garanzie economiche per la sopravvivenza futura della linea. Nei due tronchi, il Santarcangelo di Romagna-San Leo e l'Auditore-Urbino, le opere civili erano state pressoch\u00e9 terminate, sebbene i binari non furono posati del tutto nel primo tratto. La sezione tra San Leo e Auditore, invece, era stata solamente tracciata a grandi linee: nel 1930 la galleria Case Nuove, a due chilometri da Auditore, risultava ancora in costruzione.\nNel 1928 venne tracciato dalle \"Ferrovie dello Stato\" il percorso della tratta San Leo-Macerata Feltria, di 16\u00a0km. L'impresa \"Nuove Costruzioni Ferroviarie\" nello stesso anno ultim\u00f2 il progetto definitivo della tratta Macerata Feltria-Auditore, di 13,600\u00a0km.\nTra il 1932 e il 1933 i lavori di costruzione della Santarcangelo di Romagna-Urbino furono definitivamente sospesi. Tra le cause vi fu anche un movimento franoso nei pressi di San Leo, che caus\u00f2 il crollo sia di un tratto lungo circa 400 m di sede ferroviaria appena costruita sia l'ingresso di una galleria.\nNel 1948 il tratto fra le stazioni di Verucchio e Pietracuta, del tronco Santarcangelo di Romagna-San Leo, fu reimpiegato, adattandolo, da una variante della ferrovia Rimini-Novafeltria. In particolare, si pos\u00f2 il binario a scartamento ridotto sul sedime previsto per lo scartamento ordinario. Questa ferrovia fu poi chiusa nel 1960.\nCaratteristiche.\nSantarcangelo di Romagna-Urbino.\nL'originario tracciato della ferrovia \"Subappennina\" che avrebbe dovuto collegare Santarcangelo di Romagna ad Urbino si pu\u00f2 distinguere in tre tronchi:\nIl primo tronco, fra Santarcangelo di Romagna e San Leo, fu ultimato nel 1918, ma non entr\u00f2 mai in esercizio. Venne in seguito completamente smantellato. Al 2009 esistevano:\nPer quanto riguarda la sede, essa \u00e8 ancora ben identificabile lungo quasi tutto il percorso. Il sedime del tronco Verrucchio-Pietracuta, dopo esser stato reimpiegato dalla ferrovia Rimini-Novafeltria, \u00e8 stato trasformato nella sede della strada provinciale SP 258 R, in variante al tracciato originario della strada stessa.\nIl secondo tronco, fra San Leo e Auditore, non vide l'apertura dei cantieri. Furono presentati due progetti:\nIl terzo tronco, che collegava l'impianto ferroviario di Auditore a quello a servizio del comune di Urbino, \u00e8 stato completamente smantellato. Rimangono visibili alcune strutture, in particolare fra la localit\u00e0 di Auditore e la frazione urbinate Schieti, come alcuni fabbricati viaggiatori e i magazzini merci. Sono presenti anche diverse opere d'arte. Due gallerie sono lunghe oltre tre chilometri:\nA nord e a sud dell'abitato di Schieti, all'interno del quale vi era la fermata di Schieti-San Patrignano (il cui fabbricato viaggiatori risulta trasformato in abitazione privata), la ferrovia percorreva due lunghi viadotti ad arco rispettivamente a nord e a sud di Schieti di cui uno a 12 luci di 10 m, al 2009 ancora visibili anche se in disfacimento e parzialmente crollati."}
{"id": "1788613", "revid": "1310927", "url": "https://it.wikipedia.org/wiki?curid=1788613", "title": "Richmond Kickers", "text": "I Richmond Kickers sono una societ\u00e0 calcistica professionistica statunitense con sede a Richmond (Virginia), che disputa le proprie partite interne presso il City Stadium, impianto da 22.000 posti a sedere. Detiene il record di club professionistico pi\u00f9 antico degli Stati Uniti a non aver mai sospeso le attivit\u00e0.\nAttualmente milita in USL League One, campionato di terza serie.\nStoria.\nNel 1993, i Kickers disputano il primo campionato della loro storia, iscrivendosi alla lega amatoriale nota come USISL.\nDopo un paio di stagioni in ombra si arriva al 1995: si tratta di un'annata strepitosa, infatti la squadra di Richmond vince il campionato USISL Premier League e si aggiudica anche la U.S. Open Cup, battendo in finale per 4-2 agli \"shootout\" gli El Paso Patriots. Nella stagione successiva i Kickers sfiorano il bis in campionato, giungendo ancora una volta in finale, dalla quale per\u00f2 usciranno stavolta sconfitti.\nNel 1997, il club fa un salto di qualit\u00e0 e si iscrive alla A-League, il campionato di calcio statunitense pi\u00f9 importante dopo la Major League Soccer. Da quel momento comincia una serie di stagioni senza successi, anche se fino al 2004 i Kickers concludono sempre la regular season fra le prime tre in classifica.\nNella stagione 2005, nonostante una stagione regolare terminata appena al sesto posto, i Kickers disputano degli ottimi play-off e arrivano alla finale del campionato, in cui vengono battuti ai calci di rigore dai Seattle Sounders, dopo che i tempi supplementari si erano conclusi sull'1-1. Conclusasi questa stagione, la dirigenza dei Kickers decide di iscrivere la squadra alla USL Second Division a causa delle spese troppo elevate necessarie per competere nella Prima Divisione.\nI primi due anni dopo il ritorno in Seconda Divisione sono davvero eccellenti, infatti i Kickers vincono in entrambi i casi la regular season e, sia nel 2006 che nel 2007, raggiungono la finale del campionato: nel 2006 vincono battendo 2-1 i Charlotte Eagles, mentre nel 2007 perdono per 8-7 (1-1) ai calci di rigore contro gli Harrisburg City Islanders.\nNel 2011, i Kickers entrano a far parte del nuovo campionato professionistico organizzato dalla United Soccer League, la USL Pro. Nel 2013, il club sigl\u00f2 un club di affiliazione con la franchigia MLS del D.C. United. L'accordo \u00e8 terminato solamente nel 2018, probabilmente a causa della fondazione del Loudoun United, club di USL Championship di propriet\u00e0 della franchigia di Washington.\nNel 2018, in seguito ad anni di difficolt\u00e0 da parte nel tenere il passo dei club concorrenti, la societ\u00e0 ha deciso di scendere di categoria e cos\u00ec di prendere parte alla neonata lega di terzo livello organizzato dalla USL, la League One. Oltre a ci\u00f2, fu annunciata anche la nuova propriet\u00e0 del club, composta soprattutto da ex calciatori e guidata dall'ex giocatore dei Kickers Rob Ukrop.\nLa James River Cup.\nLa James River Cup era una competizione annuale disputata tra Richmond Kickers e Virginia Beach Mariners (un tempo chiamati Hampton Roads Mariners). Ad aggiudicarsi la coppa era la squadra che otteneva i migliori risultati negli scontri diretti della regular season. Il trofeo si \u00e8 giocato dal 1996 al 2006 (ad eccezione del 1997 e del 2001, quando Virginia Beach non aveva una squadra). Nel 2007, i Mariners si sono sciolti e il futuro della coppa \u00e8 incerto. I Kickers hanno vinto questa competizione per sette volte, i Mariners solo due volte (1996, 2006)."}
{"id": "1788615", "revid": "682087", "url": "https://it.wikipedia.org/wiki?curid=1788615", "title": "Pacco bomba", "text": "Il pacco bomba \u00e8 un ordigno esplosivo spedito attraverso il sistema postale, e progettato con l'intento di ferire o uccidere chi lo riceve, nel momento in cui apre l'oggetto in questione. \u00c8 stato utilizzato in attacchi terroristici indiscriminati come quelli di \"Unabomber\". Alcuni paesi hanno agenzie specializzate nel contrasto di questa tecnica criminale, e nelle relative indagini. \u00c8 possibile che il pacco bomba sia antico quasi quanto le Poste stesse, atteso che se ne fa menzione gi\u00e0 nel 1764.\nCaratteristiche.\nIl pacco bomba \u00e8 normalmente concepito per esplodere immediatamente all'apertura, allo scopo di ferire gravemente o uccidere chi lo riceve (che non sempre s'identifica con il destinatario). Generalmente \u00e8 composto dall'esplosivo ad alto (per uccidere) o a basso potenziale (usato per scopi intimidatori oppure misto a viti, bulloni che ne amplificano l'effetto e feriscono o talvolta uccidono l'obiettivo), da un detonatore e da un innesco, generalmente a strappo (pi\u00f9 economico) o da complessi sistemi elettronici con fotodiodo. Una minaccia analoga proviene dalla posta contenente sostanze chimiche non identificate, come nel caso degli attacchi all'antrace del 2001.\nBrevettabilit\u00e0.\nI pacchi bomba, come le mine antiuomo, sono tipici esempi di materia esclusa dai brevetti secondo la Convenzione Europea sui brevetti, poich\u00e9 la pubblicazione o lo sfruttamento di tali invenzioni sono contrari all'ordine pubblico e/o alla moralit\u00e0."}
{"id": "1788617", "revid": "729019", "url": "https://it.wikipedia.org/wiki?curid=1788617", "title": "Leon MacDonald", "text": "Biografia.\nFormatosi rugbisticamente al Marlborough Boys' College, debutt\u00f2 nella prima squadra del club scolastico nel 1994.\nIl suo esordio nel campionato nazionale provinciale avvenne sempre nel 1994 per la (oggi non pi\u00f9 esistente) provincia di Marlborough, nel cui ambito si trova Blenheim; tre anni pi\u00f9 tardi si trasfer\u00ec alla provincia di Canterbury e debutt\u00f2 anche in Super 12 per la \"franchise\" dei Crusaders, con cui, in undici stagioni, si aggiudic\u00f2 sei titoli SANZAR; la militanza in tale squadra fu intervallata da un breve periodo in Giappone nella formazione dei Yamaha J\u00fabilo, di Iwata.\nIl suo esordio negli \"All Blacks\" \u00e8 del 24 giugno 2000 a Dunedin in occasione di un \"test match\" contro la ; prese parte alla nel ruolo di tre quarti centro a causa dell'infortunio che rese indisponibile Tana Umaga, e si classific\u00f2 al terzo posto, e a quella del 2007, in cui la squadra fu eliminata ai quarti di finale dalla ; disput\u00f2 il suo cinquantaseiesimo e ultimo incontro nella stessa citt\u00e0 d'esordio, a Dunedin, contro il nel corso del Tri Nations 2008.\nTerminato il contratto con i Crusaders nel 2009, torn\u00f2 a disputare la Top League in Giappone nelle file dei Kintetsu Liners di Osaka, ma i postumi di un infortunio alla testa lo indussero a chiudere la carriera alla fine della stagione, ad aprile 2010."}
{"id": "1788619", "revid": "767487", "url": "https://it.wikipedia.org/wiki?curid=1788619", "title": "Lust for Freedom", "text": "Lust for Freedom \u00e8 un film del 1987, diretto da Eric Louzil, prodotto dalla Troma.\nIl film potrebbe essere visto come uno stereotipo dell'ormai defunto genere: \"women in prision\".\nTrama.\nGillian Kaites (Melanie Coll) \u00e8 una giovane poliziotta in borghese che, durante una sparatoria, uccide per errore il suo fidanzato. Sconvolta dal fatto, Gillian lascia la polizia e si avventura in un viaggio \"on the road\" verso il Messico. L\u00ec viene fermata da uno sceriffo (William J. Kulzer) che la porta in centrale, dove Gillian viene drogata e rinchiusa in una cella. Gillian assiste cos\u00ec alle brutali violenze subite dalle altre detenute e scopre che lo sceriffo fa parte di un giro di droga e di prostituzione a capo del quale vi \u00e8 un giudice. Gillian dovr\u00e0 lottare con tutte le sue forze per la libert\u00e0."}
{"id": "1788625", "revid": "74801", "url": "https://it.wikipedia.org/wiki?curid=1788625", "title": "Ron Hill", "text": "Biografia.\nHill ha detenuto numerosi record mondiali e nazionali nel mezzofondo. Ha stabilito il primato mondiale sulle 10 miglia (47:02, Leicester, aprile 1968; 46:44, Leicester, novembre 1968); 15 miglia (72:48.2, Bolton, luglio 1965) e (75:22.6, Bolton, luglio 1965).\nNel 1963 Hill vinse le 6 miglia ai campionati britannici AAA con 27:49.8, eguagliando il record nazionale. Alle Olimpiadi di Tokyo 1964 si piazz\u00f2 18\u00ba nei e 19\u00ba nella maratona. Quattro anni dopo a Citt\u00e0 del Messico fu 7\u00ba nei .\nNel 1969 divenne campione europeo e l'anno successivo vinse la maratona di Boston e la stessa gara ai Giochi del Commonwealth.\nNel 1972 alla sua ultima Olimpiade a Monaco giunse 6\u00ba nella maratona."}
{"id": "1788627", "revid": "640091", "url": "https://it.wikipedia.org/wiki?curid=1788627", "title": "Brenta (unit\u00e0 di misura)", "text": "La brenta era una unit\u00e0 di misura di volume in uso in varie regioni italiane prima dell'introduzione e della diffusione del Sistema internazionale di unit\u00e0 di misura.\nLa brenta veniva utilizzata come misura di capacit\u00e0 dei liquidi. Il valore della brenta variava da zona a zona. Per es., a Milano valeva 75,55 litri. A Torino circa 49,29 litri, e viene utilizzata ancora adesso per indicare un volume pari a mezzo ettolitro. "}
{"id": "1788634", "revid": "110157", "url": "https://it.wikipedia.org/wiki?curid=1788634", "title": "Microregione di Santa Cruz do Sul", "text": "Santa Cruz do Sul \u00e8 una microregione del Rio Grande do Sul in Brasile, appartenente alla mesoregione di Centro Oriental Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 17 comuni:"}
{"id": "1788636", "revid": "767487", "url": "https://it.wikipedia.org/wiki?curid=1788636", "title": "Jack Crayston", "text": ""}
{"id": "1788637", "revid": "122595342", "url": "https://it.wikipedia.org/wiki?curid=1788637", "title": "Croquet ai Giochi della II Olimpiade", "text": "Alla II Olimpiade si disputarono tre eventi di croquet. Vi parteciparono sette uomini e tre donne tutti francesi. Le competizioni si tennero al Bois de Boulogne.\nEventi.\nSingolo, una palla.\nWaydelich e Blach\u00e8re furono eliminati al secondo turno. Waydelich, in terza posizione, vinse la medaglia di bronzo.\nAumoitte vinse il torneo.\nSingolo, due palle.\nIl torneo a due palle fu disputato il 4 luglio 1900.\nDespr\u00e8s, Blach\u00e8re e Brohy vengono sconfitti al primo turno ed eliminati."}
{"id": "1788638", "revid": "122572919", "url": "https://it.wikipedia.org/wiki?curid=1788638", "title": "Franco Becci", "text": "Biografia.\nEsord\u00ec in teatro nel 1909 e conquist\u00f2 subito, nonostante la giovanissima et\u00e0, una posizione di primo piano nella Compagnia di Flavio And\u00f2, di cui facevano parte attori del calibro di Evelina Paoli e Antonio Gandusio, nel 1911 \u00e8 in compagnia con Ruggero Ruggeri.\nNel 1912 entr\u00f2 a far parte di una delle compagnie che rappresentava in Italia e all'estero i lavori pi\u00f9 popolari del drammaturgo di Prato Sem Benelli (come \"La cena delle beffe\" e \"L'amore dei tre re\"), recitando con Gualtiero Tumiati e Arnaldo Ninchi, sino al 1932, quando viene assunto dall'EIAR.\nLa prosa alla radio.\nNel 1932 fu scritturato dall'EIAR come primo attore della Compagnia di Milano, diretta da Alberto Casella: tra le sue prime interpretazioni, in quello stesso anno, \"Candida\" di Shaw.\nAttore fra i pi\u00f9 assidui ai microfoni della radio, prese parte a numerosi radiodrammi (degni di nota soprattutto \"Nocchieri dell'etere\" di Aldo Franco Pessina del 1935; \"Chi va l\u00e0?\" di Eugenio Galvano, \"Colorado\" di Alberto Croce del 1936 e \"Il processo delle voci\" di Carlo Linati e Mario Lazzari del 1937, tutti per la regia di Alberto Casella) e a commedie (\"Il giudizio del padre\" di Giovanni Cenzato, 1934, e \"La signora \u00e8 partita\" di Gaspare Cataldo, regia di Luigi Maggi, 1939).\nRestano nella memoria i suoi \"duetti amorosi\" con le voci femminili pi\u00f9 note del teatro radiofonico italiano, da Adriana De Cristoforis a Stefania Piumatti, a Nella Bonora, grazie a cui raggiunse una grande popolarit\u00e0.\nArtista versatile e fine conoscitore del medium radiofonico, si distinse per la capacit\u00e0 di modulare il pathos equilibrando in giuste dosi brio, senso tragico e ironia, nonch\u00e9 per l'attenzione costantemente volta a levigare ogni eccesso in una morbidezza che potesse rispondere il meglio possibile alle esigenze del microfono.\nAbile nel cogliere la specificit\u00e0 dell'interpretazione teatrale radiofonica, seppe catturare l'attenzione dell'ascoltatore lasciando contemporaneamente spazio alla libert\u00e0 interpretativa individuale.\nTra la met\u00e0 degli anni 30 e i 40 partecipa ad alcuni film, che per\u00f2 rimarranno occasioni marginali nel mondo del cinema.\nDopo un tentativo di ritorno alle platee, rientr\u00f2 definitivamente in radio nella Compagnia di prosa di Radio Roma, interpretando sin quasi alla morte numerose pi\u00e8ce radiofoniche come \"Gli innamorati\" di Goldoni (1946, regia di Masserano Taricco) e \"L'odissea di Runyon Jones\" di Corwin (1949, regia di Majano).\nBecci, tra gli attori radiofonici che godettero della pi\u00f9 larga popolarit\u00e0 e simpatia, ottenne nel 1950 il Microfono d'argento insieme a Nella Bonora come primo attore della Compagnia di prosa di Radio Roma.\nAl referendum indetto dall'ente radiofonico per chiedere ai suoi ascoltatori quale dei suoi attori del teatro di prosa preferivano, la totalit\u00e0 rispose: Franco Becci (Radiocorriere).\nIncisione brano rai 1949 con Nella Bonora "}
{"id": "1788642", "revid": "287204", "url": "https://it.wikipedia.org/wiki?curid=1788642", "title": "Cristian Sapunaru", "text": ""}
{"id": "1788644", "revid": "287204", "url": "https://it.wikipedia.org/wiki?curid=1788644", "title": "Banel Nicolita", "text": ""}
{"id": "1788645", "revid": "486946", "url": "https://it.wikipedia.org/wiki?curid=1788645", "title": "Joao Miranda de Souza Filho", "text": ""}
{"id": "1788646", "revid": "287204", "url": "https://it.wikipedia.org/wiki?curid=1788646", "title": "Agustin Pelletieri", "text": ""}
{"id": "1788647", "revid": "287204", "url": "https://it.wikipedia.org/wiki?curid=1788647", "title": "Gael Danic", "text": ""}
{"id": "1788648", "revid": "287204", "url": "https://it.wikipedia.org/wiki?curid=1788648", "title": "Ibrahim Kas", "text": ""}
{"id": "1788650", "revid": "287204", "url": "https://it.wikipedia.org/wiki?curid=1788650", "title": "Razvan Cocis", "text": ""}
{"id": "1788651", "revid": "287204", "url": "https://it.wikipedia.org/wiki?curid=1788651", "title": "Danut Coman", "text": ""}
{"id": "1788653", "revid": "110157", "url": "https://it.wikipedia.org/wiki?curid=1788653", "title": "Arroio do Tigre", "text": "Arroio do Tigre \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788655", "revid": "812213", "url": "https://it.wikipedia.org/wiki?curid=1788655", "title": "Felis catus angorensis", "text": ""}
{"id": "1788656", "revid": "110157", "url": "https://it.wikipedia.org/wiki?curid=1788656", "title": "Candel\u00e1ria", "text": "Candel\u00e1ria \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788658", "revid": "228587", "url": "https://it.wikipedia.org/wiki?curid=1788658", "title": "Forniphilia", "text": ""}
{"id": "1788664", "revid": "110157", "url": "https://it.wikipedia.org/wiki?curid=1788664", "title": "Estrela Velha", "text": "Estrela Velha \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788666", "revid": "110157", "url": "https://it.wikipedia.org/wiki?curid=1788666", "title": "Gramado Xavier", "text": "Gramado Xavier \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788667", "revid": "180559", "url": "https://it.wikipedia.org/wiki?curid=1788667", "title": "Bosco Ferentano", "text": "Il Bosco Ferentano, anche detto Bosco di Marino o Macchia di Marino (' \"u Boscu\" in dialetto marinese) \u00e8 un'area boschiva istituita come \"Riserva Parziale Botanica\" dal Parco Regionale dei Castelli Romani, estesa per 22 ettari tra i comuni di Marino, Castel Gandolfo e Rocca di Papa in provincia di Roma, nell'area dei Castelli Romani.\nLa particolarit\u00e0 di questo bosco \u00e8 di essere uno dei rari esempi superstiti di \"bosco misto\" nei Colli Albani, assieme al Parco Chigi di Ariccia. Infatti, la vegetazione \u00e8 composta da alberi di moltissime specie: oltre al castagno, che a partire dal XVII secolo ha colonizzato buona parte della superficie boschiva dei Colli Albani, sono presenti carpini, tigli, aceri, olmi, querce e farnie, queste ultime assai rare altrove. Tra gli arbusti \u00e8 anche presente il borsolo, specie considerata \"relitta\" dalla Legge Regionale n\u00b0 61 del 19 settembre 1974.\nNel Bosco Ferentano sono inoltre presenti alcuni soggetti arborei particolarmente maestosi, come un tiglio di 26 metri di altezza e 4 di diametro, e un arbusto di alaterno di 4.5 metri di altezza e 45 centimetri di diametro.\nAdiacente all'area protetta del Bosco Ferentano c'\u00e8 l'area di verde pubblico del Barco Colonna."}
{"id": "1788669", "revid": "110157", "url": "https://it.wikipedia.org/wiki?curid=1788669", "title": "Herveiras", "text": "Herveiras \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788673", "revid": "110157", "url": "https://it.wikipedia.org/wiki?curid=1788673", "title": "Ibarama", "text": "Ibarama \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788679", "revid": "712828", "url": "https://it.wikipedia.org/wiki?curid=1788679", "title": "Ciurma di Bagy", "text": ""}
{"id": "1788680", "revid": "1305772", "url": "https://it.wikipedia.org/wiki?curid=1788680", "title": "National Party", "text": "National Party (\"Partito Nazionale\" in lingua inglese) pu\u00f2 riferirsi a diversi partiti politici:"}
{"id": "1788681", "revid": "812213", "url": "https://it.wikipedia.org/wiki?curid=1788681", "title": "Felis domestica angorensis", "text": ""}
{"id": "1788682", "revid": "767487", "url": "https://it.wikipedia.org/wiki?curid=1788682", "title": "Lagoa Bonita do Sul", "text": "Lagoa Bonita do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788683", "revid": "1060", "url": "https://it.wikipedia.org/wiki?curid=1788683", "title": "Diocesi di Sarzana", "text": ""}
{"id": "1788684", "revid": "533647", "url": "https://it.wikipedia.org/wiki?curid=1788684", "title": "Diocesi di Noli", "text": ""}
{"id": "1788685", "revid": "84184", "url": "https://it.wikipedia.org/wiki?curid=1788685", "title": "Saarinen", "text": "Saarinen \u00e8 un cognome originario della Finlandia (in finlandese, significa \"piccola isola\"). Esso pu\u00f2 riferirsi a, in ordine alfabetico:"}
{"id": "1788686", "revid": "1060", "url": "https://it.wikipedia.org/wiki?curid=1788686", "title": "Diocesi di Albenga", "text": ""}
{"id": "1788687", "revid": "1305772", "url": "https://it.wikipedia.org/wiki?curid=1788687", "title": "Mato Leit\u00e3o", "text": "Mato Leit\u00e3o \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788688", "revid": "812213", "url": "https://it.wikipedia.org/wiki?curid=1788688", "title": "Felis maniculata domestica angorensis", "text": ""}
{"id": "1788689", "revid": "1060", "url": "https://it.wikipedia.org/wiki?curid=1788689", "title": "Diocesi di Sarzana-Brugnato", "text": ""}
{"id": "1788690", "revid": "110157", "url": "https://it.wikipedia.org/wiki?curid=1788690", "title": "Passa Sete", "text": "Passa Sete \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788692", "revid": "767487", "url": "https://it.wikipedia.org/wiki?curid=1788692", "title": "Saint Just", "text": " \nSaint Just \u00e8 un gruppo rock partenopeo, il cui nome \u00e8 ispirato al rivoluzionario francese Louis Antoine de Saint-Just, ghigliottinato a 27 anni.\nStoria.\nNasce nel 1973 come trio, formato da Jane Sorrenti che non aveva ancora cambiato il nome in Jenny (voce), Toni Verde (chitarra, basso, voce) e Robert Fix (sax), incentrato sulla bellissima voce femminile di Jane, anche autrice dei testi.\nIl primo album \"Saint Just\", al quale partecipa anche il fratello di Jenny Alan Sorrenti, il percussionista Tony Esposito, Mario D'Amora alle tastiere e Gianni Guarracino alla chitarra elettrica, \u00e8 un interessante esperimento di rock progressive con influenze classicheggianti e di musica popolare. Nello stesso anno partecipano al Festival Pop di Viterbo insieme ad altri artisti come Alan Sorrenti, Mauro Pelosi e molti altri.\nL'anno successivo Robert Fix lascia il gruppo e si unisce a Tony Esposito; entrano Tito Rinesi (chitarra, voce), Andrea Faccenda (chitarra, tastiere) e Fulvio Maras (batteria, percussioni). L'album che ne deriva, al quale partecipa anche Vince Tempera come strumentista, \u00e8 \"La casa del lago\", secondo e ultimo LP del gruppo che subito dopo si scioglier\u00e0.\nJenny Sorrenti ha ricostituito il gruppo, seppure con una formazione diversa rispetto alle precedenti. Tale gruppo ha pubblicato nel 2011 a nome Saint Just Again l'LP \"Prog Explosion\", dalla particolarit\u00e0 d'essere stato edito solo in vinile a 33 giri."}
{"id": "1788693", "revid": "110157", "url": "https://it.wikipedia.org/wiki?curid=1788693", "title": "Santa Cruz do Sul", "text": "Santa Cruz do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788697", "revid": "767487", "url": "https://it.wikipedia.org/wiki?curid=1788697", "title": "Segredo", "text": "Segredo \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788698", "revid": "642594", "url": "https://it.wikipedia.org/wiki?curid=1788698", "title": "Reuss Senior", "text": ""}
{"id": "1788699", "revid": "767487", "url": "https://it.wikipedia.org/wiki?curid=1788699", "title": "Sinimbu", "text": "Sinimbu \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788701", "revid": "289247", "url": "https://it.wikipedia.org/wiki?curid=1788701", "title": "Misty May Treanor", "text": ""}
{"id": "1788703", "revid": "92723", "url": "https://it.wikipedia.org/wiki?curid=1788703", "title": "Diocesi di Kota Kinabalu", "text": ""}
{"id": "1788707", "revid": "484362", "url": "https://it.wikipedia.org/wiki?curid=1788707", "title": "Reuss Junior", "text": ""}
{"id": "1788709", "revid": "110157", "url": "https://it.wikipedia.org/wiki?curid=1788709", "title": "Sobradinho (Rio Grande do Sul)", "text": "Sobradinho \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788711", "revid": "113757", "url": "https://it.wikipedia.org/wiki?curid=1788711", "title": "Vall\u00e9e d'Aoste Fromadzo", "text": ""}
{"id": "1788713", "revid": "110157", "url": "https://it.wikipedia.org/wiki?curid=1788713", "title": "Vale do Sol", "text": "Vale do Sol \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788714", "revid": "3115", "url": "https://it.wikipedia.org/wiki?curid=1788714", "title": "Brunetto Casini", "text": "L'attivit\u00e0 di editore.\nNel 1975, in collaborazione con la casa editrice \"La nuova frontiera\", Brunetto Casini pubblic\u00f2 \"La doloro\", raccolta in esperanto di poesie di Giuseppe Ungaretti tradotte da Nicolino Rossi, poeta esperantofono sammarinese.\nDue anni dopo, nel 1977, fond\u00f2 una propria casa editrice, la Edistudio, che nel giro di trentacinque anni avrebbe pubblicato un centinaio di libri, soprattutto in esperanto e sull'esperanto.\nNel 1982, durante il Congresso universale di esperanto di Anversa, s'incaric\u00f2 di pubblicare quotidianamente un bollettino, \"Heroldo de Esperanto\", redatto da Ada Fighiera Sikorska e stampato da Torben Kehlet. Inizi\u00f2 cos\u00ec la tradizione, tuttora vigente, di dare alle stampe un bollettino quotidiano durante il Congresso Universale di esperanto. Casini si sarebbe nuovamente occupato in prima persona della redazione del bollettino durante i Congressi del 1990 (all'Avana), del 1991 (a Bergen), del 2008 (a Rotterdam) e del 2009 (a Bia\u0142ystok). Nel Congresso del 2006 (a Firenze) \u00e8 stato invece responsabile dell'Ufficio Stampa verso i media nazionali ed esteri.\nDal 1989, anno in cui fu invitato dal governo lituano a stampare le proprie edizioni presso la tipografia di stato \"Spindulys\", si \u00e8 attivato anche per sostenere la volont\u00e0 del popolo lituano di divenire indipendente da Mosca.\nNel 1990, presente alla dichiarazione di indipendenza dell'11 marzo, collabor\u00f2 per la parte storica al volume \"Lituania, sulla strada della libert\u00e0\". Nel corso dello stesso anno organizz\u00f2 il viaggio ufficiale in Italia del vicepresidente del parlamento lituano Kazimieras Motieka.\nNel 1993 \u00e8 stato uno dei referenti del convegno \"Non comunicare in Europa: cosa e quanto ci costa. L'utente e il consumatore nell'Europa del 1993\" convegno promosso dall'ADUC (Associazione per i diritti degli utenti e consumatori) in collaborazione con ERA (Esperanto Radikala Asocio) con il patrocinio della Regione Lazio.\nFra i libri pubblicati in esperanto grazie al suo lavoro, oltre al gi\u00e0 citato \"La doloro\" di Giuseppe Ungaretti (1975) altre traduzioni dalla letteratura italiana sono:\n\"Blinda ermito\" (\"L'eremita cieco\") di Maurizio Caprile (1979),\n\"Elektitaj sonetoj\" (\"Sonetti scelti\") di Giuseppe Gioachino Belli (1982),\n\"Pretertempe\" (\"Al di l\u00e0 del tempo\") di Aldo de' Giorgi (1982),\n\"Materada\" di Fulvio Tomizza (1983),\n\"Lingvaj aspektoj de Esperanto\" (\"Aspetti linguistici dell'esperanto\") di Bruno Migliorini (1985 e 2006),\n\"Itala antologio\" (\"Antologia italiana\") (1987),\n\"La ser\u0109ado de la perfekta lingvo en la E\u016dropa kulturo\" (\"La ricerca della lingua perfetta nella cultura europea\") di Umberto Eco (1996),\n\"La Malemuloj\" (\"I Malavoglia\") di Giovanni Verga (2006),\n\"La \u0134urnaleto de Jo\u0109jo Tempesto\" (\"Il giornalino di Gian Burrasca\") di Vamba (Luigi Bertelli) (2009),\nL'approccio all'esperanto.\nCasini apprese l'esperanto nel 1970.\nNel 1972 inizi\u00f2 a farsi conoscere nel movimento esperantista, organizzando, in collaborazione con Giuseppe Martini, il 43\u00ba Congresso Italiano di Esperanto a Pisa. I due avrebbero di nuovo organizzato un congresso a Pisa nel 1987.\nNel 1973 fu eletto a far parte del gruppo direttivo della Giovent\u00f9 Esperantista Italiana (IEJ), e nel 1974 divenne Segretario Generale della Tutmonda Esperantista Junulara Organizo, organizzazione che raggruppa tutte le associazioni esperantiste giovanili del mondo; ricopr\u00ec tale carica fino al 1980, e dal 1980 al 1981 fu vicepresidente della stessa associazione.\nNel 1977, come membro del direttivo IEJ, inaugur\u00f2 il Festival Giovanile Internazionale, un incontro esperantista giovanile che da allora si celebra ogni anno in una diversa localit\u00e0 italiana, e nel tempo si \u00e8 affermato come uno dei principali raduni esperantisti rivolti ai giovani.\nNel 2008 ha progettato e sostenuto la realizzazione della Settimana di Cultura Internazionale, la cui prima edizione \u00e8 stata realizzata con la Provincia di Pisa e i Comuni di San Giuliano Terme, Vecchiano, Calci, Vicopisano, Buti, Cascina e con il patrocinio dell'UNESCO, Dipartimento per i diritti e le pari opportunit\u00e0, Dipartimento per le politiche giovanili e le attivit\u00e0 sportive e dell'Anno Europeo del Dialogo Interculturale.\nIl 13 dicembre 2009 il consiglio della Fondazione Zamenhof (Bia\u0142ystok, Polonia) lo ha eletto Presidente della Fondazione per il triennio 2010-2012.\nNel gennaio 2012 ha fondato a Mazara del Vallo il Centro di Esperanto ed Intercultura che ha promosso corsi nella maggior parte delle scuole della citt\u00e0 sicula, tenuti da insegnanti di diverse nazionalit\u00e0.\nRuolo nel movimento esperantista italiano.\nNel 2006, durante il Congresso Universale di Firenze, fu responsabile del \"Gazetara Servo\" (l'ufficio stampa).\nNel 2007 organizz\u00f2 a Pisa il 74\u00ba Congresso Italiano di Esperanto. Dall'ottobre 2007 all'ottobre 2012 \u00e8 stato responsabile della Federazione Esperantista Italiana per il congresso nazionale come membro eletto del Comitato Nazionale e, dall'agosto 2009, come membro eletto del Comitato Esecutivo. In tale veste ha organizzato i congressi di Grosseto (agosto 2008, Cassino (agosto 2009), Lignano Sabbiadoro (21-28 agosto 2010), Torino (agosto 2011) e Mazara del Vallo (agosto 2012).\nNel settembre 2008, su sua iniziativa, si \u00e8 tenuto nei comuni dei Monti Pisani la prima Settimana di Cultura Internazionale (SCI), organizzata dalla Itala Esperantista Junularo in collaborazione con i comuni di San Giuliano Terme, Vecchiano, Calci, Vicopisano, Buti, Cascina e la Provincia di Pisa.\nNell'agosto 2009, al 76\u00ba Congresso Italiano di Esperanto (Cassino) \u00e8 stato eletto nel Comitato Esecutivo della Federazione Esperantista Italiana, carica in cui \u00e8 stato rinnovato al 78\u00ba Congresso (Torino, 2011).\nNella sua veste di coordinatore del Centro di Esperanto ed Intercultura di Mazara del Vallo e di presidente della Fondazione Zamenhof di Bia\u0142ystok ha organizzato nel 2012 la sottoscrizione da parte dei sindaci delle due citt\u00e0 Nicol\u00f2 Cristaldi e Tadeusz Truskolaski di un protocollo di intesa per la valorizzazione dell'esperanto."}
{"id": "1788716", "revid": "110157", "url": "https://it.wikipedia.org/wiki?curid=1788716", "title": "Ven\u00e2ncio Aires", "text": "Ven\u00e2ncio Aires \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788724", "revid": "110157", "url": "https://it.wikipedia.org/wiki?curid=1788724", "title": "Vera Cruz (Rio Grande do Sul)", "text": "Vera Cruz \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Santa Cruz do Sul."}
{"id": "1788731", "revid": "767487", "url": "https://it.wikipedia.org/wiki?curid=1788731", "title": "Guilherme Milhomem Gusm\u00e3o", "text": ""}
{"id": "1788733", "revid": "1873140", "url": "https://it.wikipedia.org/wiki?curid=1788733", "title": "Drew Goddard", "text": "Ha avuto una candidatura all'Oscar per la sceneggiatura non originale per \"Sopravvissuto - The Martian\".\nBiografia.\nNato e cresciuto nel Nuovo Messico, ha studiato alla University of Colorado, subito dopo la laurea ha iniziato a lavorare come assistente di produzione a Los Angeles. Tra il 2002 e il 2003 fa parte dello staff di sceneggiatori delle settima stagione di \"Buffy, l'ammazzavampiri\", di cui scrive cinque episodi. Scrive anche alcuni episodi dello spin off \"Angel\". Dal 2005 lavora per la serie tv \"Alias\", di cui \u00e8 anche produttore, sempre nel 2005 entra a far parte del gruppo di sceneggiatori di \"Lost\", di cui dal 2007 \u00e8 produttore esecutivo\".\"\nPer il cinema ha scritto la sceneggiatura di \"Cloverfield\" (2008) di Matt Reeves e nel 2011 ha debuttato come regista con \"Quella casa nel bosco\", di cui \u00e8 anche sceneggiatore assieme a Joss Whedon. Nel 2013 viene assunto dalla Marvel come produttore esecutivo e showrunner della serie \"Daredevil\", in onda su Netflix nel 2015; viene inoltre ingaggiato dalla Sony per scrivere e dirigere lo spin-off della serie di \"Spider-Man\" \"Sinister Six\". Nel maggio 2014 Goddard lascia il ruolo di showrunner di \"Daredevil\", di cui resta produttore esecutivo."}
{"id": "1788734", "revid": "599013", "url": "https://it.wikipedia.org/wiki?curid=1788734", "title": "Sebastian Pr\u00f6dl", "text": "Biografia.\nSuo fratello Matthias \u00e8 anch'egli un calciatore.\nCaratteristiche tecniche.\nDi ruolo difensore centrale, \u00e8 forte fisicamente oltre a essere bravo nel gioco aereo. Di piede destro, \u00e8 stato adattato anche nel ruolo di terzino su entrambe le fasce. Si distingue anche per la professionalit\u00e0 con cui si approccia alla sua professione.\nCarriera.\nClub.\nSturm Graz.\nDebutta a 19 anni con lo nella Bundesliga austriaca il 9 dicembre 2006 contro il Mattersburg. Il 9 maggio 2007 segna il suo primo gol in campionato contro l'Altach.\nWerder Brema.\nIl 1\u00ba luglio 2008 viene ufficialmente acquistato dal per circa 2,5 milioni di euro. Il 2 maggio 2012 rinnova il suo contratto con il fino al 30 giugno 2015. Il 13 maggio 2015 annuncia di non voler rinnovare il contratto in scadenza col club anseatico.\nLascia la squadra tedesca dopo 7 anni realizzando 10 gol in 149 presenze.\nWatford.\nIl 1\u00ba giugno 2015 viene ufficializzato il suo trasferimento a parametro zero al , club inglese neopromosso in Premier League per la stagione 2015-2016, firmando un contratto valido fino al 2020. Nell'ultimo giorno del mercato invernale della stagione 2019-2020, risolve consensualmente il suo contratto con la societ\u00e0 inglese. Le sue stagioni con il club londinese sono state condizionate da infortuni, in particolare le ultime due.\nUdinese.\nIl 4 febbraio 2020 passa a parametro zero all'Udinese, con cui sottoscrive un contratto fino al 30 giugno 2021.\nNazionale.\nCapitano della Nazionale austriaca ai Mondiali Under-20 del 2007, ha aiutato la sua squadra a raggiungere le semifinali del torneo. Alla fine della rassegna \u00e8 stato inserito dalla \"La gazzetta dello sport\" nella formazione ideale del mondiale, unico giocatore austriaco.\nHa debuttato con la Nazionale maggiore dell' il 30 maggio 2007 in un'amichevole contro la ed ha segnato due reti, entrambe di testa, nella partita del marzo 2008, persa contro i per 3-4. Ha partecipato al .\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 4 febbraio 2020.\""}
{"id": "1788735", "revid": "1305772", "url": "https://it.wikipedia.org/wiki?curid=1788735", "title": "Mafra", "text": ""}
{"id": "1788736", "revid": "125624723", "url": "https://it.wikipedia.org/wiki?curid=1788736", "title": "Natale Mondo", "text": "Biografia.\nNatale Mondo \u00e8 stato un agente della Polizia di Stato. Fu ucciso dalla mafia nel 1988, a Palermo, all'ingresso del negozio della moglie. Al momento della sua scomparsa si trovava in forza da pochi mesi presso la questura di Trapani. Due giorni prima era stato assassinato in un agguato anche l'ex sindaco di Palermo Giuseppe Insalaco.\nMondo si era arruolato in Polizia nel 1972, prestando servizio presso il reparto autonomo del ministero dell'interno e la questura di Roma, Siracusa e Trapani dove conobbe Ninni Cassar\u00e0, che ne auspic\u00f2 il trasferimento alla squadra mobile di Palermo, da lui diretta. Da allora fu per anni autista e braccio destro di Cassar\u00e0, partecipando a molte operazioni. Sfugg\u00ec miracolosamente all'attentato del 6 agosto 1985, costato la vita allo stesso Cassar\u00e0 e all'agente di scorta Roberto Antiochia, ma venne arrestato e incarcerato nel carcere militare di Santa Maria Capua Vetere per l'uccisione del giovane Salvatore Marino, brutalmente seviziato durante un interrogatorio in questura perch\u00e9 sospettato di aver partecipato all'omicidio del commissario Beppe Montana.\nNello stesso periodo, Mondo venne anche indagato per associazione mafiosa e traffico di stupefacenti poich\u00e9 risultato in contatto con una banda di narcotrafficanti legati al clan Fidanzati dell'Arenella che operava in diverse regioni italiane, accuse che lo resero sospettato di avere fornito alla mafia le informazioni sugli spostamenti del vicequestore Cassar\u00e0. Mondo fu scagionato in seguito all'intervento della vedova Cassar\u00e0 e di altri colleghi, che testimoniarono che egli si era infiltrato nelle cosche mafiose del quartiere Arenella, ove era nato e risiedeva, dietro ordine dello stesso Cassar\u00e0. Ci\u00f2, di fatto, lo espose alla vendetta della mafia, che lo uccise proprio davanti al negozio di giocattoli della moglie, \"Il mondo dei balocchi\", sito nella stessa borgata, crivellandolo di colpi. La corte di cassazione sentenzier\u00e0 poi che a uccidere Mondo furono Salvino Madonia e Agostino Marino Mannoia, condannandoli all'ergastolo. Sia Mannoia sia un terzo killer (la cui identit\u00e0 non \u00e8 stata accertata) scomparvero anch'essi, probabilmente uccisi col metodo della lupara bianca. Movente e mandanti dell'omicidio rimangono tuttora insoluti. \nL'uccisione di Mondo scaten\u00f2 numerose polemiche, che determinarono le dimissioni dell'allora capo della Squadra mobile di Palermo Antonino Nicchi e l'incriminazione del commissario Saverio Montalbano, processato e poi prosciolto definitivamente dall'accusa di non aver impedito che due agenti continuassero a frequentare il negozio di Mondo per appostamenti, dando cos\u00ec modo alla mafia di scoprire il doppio gioco del poliziotto.\nGli fu conferita, postuma, per merito assoluto, la qualifica di assistente capo e la medaglia d\u2019oro al valor civile."}
{"id": "1788737", "revid": "1564499", "url": "https://it.wikipedia.org/wiki?curid=1788737", "title": "Monte Castelo", "text": ""}
{"id": "1788739", "revid": "767487", "url": "https://it.wikipedia.org/wiki?curid=1788739", "title": "Patrick Helmes", "text": "Carriera.\nClub.\nSportfreunde Siegen.\nDopo aver giocato nelle squadre locali, si un\u00ec nel 1997 alle giovanili del Colonia. Nel 2000 per\u00f2 fu scartato e mandato a giocare nello Sportfreunde Siegen, dove aveva gi\u00e0 militato un paio di anni da bambino. Nella stagione 2004-2005 segn\u00f2 21 reti che aiutarono a promuovere la sua squadra in Zweite Bundesliga.\nColonia.\nLa stagione successiva, visti gli ottimi risultati, ritorn\u00f2 al Colonia, con cui fece sempre nel 2005 il suo debutto in Bundesliga e il suo primo gol in massima serie alla seconda giornata contro il . Alla fine del campionato per\u00f2 il Colonia retrocesse. In Zweite Bundesliga Helmes divenne uno dei giocatori pi\u00f9 importanti della sua squadra grazie alle sette reti segnate nelle sue prime cinque partite di campionato. Durante questo inizio di campionato sub\u00ec un infortunio che lo tenne lontano dai campi per quattro mesi.\nA partire dal 1\u00ba luglio 2008 veste la maglia del .\nBayer Leverkusen.\nA Leverkusen, Helmes \u00e8 autore di un'ottima stagione, segnando sei gol nelle prime cinque partite, tra cui una tripletta contro l'Hannover 96. Alla fine della sua prima stagione a Leverkusen, Helmes segn\u00f2 21 gol in 34 partite di campionato e 3 gol in 6 presenze nella DFB -Pokal, dove la sua squadra ha raggiunto la finale perdendo contro il Werder Brema. Due settimane dopo la finale, Helmes si rompe il legamento crociato del ginocchio destro mentre stava giocando a calcio con gli amici. Dopo una lunga riabilitazione \u00e8 rientrato alla fine del 2009 giocando 12 partite (solamente due da titolare) e segnando 2 gol.\nA causa di questo infortunio non \u00e8 stato convocato per il Mondiale 2010.\nNella stagione 2010-2011 Helmes gioca 11 partite in Bundesliga mettendo a segno 5 gol spesso decisivi e sigla due triplette, una in DBF-Pokal e una in Europa league contro il Rosenborg.\nWolfsburg.\nA partire dal 31 gennaio 2011 si trasferisce al Wolfsburg per una cifra vicina agli 8 milioni di \u20ac.\nEsordisce con la nuova maglia il 5 febbraio nella partita persa contro l'. Segna il suo primo gol con la maglia del Wolfsburg il 19 febbraio 2011 nella trasferta contro il Friburgo.\nRitorno al Colonia.\nIl 2 settembre 2013 \u00e8 ritornato al Colonia, firmando con il club un contratto triennale.\nNazionale.\nFece il suo debutto il 28 marzo 2007 contro la , subentrando all'80\u00ba minuto a Jan Schlaudraff. In carriera ha totalizzato 13 presenze e 2 gol di cui uno segnato contro l'Inghilterra nello stadio Olimpico di Berlino."}
{"id": "1788744", "revid": "120718149", "url": "https://it.wikipedia.org/wiki?curid=1788744", "title": "Natta (famiglia)", "text": "La famiglia Natta, \u00e8 una delle pi\u00f9 importanti famiglie astigiane per il numero di soldati, letterati, religiosi e giuristi che ha prodotto nei secoli.\nAppartiene al gruppo di famiglie nobili astigiane raggruppate nelle Casane astigiane, che in seguito al commercio ed all'attivit\u00e0 feneratizia in tutta l'Europa occidentale, si arricchirono notevolmente, contribuendo di conseguenza all'espansione del Comune astigiano nel periodo medievale.\nOrigini.\nI marchesi Giacomo e Virginio Natta, dettero alle stampe nel XVIII secolo la storia della famiglia, facendola risalire fantasiosamente a Numa Pompilio secondo re di Roma.\nDa quel capostipite, la famiglia si sarebbe diramata attraverso tre linee :\nMamercini, Ruffi e Natti. Dall'ultima linea, un membro si trasfer\u00ec ad Asti e da l\u00ec diram\u00f2 a Genova, Como, Alessandria e Casale Monferrato.\nSecondo lo storico Aldo di Ricaldone la famiglia era di origine manfredinga, quindi franca.\nLe prime notizie certe, risalgono al XII secolo, secondo Serafino Grassi, nel 1168 durante la fondazione della citt\u00e0 di Alessandria \u00e8 probabile che la famiglia abbia dato il suo apporto nella costituzione della nuova citt\u00e0. Un Oberto Natta, infatti compare come consigliere di Alessandria nel 1190.\nFrancesco Guasco conferma la tesi del Grassi collocandoli signori di Bergoglio, localit\u00e0 presso Alessandria, che con altri sei comuni, contribu\u00ec alla fondazione della citt\u00e0.\nSicuramente i Natta furono presenti tra il XII - XIII secolo come feudatari in molte localit\u00e0 della provincia di Asti: Alfiano Natta, Burio, Castelnuovo Calcea, Cerro Tanaro, Colcavagno, Isola d'Asti, Tonco e Viarigi ed ebbero residenze signorili anche a Moncalvo, Nizza Monferrato ed Asti.\nSviluppo.\nGuglielmo Natta fu signore di Tonco nel XIII secolo.\nEnrietto Natta, un suo discendente (morto nel 1458) divenne signore di Castelnuovo e nel 1435 venne infeudato dal Marchese del Monferrato del feudo dell'avo.\nSedici anni dopo, ottenne anche i feudi di Baldesco e Fubine e dopo alcuni anni Murisengo. \nI suoi quattordici figli (sette maschi e sette femmine), si sparpagliarono per tutto il Piemonte e cinque di loro divisero la famiglia nel ramo di Asti (Tommaso), Cerro Tanaro (Giorgio), Alfiano Natta (Gian Giacomo), Isola d'Asti (Secondino) e Nizza Monferrato con Agostino che si estinse dopo alcuni decenni.\nEnrietto, ambasciatore dei Marchesi del Monferrato, ne divenne anche vicario generale nel 1410; alla sua morte lasci\u00f2 un ingente patrimonio con una vastissima estensione territoriale tra San Marzanotto e Montemarzo, conosciuta ancora oggi come \"Valle Natta\" .\nLe abitazioni.\nIl pi\u00f9 antico agglomerato abitativo della famiglia Natta, \u00e8 situato nell'area di Piazza Statuto ( l'antica Piazza dei Porci), nel Rione San Secondo.\nAlcune carte del XV secolo, gi\u00e0 citano la presenza della nobile famiglia in questa zona per la presenza di tre edifici, tutti contigui, collocati all'inizio di via Q.Sella, che per questo motivo nel Seicento era denominata\" contrada delli signori Natta\".\nIn via Natta, all'angolo con via Milliavacca, nel Rione Cattedrale sorge una torre che con il vicino palazzo formava una casa-forte della famiglia molto ben munita e solida.\nLa torre, appartiene al primo periodo, costruita probabilmente nell'XI secolo, in origine la torre era molto pi\u00f9 alta, ma venne poi mozzata come molte altre in citt\u00e0.\nLa famiglia ne venne in possesso con il contiguo palazzo intorno al XVII secolo.\nLo stile della torre \u00e8 gotico ma le due finestre in cima non sono contemporanee del resto della costruzione in quanto sono state aperte forse nel XIX secolo\nStemma.\nEssendo l'araldica astigiana frutto di un'aristocrazia prettamente urbana e mercantile, molti stemmi come quello dei Natta si rifanno all'arma parlante, quella cio\u00e8 che fa derivare il simbolo del proprio casato direttamente dal nome (talora la funzione) del possessore di tale arma.\nNatta (\"Nata\") in piemontese significa sughero e quindi la famiglia adott\u00f2 il simbolo della quercia del sughero nel proprio stemma. Lo stemma cos\u00ec viene ad assomigliare a quello della potente famiglia dei Valperga, conti del Canavese, una delle maggiori del Piemonte medievale.\nLo scudo per\u00f2 presenta anche delle pezze (tre fasce), questo potrebbe significare che in origine la famiglia alzasse solamente un semplice scudo d'argento con tre fasce rosse sul quale in un secondo momento si sia aggiunta l'arma parlante.\nScudo: \"D'argento a tre fasce di rosso, colla quercia di sughero di verde, di sei rami, ghiandifera di porpora, attraversante\"\nCimiero: la figura della giustizia, nascente\nMotto: \nGenealogia.\nGenealogia principale della famiglia Natta."}
{"id": "1788746", "revid": "767487", "url": "https://it.wikipedia.org/wiki?curid=1788746", "title": "Mafra (Brasile)", "text": "Mafra \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Canoinhas."}
{"id": "1788750", "revid": "110157", "url": "https://it.wikipedia.org/wiki?curid=1788750", "title": "Monte Castelo (Santa Catarina)", "text": "Monte Castelo \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Canoinhas."}
{"id": "1788751", "revid": "16307149", "url": "https://it.wikipedia.org/wiki?curid=1788751", "title": "Arvd", "text": ""}
{"id": "1788753", "revid": "767487", "url": "https://it.wikipedia.org/wiki?curid=1788753", "title": "Nelson Ben\u00edtez", "text": ""}
{"id": "1788755", "revid": "164844", "url": "https://it.wikipedia.org/wiki?curid=1788755", "title": "Isofonia", "text": ""}
{"id": "1788756", "revid": "278830", "url": "https://it.wikipedia.org/wiki?curid=1788756", "title": "Fiorella Ceccacci Rubino", "text": " \u00c8 stata parlamentare membro della VII Commissione Cultura e Spettacolo dal 2006 al 2013.\nBiografia.\nCarriera da attrice.\nFu scoperta da Giorgio Albertazzi che la volle nel suo recital \"Frugando nella valigia di Flaiano\". Ha partecipato a fiction, tra cui \"Un posto al sole\". Nel 1999 \u00e8 stata diretta da Pasquale Squitieri nel film \"Li chiamarono... briganti!\" e ha recitato in \"SCTMV\", un cortometraggio erotico facente parte della serie \"Tinto Brass presenta Corti circuiti erotici\".\nCarriera politica.\nAttiva con Forza Italia sin dalla sua fondazione, alle elezioni politiche del 2006 viene eletta alla Camera dei deputati, nella circoscrizione Lazio 1. Ha fatto parte della XII Commissione (Affari sociali).\nAlle elezioni politiche del 2008 viene rieletta alla Camera dei deputati nelle liste del Popolo della Libert\u00e0. Portavoce del Gruppo Parlamentare Diritti degli Animali del PdL, ha firmato, assieme ad altri 30 deputati, una lettera a Silvio Berlusconi in cui dichiarava la propria contrariet\u00e0 all'ennesimo tentativo di deregulation della caccia. Al febbraio del 2013, l'associazione Openpolis la pone al 434\u00ba posto, su 630 deputati, in termini di produttivit\u00e0 parlamentare, con un tasso di assenza del 14,5%.\nAlle elezioni politiche del 2013, ricandidata nuovamente alla Camera con Il Popolo della Libert\u00e0, risulta tuttavia la prima dei non eletti. Terminato il mandato parlamentare torna a dedicarsi all'attivit\u00e0 di attrice.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIn vista delle elezioni europee del 2014 Silvio Berlusconi la invita ad accettare la candidatura al Parlamento europeo, sar\u00e0 tuttavia la stessa Ceccacci a precisare in seguito di non volersi candidare per poter svolgere appieno la professione di attrice."}
{"id": "1788757", "revid": "27723", "url": "https://it.wikipedia.org/wiki?curid=1788757", "title": "MAGI '900 - Museo delle eccellenze artistiche e storiche", "text": "Il Museo delle eccellenze artistiche e storiche, detto anche Museo d'arte delle generazioni italiane e MAGI '900, \u00e8 un museo privato situato a Pieve di Cento, nella citt\u00e0 metropolitana di Bologna, in Emilia-Romagna.\nIl museo nasce da un'idea dell'imprenditore Giulio Bargellini ed \u00e8 caratterizzato da una suddivisione \"generazionale\" delle opere esposte.\nOspita oltre 2.000 opere d\u2019arte contemporanea per 9.000 metri quadrati di spazio espositivo, che si espandono in un singolare edificio di archeologia industriale \u2013 un silo granario degli anni Trenta riconvertito a museo su progetto dell'architetto Giuseppe Davanzo \u2013 cui sono state accostate due nuove strutture espositive e un grande giardino dedicato alla scultura.\nStoria.\nL'edificio che ospita il museo \u00e8 un silo per lo stoccaggio del frumento costruito nel 1933, con una superficie complessiva di 4.000 m\u00b2 distribuiti su sei piani. L'edificio, ormai in disuso, venne acquistato da Bargellini che, in collaborazione con l'amministrazione comunale di Pieve di Cento, ne finanzi\u00f2 il restauro e l'adattamento a struttura museale, su progetto dell'architetto Giuseppe Davanzo.\nDopo che vi si \u00e8 celebrata la \"Prima giornata dell'artista\" (27 novembre 1999), il museo \u00e8 stato ufficialmente inaugurato il 27 febbraio 2000.\nLa collezione.\nL'identit\u00e0 di museo privato, l'unico ad avere interamente questo carattere in Italia, fa s\u00ec che la variet\u00e0 delle raccolte del MAGI sia strettamente legata alla personalit\u00e0 del collezionista.\nIn oltre quarant'anni di passione e soprattutto curiosit\u00e0 per l'arte, Giulio Bargellini ha acquisito un patrimonio di circa 2000 opere, acquistate o donategli dagli artisti. A queste si sono aggiunte opere concesse in deposito al museo da artisti, enti e collezionisti. Nella costruzione di questo considerevole corpus, sono entrate in gioco diverse dinamiche: dal rapporto personale con gli autori alla fascinazione per un determinato momento storico, dall'opportunit\u00e0 di un acquisto importante alla volont\u00e0 di sostenere progetti di ricerca innovativi.\nNe deriva una collezione eclettica e vitale, capace di sorprendere per alcune peculiarit\u00e0 rare, di rivelare aspetti inediti, di incantare con piccoli capolavori, talvolta persino di provocare, certamente non omogenea, senza pretese di completezza e definizione, e proprio per questo ampiamente rappresentativa dello spirito contemporaneo.\nIl gusto eclettico e le amicizie con gli artisti, le passioni e le intuizioni del suo fondatore e una costante attivit\u00e0 espositiva e propositiva hanno infatti portato alla costituzione di una collezione permanente che spazia dalla Belle \u00c9poque alle ultime tendenze, dai vivaci colori futuristi alle sculture metafisiche in bronzo di Giorgio de Chirico, dai Maestri Storici del Novecento all\u2019avanguardia degli anni Sessanta e Settanta, da centinaia di quadri in miniatura della Collezione Minima 8x10 appartenuta di Cesare Zavattini fino alla produzione di autori africani e sudamericani.\nMoltissimi sono i nomi di artisti noti e ben storicizzati, ma molti sono anche gli artisti meno conosciuti, alla cui professionalit\u00e0 e originalit\u00e0 si rende comunque merito, in un allestimento articolato per nuclei tematici che si differenzia dai modelli pi\u00f9 diffusi nel panorama museale contemporaneo.\nGrandi capolavori gi\u00e0 ben storicizzati, spesso richiesti per mostre istituzionali, si affiancano a piccole raccolte inusuali, mentre diverse personalit\u00e0 italiane ed internazionali sono messe a confronto nella successione delle sale.\n l'allestimento permanente prevede diversi nuclei d'eccellenza. Le opere non esposte sono conservate negli spazi museali in attesa di un ulteriore ampliamento della struttura, gi\u00e0 predisposto.\nLa collezione permanente comprende circa 900 tra dipinti, sculture ed opere grafiche e si arricchisce ogni anno grazie soprattutto a donazioni. Uno dei nuclei pi\u00f9 importanti \u00e8 costituito da circa 100 opere che costituivano la cosiddetta \"Collezione 8x10\" di Cesare Zavattini. Tra gli artisti le cui opere sono presenti nella collezione ci sono:\nLa visita si articola tra forme, materiali, colori, temi e poetiche che mutano di sezione in sezione, offrendo un\u2019immersione nelle arti visive.\nServizi.\nOltre alla collezione permanente e alle mostre temporanee, che si visitano a pagamento con diverse formule tariffarie, nello spazio OPEN BOX il museo offre sempre esposizioni ed eventi culturali gratuiti.\nIl MAGI '900 organizza visite guidate individuali, tematiche o personalizzate e propone laboratori creativi per bambini e atelier per adulti, finalizzati a comprendere l\u2019arte praticandone le tecniche pi\u00f9 innovative, nell\u2019ottica di offrire un\u2019esperienza completa al pubblico.\nIl dipartimento didattico MAGICOMAGI propone un'ampia offerta di percorsi didattici, laboratori e visite animate per le scuole."}
{"id": "1788760", "revid": "287204", "url": "https://it.wikipedia.org/wiki?curid=1788760", "title": "Eucratide I", "text": "Rovesci\u00f2 la dinastia di Eutidemo I sostituendola con la propria, combatt\u00e9 contro i re indo-greci, i sovrani del regno ellenistico dell'India nord-occidentale, conquist\u00f2 territori fino all'Indo, ma fu alla fine sconfitto e spinto indietro fino alla Battria.\nLa monetazione di Eucratide \u00e8 ampia e prestigiosa, suggerendo un dominio di notevole rilievo.\nBiografia.\nAscesa al trono ed espansione.\nEucratide sal\u00ec al trono rovesciando la dinastia instaurata da Eutidemo I in Battria e che suo figlio Demetrio I stava portando a dominare anche sull'India occidentale; il re rovesciato da Eucratide fu probabilmente Antimaco I. Non \u00e8 chiaro se Eucratide fosse un ufficiale battriano ribelle o, come suggerito da alcuni studiosi, un cugino del sovrano seleucide Antioco IV Epifane che cerc\u00f2 di riconquistare il territorio battriano, seceduto dall'Impero seleucide all'epoca di Diodoto I; alcune monete di Eucratide raffigurano quelli che furono probabilmente i suoi genitori, il padre \"Heliocles\" e la madre, che indossa un diadema regale, Laodice, il cui nome suggerisce un legame con la famiglia imperiale seleucide. Secondo Marco Giuniano Giustino, Eucratide sal\u00ec al trono quasi contemporaneamente a Mitridate I di Partia (171 a.C.):\nDivenuto signore di Battria, Eucratide conquist\u00f2 le regioni occidentali del Regno indo-greco: secondo Giustino, Eucratide sconfisse \"Demetrio re degli Indiani\", vale a dire Demetrio I o Demetrio II:\nI ritrovamenti numismatici suggeriscono che Eucratide fosse contemporaneo dei re indo-greci Apollodoto I, Antimaco II e Menandro I. In ogni caso, le avanzate di Eucratide in India sono confermate dall'abbondanza delle sue emissioni bilingui, in lingua greca e pali.\nDeclino e morte.\nA occidente il re parto Mitridate I inizi\u00f2 ad allargare il suo dominio e attacc\u00f2 Eucratide; la citt\u00e0 di Herat cadde nel 167 a.C. e i Parti riuscirono a conquistare due province tra Battria e Partia, che Strabone chiama i paesi degli Aspioni e dei Turiua.\nGiustino termina il suo racconto della vita di Eucratide affermando che il sovrano guerriero fu assassinato sulla via del ritorno dall'India dal suo stesso figlio (Eucratide II o Eliocle I, sebbene vi siano congetture sulla possibilit\u00e0 che si sia trattato del figlio del suo nemico, Demetrio II), che odiava tanto il proprio padre da trascinarne il cadavere col proprio carro:\nSuccessori di Eucratide.\nL'assassinio di Eucratide port\u00f2 probabilmente alla guerra civile tra i membri della sua dinastia. I suoi successori furono Eucratide II e Eliocle I, che fu l'ultimo sovrano greco a regnare sulla Battria: quando le trib\u00f9 degli Yuezhi travolsero Eliocle, i Greco-battriani persero il controllo delle province a nord dell'Hindu Kush. Altri due membri della dinastia furono Platone di Battria e probabilmente Demetrio II, che in questo caso sarebbe un personaggio differente dal sovrano che Giustino descrive come nemico di Eucratide.\nIl dominio dei Greco-battriani fran\u00f2 a seguito di numerose guerre:\nAd ogni modo, il dominio degli Indo-greci sui territori a sud dell'Hindu Kush dur\u00f2 per altri 150 anni, infine collassando sotto la pressione dell'invasione degli Sciti intorno al 10 a.C."}
{"id": "1788762", "revid": "729019", "url": "https://it.wikipedia.org/wiki?curid=1788762", "title": "Ada Fighiera-Sikorska", "text": "Per 36 anni fu redattrice dell'importante rivista esperantista \"Heroldo de Esperanto\".\nAda Sikorska visse e studi\u00f2 a Varsavia fino ai prodromi della seconda guerra mondiale, nel 1939, quando il paese fu attaccato contemporaneamente dalla Germania e dall'Unione Sovietica. Fugg\u00ec con la famiglia a Leopoli, nell'attuale Ucraina occidentale (allora in Polonia orientale), dove al padre, generale, era stato assegnato l'incarico di difendere la citt\u00e0 dal nemico. Dopo la capitolazione della Polonia, la famiglia Fighiera-Sikorska fu deportata in Siberia assieme alla popolazione civile; qui Ada frequent\u00f2 una scuola russa. Il padre, assieme a diecimila altri ufficiali polacchi, fu ucciso dall'Armata Rossa nel massacro di Katyn'.\nGrazie ad un accordo con il Regno Unito, nel 1941 l'Unione Sovietica liber\u00f2 i due milioni di civili polacchi deportati, e con essi anche la Fighiera-Sikorska, che con la madre e la sorella raggiunse Samarcanda e l'Iran, stabilendosi prima a Teheran, quindi ad Esfahan. Qui ebbe la possibilit\u00e0 di frequentare scuole polacche.\nFra il 1945 ed il gennaio 1948, Ada Sikorska si trasfer\u00ec, con altri rifugiati polacchi, a Beirut, in Libano; nel 1948, dopo aver passato l'esame di maturit\u00e0 polacco in Gran Bretagna, ritorn\u00f2 in Polonia dopo otto anni dalla fuga.\nTerminati presso l'Universit\u00e0 di Varsavia gli studi in Slavistica, con specializzazione in Giornalismo, la Sikorska inizi\u00f2 a lavorare in una casa editrice.\nQuando nel 1956 Julio Baghy tenne un corso di esperanto a Varsavia, la Sikorska scopr\u00ec il proprio grande interesse nei confronti della lingua, che sarebbe durato per tutta la vita.\nNel 1958, l'anno precedente al Congresso Universale di esperanto del 1959 di Varsavia, ricopr\u00ec la carica di vicepresidentessa dell'associazione esperantista varsaviana e contribu\u00ec a fondare la redazione in esperanto della radio polacca; qui conobbe il suo futuro marito, impegnato nei preparativi per il Congresso. Nel 1960 si spos\u00f2 cos\u00ec con Gian Carlo Fighiera, a Bruxelles.\nL'anno successivo, i due collaborarono alla realizzazione del Congresso Universale di esperanto del 1961 a Harrogate, nel Regno Unito.\nNel 1962 assunse, succedendo a Teodor Jung, la direzione della rivista \"Heroldo de Esperanto\", che guid\u00f2 fino alla sua morte, 36 anni dopo; per 17 anni la sede della rivista fu a Bruxelles, quindi per 9 anni a Madrid, e infine, dal 1988, a Torino.\nPer lei la pubblicazione di questa rivista \"rappresentava una missione (...) Anche se ammalata terminale per un tumore che aveva alla fine colpito le vertebre e il fegato, Ada Fighiera Sikorska, tenuta all'oscuro del male e insensibile al dolore per la terapia applicata, continu\u00f2 fino all'ultimo dal capezzale la sua attivit\u00e0 culturale, curando la corrispondenza con parenti e amici e fissando appuntamenti per il futuro. Anche pochi giorni prima di morire, scriveva ancora articoli di giornale e chiedeva di poter revisionare le bozze di stampa del periodico a lei affidato\"."}
{"id": "1788764", "revid": "27723", "url": "https://it.wikipedia.org/wiki?curid=1788764", "title": "Ada Fighiera Sikorska", "text": ""}
{"id": "1788766", "revid": "27723", "url": "https://it.wikipedia.org/wiki?curid=1788766", "title": "Ada Sikorska", "text": ""}
{"id": "1788767", "revid": "110157", "url": "https://it.wikipedia.org/wiki?curid=1788767", "title": "Araquari", "text": "Araquari \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1788770", "revid": "3115", "url": "https://it.wikipedia.org/wiki?curid=1788770", "title": "Balne\u00e1rio Barra do Sul", "text": "Balne\u00e1rio Barra do Sul \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1788777", "revid": "115533", "url": "https://it.wikipedia.org/wiki?curid=1788777", "title": "Badik", "text": "Il badik, badek o batak \u00e8 un pugnale-coltello indonesiano dalla caratteristica impugnatura angolata rispetto alla lama; quest'ultima pu\u00f2 essere in ghisa, in ferro o in acciaio.\n\u00c8 un pugnale tradizionale delle trib\u00f9 costiere del Sulawesi meridionale; i principali utilizzatori di questo strumento erano le trib\u00f9 Bugis e Makarese, che grazie ai loro scambi commerciali con Sumatra, il Borneo, la Malaysia, Giava e il Mali fecero conoscere il Badik.\nTipi di Badik.\nEsistono tre tipi di Badik:\nTradizione.\nIl Badik fa anche parte del vestiario tradizionale, e viene portato dalla sposa durante la cerimonia del matrimonio in Sulawesi e a Sumatra. Viene portato davanti allo stomaco, infilato nelle pieghe del sarong.\nUno dei modi tradizionali di combattere con il badik vede i due contendenti trattenuti dal sarong per una mano, in modo che non possano scappare, mentre nell'altra mano impugnano il badik."}
{"id": "1788778", "revid": "2028514", "url": "https://it.wikipedia.org/wiki?curid=1788778", "title": "Maria Sofia Federica d'Assia-Kassel", "text": "Biografia.\nMaria Sofia Federica era figlia di Carlo d'Assia-Kassel, e di sua moglie, Luisa di Danimarca. I suoi nonni paterni erano Federico II d'Assia-Kassel e la principessa Maria di Gran Bretagna, una figlia di re Giorgio II e di Carolina di Brandeburgo-Ansbach. I suoi nonni materni erano Federico V di Danimarca e di Luisa di Gran Bretagna, un'altra figlia di Giorgio II e di Carolina di Brandeburgo-Ansbach\nQuando i suoi nonni paterni si separarono, il padre si trasfer\u00ec con gli altri fratelli e la madre presso la zia Luisa di Hannover, regina di Danimarca. Pertanto Maria Sofia Federica crebbe in Danimarca ed ebbe molta familiarit\u00e0 con la famiglia reale danese, fatto dovuto anche alla posizione della madre.\nMatrimonio.\nIl 31 luglio 1790 spos\u00f2 il cugino, principe ereditario di Danimarca, Federico. Il marito era per\u00f2 gi\u00e0 reggente dal 1784, vista la pazzia del padre Cristiano VII. I coniugi vennero incoronati solo alla morte di Cristiano.\nA seguito della sconfitta di Napoleone Bonaparte, alleato della Danimarca, quest'ultima perse il dominio sulla Norvegia. Maria Sofia Federica e Federico cessarono di essere reali di Norvegia nel 1814.\nMaria \u00e8 stata selezionata da suo cugino, come sua sposa principalmente come un modo per lui di dimostrare la sua indipendenza dalla corte. Il matrimonio \u00e8 stato accolto con grande entusiasmo da parte del pubblico quando arriv\u00f2 a Copenaghen, mentre lei era considerata completamente danese e non una straniera.\nLa coppia ebbe otto figli:\nA corte \u00e8 stata messa in ombra dalla sorella di suo marito, che era la vera First Lady. A causa della necessit\u00e0 di un erede, il suo ultimo parto le provoc\u00f2 una lesione che le imped\u00ec ulteriori rapporti sessuali e fu costretta ad accettare l'adulterio del marito con Frederikke Dannemand. Maria Sofia Federica era interessata alla politica e alla genealogia, tanto che scrisse e pubblic\u00f2 il \"Expos\u00e9 de la situation politique du Danemarc\" (1807-1814).\nMorte.\nMor\u00ec il 22 marzo 1852, a Palazzo di Amalienborg."}
{"id": "1788779", "revid": "110157", "url": "https://it.wikipedia.org/wiki?curid=1788779", "title": "Corup\u00e1", "text": "Corup\u00e1 \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1788780", "revid": "767487", "url": "https://it.wikipedia.org/wiki?curid=1788780", "title": "Nathaniel Creswick", "text": "Nel 1857 fond\u00f2, insieme a William Prest, lo Sheffield Football Club, il club calcistico pi\u00f9 antico del mondo, e 3 anni pi\u00f9 tardi disput\u00f2 la sua prima partita. Inoltre stil\u00f2 le cosiddette Sheffield Rules, le quali andranno a influenzare in modo significativo le definitive regole del calcio.\n\u00c8 stato il primo calciatore a segnare un gol nella storia del calcio.\nBiografia.\nCreswick nacque a Sheffield, da Nathaniel e Elizabeth. Suo padre lavorava in una ditta d'argenteria, ed educ\u00f2 il figlio alla Sheffield Collegiate School dove divenne avvocato. Creswick s'interesso di molti sport, durante la sua vita e contribui a fondare vari club come lo Sheffield Cricket Club.\nDurante la permanenza allo Sheffield CC, Creswick decise di fondare un club indipendente, insieme all'amico William Prest, ma non di cricket, bens\u00ec di calcio, uno sport che poteva tenerli occupati nei mesi invernali. Il club venne fondato il 24 ottobre del 1857 e prese il nome di Sheffield Football Club, che disput\u00f2 la sua prima partita il 26 dicembre 1860, con Creswick che divenne il primo calciatore a realizzare un gol nella storia del calcio. Il club \u00e8 esistente e non ha mai smesso di praticare il calcio a livello dilettantistico, proprio come era nato.\n\u00c8 morto nel 1917 all'et\u00e0 di 86 anni."}
{"id": "1788781", "revid": "599013", "url": "https://it.wikipedia.org/wiki?curid=1788781", "title": "Chris Andersen", "text": "Biografia.\nLinda Holubec nasce in Tennessee ed \u00e8 figlia di Jake, falegname, e Kate, cameriera, entrambi \"biker\", harleyisti e spiriti liberi.\nQuando Jake part\u00ec per un viaggio in Vietnam, Linda decise di intraprendere la carriera nelle forze armate, sperando di diventare un'infermiera al fronte: ottenne quindi un lavoro alla base di Port Hueneme, a nord di Malibu, come cameriera al refettorio ed \u00e8 proprio qui che si innamor\u00f2 di Claus Andersen, un ufficiale e spirito libero come lei.\nTre mesi dopo si sposarono e nel 1982 si trasferirono con i loro tre figli April, Chris (che ai tempi aveva quattro anni) e Tamie a Iola, un paesino sperduto a 100 miglia a nord di Houston, nel Texas. Comprarono quindi un terreno grazie ad un prestito chiesto all'esercito, con il progetto di costruirsi una casa tutta loro e di allevare bestiame.\nTutto questo, per\u00f2, non accadde: Claus si rese conto che la vita familiare non faceva per lui e cos\u00ec abbandon\u00f2 Linda e and\u00f2 a New York per vendere i suoi dipinti, la sua nuova passione. Linda \u2013 come riveler\u00e0 lei stessa in un'intervista - si rese conto che il trasferimento era stato messo in atto da Claus per scappare dalle severe leggi californiane sugli alimenti e sul mantenimento dei figli.\nLa donna, disoccupata e senza soldi, cadde in depressione ma fortunatamente ebbe il supporto dei vicini di casa e del fratello James. Fu proprio quest'ultimo che aiut\u00f2 a finire di costruire la casa e mise un canestro fuori dal granaio per Chris. Finch\u00e9 la casa non fu pronta vissero accampati nel granaio. Quando Chris era alle scuole medie, Linda decise di mandare i suoi tre figli in una casa famiglia a Dallas, dove rimasero per quasi tre anni.\nTornato a Iola, Chris, atleticamente parlando, inizi\u00f2 a formarsi saltando i recinti del bestiame per poi iniziare a giocare a basket alle superiori e poi al Blinn College a Brenham, nel Texas.\nCarriera.\nPre-NBA.\nAndersen, dopo aver frequentato la Iola High School e il Blinn College in Texas, pensava di poter giocare come professionista ma non si rese eleggibile per il Draft del 1999, procedura essenziale per poter prenderne parte, e non venne scelto da nessuna squadra. il suo coach dell'High School riusc\u00ec comunque ad organizzare per lui delle amichevoli di esibizione con i Texas Ambassadors e una partita in Cina, grazie alla quale si un\u00ec ai Jiangsu Dragons della Chinese Basketball Association per un breve periodo.\nNel marzo del 2000 ritorna in America e si accasa ai New Mexico Slam di Albuquerque, franchigia dell'IBL, dove disputa solo 6 partite di campionato e 4 dei playoff. Successivamente, sempre nel 2000, si aggrega ai Dakota Wizards, sempre nella IBA, per lasciarli per\u00f2 prima dell'inizio della stagione. Si un\u00ec allora ai Fargo-Moorhead Beez, squadra del Dakota del Nord, che militava allora sempre nella IBA, dove gioc\u00f2 7 partite prima di venire rilasciato nel gennaio del 2001. Successivamente si un\u00ec, sempre nel 2001, ai Sugarland Sharks della Southwest Basketball League.\nNel luglio 2001 Andersen si \u00e8 unito ai Cleveland Cavaliers per la NBA Summer League 2001. Il 28 settembre 2001 ha firmato coi Phoenix Suns, dai quali fu per\u00f2 tagliato il successivo 7 ottobre. Il 31 ottobre 2001 \u00e8 stato selezionato con la prima scelta assoluta dai Fayetteville Patriots nel draft inaugurale della NBA Development League.\nDenver Nuggets.\nDopo aver giocato solo 2 partite con Fayetteville, nel novembre 2001 viene ingaggiato dai Denver Nuggets, diventando il primo giocatore in assoluto a venire chiamato da una franchiga NBA direttamente dalla D-League. A Denver comincia a mostrare tutte le proprie doti atletiche, meritandosi il soprannome di \"Birdman\", pare affibbiatogli dai compagni di squadra Junior Harrington e Kenny Satterfield, e totalizzando 5,1 punti, 4,8 rimbalzi e 1,3 stoppate a partita.\nIl 29 settembre 2003 rifirma con i Nuggets.\nNew Orleans Hornets.\nNel 2004, dopo tre anni a Denver, passa ai New Orleans Hornets. La prima stagione si rivela la migliore, con 7,7 punti, 6,1 rimbalzi e 1,5 stoppate in 21,3 minuti di media e la partecipazione allo Slam Dunk contest di quell'anno.\nNel 2005 la franchigia di New Orleans fu costretta a spostarsi ad Oklahoma City a causa degli effetti dell'Uragano Katrina, diventando cos\u00ec i New Orleans/Oklahoma City Hornets. La stagione per Andersen non fu delle migliori: gioc\u00f2 infatti solo 32 partite, di cui 2 come titolare, mantenendo medie di 5 punti e 4.8 rimbalzi a partita. Partecip\u00f2 ancora allo Slam Dunk Contest, senza per\u00f2 ottenere buoni risultati: prov\u00f2 otto volte la stessa schiacciata senza successo.\nSqualifica e reintegro.\nIl 25 gennaio 2006 viene trovato positivo al test per rilevare sostanze proibite e viene squalificato per due anni dalla NBA. La sospensione di Andersen \u00e8 stata inserita nella categoria \"abuso di droga\", violazione per la quale si pu\u00f2 arrivare anche all'espulsione definitiva dalla lega. Andersen ha tentato di ricorrere tramite un arbitrato, ma questo ha dichiarato di sostenere le ragioni della lega nel marzo 2006.\n\u00c8 stato eleggibile per il reinserimento il 25 gennaio 2008. Il 4 marzo l'NBA e la NBPA hanno accolto la richiesta di Andersen di essere reintegrato come giocatore. Il 5 marzo 2008 torna nella NBA con la maglia dei New Orleans Hornets, squadra alla quale appartenevano i suoi diritti e con la quale firma immediatamente un nuovo contratto. Fa il suo debutto dopo la squalifica il 25 marzo 2008 contro gli Indiana Pacers.\nRitorno ai Nuggets.\nAlla fine della stagione 2007-08 viene svincolato dagli Hornets. Il 24 luglio 2008 torna ai Denver Nuggets, con cui firma un contratto annuale. Chiude la stagione in seconda posizione per stoppate a partita, con 2,42 in solo 20,5 minuti. L'8 luglio 2009 Andersen rinnova con i Nuggets firmando un contratto quinquennale. Il 17 luglio 2012 viene tagliato dai Nuggets grazie alla \"Amnesty clause\".. Il general manager dei Nuggets Masai Ujiri, amico di Andersen, attu\u00f2 con riluttanza questa manovra per risparmiare 9 milioni di dollari dal tetto salariale della squadra ed evitare la \"Luxury Tax\".\nMiami Heat.\nIl 21 gennaio 2013 firma un contratto di 10 giorni con i Miami Heat. Il 30 gennaio rinnova il contratto per altri 10 giorni.. L'8 febbraio rinnova il contratto fino al termine della stagione.Gi\u00e0 prima che fosse tagliato dai Nuggets l'allora allenatore degli Heat Erik Spoelstra aveva richiesto l'acquisizione del giocatore al suo general manager Pat Riley. Durante la stagione regolare ha giocato solo 42 partite, ma ha contribuito al successo degli Heat con una media di 4,9 punti a partita e una percentuale realizzativa del 57,7%, oltre a 4,1 rimbalzi in 14,9 minuti di gioco. Dopo l'approdo di Andersen agli Heat la squadra vinse 27 partite consecutivamente ed ebbe un record comprensivo con \"Birdman\" a referto di 37-3. Col suo arrivo agli Heat guadagn\u00f2 anche moltissimi fan grazie al fatto di essere caratterizzato da moltissimi tatuaggi, una capigliatura moicana e una spiccata propensione al sacrificio sul parquet.\nDurante le finali della Eastern Conference, tra le gare 1 e 5 della serie contro gli Indiana Pacers, ha messo a referto 15 canestri in 15 tiri, inclusa una gara 1 da 7-7 al tiro, un record per la franchigia della Florida ai playoff: ha battuto la gara da 6-6 al tiro di Alonzo Mourning in gara 4 del primo turno del 2007 contro gli Charlotte Hornets. Andersen \u00e8 stato poi squalificato per sei gare, senza per\u00f2 ricevere una multa, a causa di un fallo antisportivo ai danni di Tyler Hansbrough.\nA 34 anni raggiunge le finali NBA per la prima volta nella sua carriera. Durante la decisiva gara 7 delle Finals contro i San Antonio Spurs mette a referto 3 punti, 4 rimbalzi e 1 stoppata e riesce a conquistare l'anello di campione NBA per la prima volta nella sua carriera.\nIl 10 luglio rinnova il contratto con i Miami Heat per un altro anno. Ha giocato 72 partite durante la stagione regolare 2013\u201314, marcando 6,6 punti, 5,3 rimbalzi e 1,3 stoppate di media a partita. Il 26 maggio 2014, prima di gara 4 delle Eastern Conference Finals, \u00e8 stato annunciato che avrebbe saltato quella partita e la successiva gara 5 a causa di una serie di fastidiosi dolori di cui soffriva da un po' di tempo. Andersen \u00e8 ritornato per gara 6, mettendo a referto 9 punti e 10 rimbalzi facendo in modo che gli Heat avanzassero alle loro quarte NBA Finals consecutive, le seconde per Andersen. Gli Heat si confrontarono ancora con gli Spurs nelle finali 2014 ma furono sconfitti in 5 partite.\nIl 19 luglio 2014 Andersen rifirma ancora con gli Heat. Durante la stagione regolare 2014\u201315 Andersen part\u00ec come titolare in 20 partite, suo record personale in una stagione NBA.\nIl 17 febbraio 2016 viene ceduto ai Memphis Grizzlies in una trade che coinvolge Miami Heat e Charlotte Hornets. Tre giorni dopo fa il suo debutto per i Grizzlies in una vittoria per 109\u2013104 sui Minnesota Timberwolves, mettendo a referto 4 punti, 3 rimbalzi e 1 stoppata in 11 minuti. Alla fine della stagione i Grizzlies non rinnovano il suo contratto.\nCleveland Cavaliers.\nIl 23 luglio 2016 firm\u00f2 con i Cleveland Cavaliers, ricongiungendosi con LeBron James e James Jones, suoi compagni ai Miami Heat fino al 2014. Tuttavia il 17 dicembre 2016 sub\u00ec un grave infortunio al legamento crociato anteriore che pose fine anzitempo alla sua stagione.\nQuindi, il 13 febbraio 2017 venne ceduto agli Charlotte Hornets in cambio di una seconda scelta, ma fu subito tagliato dalla squadra della Carolina del Nord.\nVita privata.\nAndersen \u00e8 noto per i tatuaggi dai colori vivaci su braccia, petto, collo, schiena, mani e gambe. Il suo primo tatuaggio \u00e8 stato donato come regalo per il diciottesimo compleanno da sua madre, in cui si \u00e8 associata al Bandidos Motorcycle Club. Il normale tatuatore di Andersen, John Slaughter di Denver, stima di aver inchiostrato il 65% del suo corpo. Ha messo in mostra quei tatuaggi nella campagna pubblicitaria \"Ink Not Mink\" di PETA per protestare contro l'industria della pelliccia."}
{"id": "1788785", "revid": "156341", "url": "https://it.wikipedia.org/wiki?curid=1788785", "title": "Arbitro di pallacanestro", "text": ""}
{"id": "1788790", "revid": "228587", "url": "https://it.wikipedia.org/wiki?curid=1788790", "title": "Fon (unit\u00e0 di misura)", "text": ""}
{"id": "1788794", "revid": "188323", "url": "https://it.wikipedia.org/wiki?curid=1788794", "title": "Maria Anna Bonaparte", "text": ""}
{"id": "1788799", "revid": "599013", "url": "https://it.wikipedia.org/wiki?curid=1788799", "title": "Barbara Fanocchi", "text": "Alta 173 cm, giocava come playmaker nell'Associazione Sportiva Vicenza nel 1989-90. In quella stagione ha totalizzato 77 punti in 25 partite di campionato.\nVita privata.\nLa Fanocchi \u00e8 attualmente sposata con ex cestista Paitowschi Giancarlo"}
{"id": "1788804", "revid": "339392", "url": "https://it.wikipedia.org/wiki?curid=1788804", "title": "Classifiche campionati di Eccellenza 2003/04", "text": ""}
{"id": "1788805", "revid": "599013", "url": "https://it.wikipedia.org/wiki?curid=1788805", "title": "Florinda Bortolami", "text": "Alta 170 cm, giocava come playmaker nell'Associazione Sportiva Vicenza nel 1989-90. In quella stagione ha totalizzato 11 punti in 8 partite di campionato. Nel 2005-06 ha disputato una stagione in Serie A2 con la Pakelo San Bonifacio."}
{"id": "1788806", "revid": "14691", "url": "https://it.wikipedia.org/wiki?curid=1788806", "title": "Metodista", "text": ""}
{"id": "1788807", "revid": "599013", "url": "https://it.wikipedia.org/wiki?curid=1788807", "title": "Ricardo Lucas", "text": ""}
{"id": "1788812", "revid": "125783525", "url": "https://it.wikipedia.org/wiki?curid=1788812", "title": "Football Club Internazionale Milano 2007-2008", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2007-2008.\nStagione.\nIn vista della stagione corrispondente al centenario del club \u2014 ricorso domenica 9 marzo 2008 \u2014 Massimo Moratti innest\u00f2 nuovi volti in organico, tra cui la punta Suazo (contesa dal Milan cui la trattativa parve inizialmente arridere) e il difensore Chivu (quest'ultimo per rimpiazzare un Grosso ceduto al Lione): alla rosa si aggiunsero poi Rivas per la retroguardia nonch\u00e9 Jim\u00e9nez e V\u00edtor Pel\u00e9 in mediana. A rappresentare il \u00abbattesimo\u00bb dell'annata fu la Supercoppa italiana contro la Roma, impostasi sui campioni d'Italia con un rigore trasformato da De Rossi. Le battute iniziali del campionato delinearono un nuovo confronto coi capitolini in chiave-scudetto, proponendo la sfida diretta gi\u00e0 nel mese di settembre con una situazione di \"ex aequo\" in classifica: espugnando nettamente l'Olimpico, l'Inter si assicur\u00f2 il primato solitario. \nSul piano tattico Mancini registr\u00f2 il positivo inserimento dei nuovi acquisti nella formazione titolare, con Ibrahimovi\u0107 e Cruz distintisi quali finalizzatori: nel corso della stagione lo svedese, autore di 22 centri complessivi, mise peraltro a referto ben 8 doppiette. Da segnalare inoltre il derby d'Italia del 4 novembre 2007, primo match ufficiale con la Juventus dopo i fatti di \"Calciopoli\": a scapito del risultato di parit\u00e0 maturato in campo, l'atavica rivalit\u00e0 tra le tifoserie conobbe un nuovo elemento d'astio per uno scontro di gioco tra Nedv\u011bd e Figo che caus\u00f2 la rottura del perone al portoghese. \nSuccessivamente alla trasferta torinese la \"Beneamata\" realizz\u00f2 un nuovo record, inanellando 13 vittorie consecutive tra campionato e coppe: sotto il profilo dei risultati tale serie comport\u00f2 la qualificazione per la \"knock-out phase\" di Champions League tramite il primo posto nel girone, nonch\u00e9 l'anticipata conquista del titolo d'inverno \u2014 resa matematica dalla vittoria nel derby del 23 dicembre 2007 \u2014 e il passaggio ai quarti di finale in Coppa Italia. In quest'ultimo torneo degna di nota fu l'affermazione a danno dei bianconeri, il cui domicilio venne violato anche alla doppietta del minorenne Balotelli. \nLo scenario nazionale \u2014 dopo un girone d'andata chiuso dalla rimonta \"in extremis\" a danno del Parma, risultato che consolid\u00f2 il margine di 7 punti sui giallorossi \u2014 parve giungere al capolinea gi\u00e0 nel mese di febbraio, con la squadra di Spalletti sprofondata a 11 lunghezze: ad assicurare i favori della classifica avulsa fu quindi il pareggio nello scontro diretto, col capitano Javier Zanetti che sigl\u00f2 l'unico gol stagionale replicando al vantaggio di Totti. In occasione del turno seguente si registr\u00f2 per mano del Napoli la prima sconfitta in campionato, knock-out che frantum\u00f2 una striscia d'imbattibilit\u00e0 aperta il 22 aprile 2007 e perdurata 31 incontri.\nIn Champions League il cammino termin\u00f2 nuovamente negli ottavi di finale, traguardo cui gli uomini di Mancini erano approdati superando Fenerbahce, PSV Eindhoven e CSKA Mosca nella fase a gironi: a sbarrare il passo furono gli inglesi del Liverpool, dapprima vincenti sul proprio campo \u2014 circostanza che rappresent\u00f2 la prima battuta d'arresto dopo un totale di 29 risultati utili consecutivi, serie inaugarata dopo una sconfitta coi turchi all'esordio in coppa \u2014 e in seguito trionfatori a San Siro. Contrariato dall'ennesimo fallimento continentale, Mancini annunci\u00f2 in conferenza-stampa un possibile addio a fine stagione: per sanare la tensione generata nell'ambiente da tali dichiarazioni, il presidente Moratti si pronunci\u00f2 in merito riconducendo le frasi del tecnico ad un clima di delusione agonistica.\nIl contraccolpo dell'Europa riserv\u00f2 i propri effetti anche sul campionato, coi nerazurri che dilapidarono gradualmente il margine accumulato sulla Roma: malgrado una temporanea caduta di quest'ultima a \u22126, la sconfitta nel derby della Madonnina costitu\u00ec un primo \"match-point\" mancato. Il conseguente pareggio col Siena \u2014 risultato su cui grav\u00f2 un errore dal dischetto di Materazzi \u2014 forn\u00ec un ultimo appello ai giallorossi, con una sola lunghezza a separare le rivali prima del turno conclusivo. Attesa in trasferta da un Parma coinvolto nella lotta-salvezza, la societ\u00e0 affront\u00f2 una vigilia caratterizzata dai fatti inerenti l'ex sarto Domenico Brescia: una serie di intercettazioni telefoniche parve indicarlo tra i protagonisti di un traffico di droga, vicenda cui il club si dichiar\u00f2 estraneo anche a causa dell'assenza di elementi penalmente rilevanti emersi dall'indagine.\nIl 18 maggio 2008 l'Inter si conferm\u00f2 sul tetto d'Italia, vincendo per 2-0 sul campo dei ducali e decretandone la retrocessione: a fissare il punteggio fu una doppietta di Ibrahimovi\u0107 nella ripresa, dopo un parziale che avrebbe virtualmente assegnato il tricolore alla Roma (vittoriosa sul Catania nel primo tempo ma raggiunta nel finale dagli etnei che guadagnarono in tal modo la salvezza). Per la compagine milanese si tratt\u00f2 del 16\u00ba Scudetto, il terzo consecutivo dopo la vittoria a tavolino del torneo 2005-06 e il trionfo con numeri da record riportato nella stagione passata.\nPer il quarto anno di fila la squadra si misur\u00f2 poi con i romani nell'atto finale di coppa nazionale, uscendone sconfitti per 2-1: tale gara coincise con l'ultima apparizione in panchina di Mancini, sollevato dall'incarico pochi giorni pi\u00f9 tardi con il club che ricondusse ufficialmente la motivazione dell'esonero alle esternazioni dello jesino dopo l'uscita dalla Champions League.\nMaglie e sponsor.\nLo sponsor tecnico per la stagione 2007-2008 \u00e8 Nike, mentre lo sponsor ufficiale \u00e8 Pirelli.\nLa prima maglia presentava righe pi\u00f9 strette rispetto alla stagione passata, con calzoncini bianchi e non pi\u00f9 neri. La divisa da trasferta ebbe invece un aspetto celebrativo, dovuto al centenario: una maglia bianca con croce rossa sul petto e calzoncini neri. La parte superiore del kit conteneva due errori, ovvero una data di fondazione antecedente a quella effettiva (8 marzo 1908) e la scritta \"nerazzuro\" in luogo di \"nerazzurro\". Nel dicembre 2007, dopo che la divisa era stata utilizzata nell'incontro casalingo di Champions con il Fenerbah\u00e7e, la stessa societ\u00e0 turca critic\u00f2 il carattere razzista della maglia: il simbolo rosso venne accostato alle crociate, fatto ritenuto offensivo nei confronti dei musulmani.\nDurante la gara casalinga con la Reggina dell'8 marzo 2008, cui segu\u00ec una festa al Meazza per commemorare il centesimo anno di vita, la squadra milanese indoss\u00f2 una variante della prima maglia con caratteri in oro.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1788813", "revid": "599013", "url": "https://it.wikipedia.org/wiki?curid=1788813", "title": "Francesca Bortolan", "text": "Carriera.\nAlta 170 cm, giocava come playmaker nell'Associazione Sportiva Vicenza nel 1989-90. In quella stagione ha totalizzato 5 punti in 6 partite di campionato. Ha vinto un titolo con la squadra vicentina."}
{"id": "1788814", "revid": "122845748", "url": "https://it.wikipedia.org/wiki?curid=1788814", "title": "William Prest", "text": "Visse la maggior parte della sua vita a Sheffield, dove fond\u00f2 insieme a Nathaniel Creswick lo Sheffield Football Club.\nBiografia.\nWilliam era figlio di William e Arabella Prest, e si trasfer\u00ec con loro a Sheffield quando suo padre divenne un uomo d'affari, nel campo del vino. \nQui William divenne un noto giocatore di cricket entrando nel 1854 a far parte dello Sheffield Cricket Club, ma la sua fama la deve alla fondazione dello Sheffield F.C. e alla stesura delle Sheffield Rules, che influenzeranno molto le future regole del calcio.\nIl club fu fondato il 24 ottobre del 1857 e William ne divenne il vicepresidente. \nNel 1859 William Prest venne coinvolto nella formazione del 2\u00ba West Yorkshire Rifles con sede a Sheffield, fucilieri della Royal Army e rimase nella Royal Army fino alla morte.\nWilliam mori il 10 febbraio del 1885, all'et\u00e0 di 52 anni, a causa di una emorragia e venne sepolto tre giorni dopo allo Sheffield General Cemetery con tutti gli onori militari."}
{"id": "1788820", "revid": "212348", "url": "https://it.wikipedia.org/wiki?curid=1788820", "title": "CAF Champions League 1998", "text": "La CAF Champions League 1998 fu vinta dall'ASEC."}
{"id": "1788822", "revid": "33751", "url": "https://it.wikipedia.org/wiki?curid=1788822", "title": "CAF Champions League 1997", "text": "La CAF Champions League 1997 fu vinta dal Raja Casablanca."}
{"id": "1788825", "revid": "339392", "url": "https://it.wikipedia.org/wiki?curid=1788825", "title": "Classifiche campionati di Eccellenza 2006/07", "text": ""}
{"id": "1788828", "revid": "1310927", "url": "https://it.wikipedia.org/wiki?curid=1788828", "title": "Marcos Arouca da Silva", "text": "Carriera.\nNasce calcisticamente nella Fluminense nelle cui file milita fino al 2009, quando viene ceduto al San Paolo. Dal 2010 al 2015 gioca invece nel Santos riuscendo ad essere anche convocato in Nazionale.\nCaratteristiche tecniche.\nGiocatore potente fisicamente, dotato di grande corsa e una discreta abilit\u00e0 negli inserimenti. Prevalentemente centrocampista centrale pu\u00f2 tuttavia ricoprie tutti i ruoli del centrocampo grazie ad una ottima duttilit\u00e0 tattica."}
{"id": "1788829", "revid": "767487", "url": "https://it.wikipedia.org/wiki?curid=1788829", "title": "Zapp (gruppo musicale)", "text": "Zapp \u00e8 un gruppo musicale funk statunitense formatosi nel 1978, conosciuto anche come Zapp Band o Zapp &amp; Roger che ha raggiunto l'apice della sua popolarit\u00e0 nei primi anni ottanta. I pezzi \"More Bounce to the Ounce\" (1980), \"Dance Floor\" (1982) e Computer Love (1985) sono i pi\u00f9 conosciuti del gruppo e tra i pi\u00f9 utilizzati dagli attuali artisti funk e hip hop per i loro campionamenti. La musica degli Zapp si caratterizza per il loro frequente uso della talk box.\nRoger Troutman.\nRoger Troutman, leader del gruppo, ha anche intrapreso la carriera da solista. Nato il 29 Novembre 1951 a Cincinnati, Ohio. il disco di esordio degli Zapp, Roger pubblic\u00f2 nel 1981 il suo primo album solista intitolato \"The Many Facets of Roger\", disco nel quale \u00e8 presente la cover di \"I Heard It Through the Grapevine\" di Marvin Gaye. Dopo \"Zapp III\" del 1983, Roger pubblic\u00f2 il suo secondo album solista intitolato \"The Saga Continues\" (1984). Nel 1987 \u00e8 il turno di \"Unlimited!\", album con sonorit\u00e0 pi\u00f9 elettro. Nel 1991 esce il suo ultimo album da solista, \"Bridging the Gap\".\nStoria del gruppo.\nIl gruppo aveva come punti fermi i fratelli Roger, Larry, Lester e Terry Troutman (soprannominato \"Zapp\"), mentre gli altri membri erano Bobby Glover, Eddie Barber, Shilrey Murdock, Jannetta Boyce, Jerome Derrickson, Sherman Fleetwood, Gregory Jackson e Michael Warren. L'omonimo album d'esordio della band, intitolato appunto \"Zapp\" ed uscito nel Luglio 1980 per la Warner Bros. Records, fu coprodotto da Bootsy Collins insieme a Roger Troutman, ed ebbe un notevole riscontro di pubblico grazie soprattutto alla presenza della hit \"More Bounce To The Ounce\". Dopo l'album d'esordio gli Zapp pubblicarono altri quattro album: \"Zapp II\" nel 1982 (album ricordato soprattutto per la presenza del singolo \"Dance Floor\"), \"Zapp III\" nel 1983 (disco in cui \u00e8 presente \"Heartbreaker\", uno dei brani di musica elettronica pi\u00f9 rappresentativi della band), \"The New Zapp IV U\" nel 1985 (album in cui \u00e8 presente il classico dell'electro-funk \"Computer Love\", brano che verr\u00e0 in seguito campionato da artisti come 2pac ed altri), ed infine \"Zapp V\" del 1989.\nRoger Troutman, leader del gruppo, form\u00f2 negli anni '70 la sua prima band denominata \"Roger &amp; The Human Body\", la quale pubblic\u00f2 nel 1976 il suo unico album intitolato \"Introducing Roger\". Entrato insieme agli altri membri della famiglia Troutman in rapporto di amicizia con i concittadini Bootsy Collins e suo fratello Phelps 'Catfish' Collins, cominci\u00f2 a far parte del giro dei Parliament-Funkadelic di George Clinton, il quale lo invit\u00f2 spesso nei suoi \"United Sound Studios\" di Detroit (base di ogni lavoro riconducibile ai gruppi musicali legati al P-Funk). George Clinton inoltre, dopo aver ascoltato il demo di \"More Bounce To The Ounce\" registrato da Roger nel 1978, decise di presentare la band alla Warner Bros. Records, la quale mise sotto contratto la band nel 1979. La band fu rinominata Zapp (dal nomignolo di Terry Troutman) e pubblic\u00f2 quindi nell'anno successivo il suo primo album.\nLa morte di Larry e Roger.\nIl 25 aprile 1999 Roger Troutman venne trovato gravemente ferito nei pressi dei suoi studi di registrazione di Dayton, intorno alle sette del mattino. Secondo i medici, qualcuno gli aveva sparato diverse volte al torace; mor\u00ec durante l'operazione chirurgica svoltasi nell'ospedale locale, il \"Good Samaritan Hospital and Health Center\". Il fratello di Roger, Larry, fu trovato morto nella sua automobile a pochi isolati di distanza, ucciso da un singolo colpo di pistola alla testa. Nel veicolo, che corrispondeva alla descrizione di alcuni testimoni riguardo a un'auto che lasciava il luogo del ferimento di Roger, si trov\u00f2 l'arma del delitto. I drammatici fatti scaturirono in seguito a una dura discussione personale tra i due; Larry spar\u00f2 a Roger, e in seguito si suicid\u00f2. Dopo la morte di Larry e Roger, i rimanenti membri della famiglia Troutman si riunirono in studio per realizzare un album celebrativo dedicato ai due fratelli scomparsi, intitolato \"Zapp VI: Back By Popular Demand\", uscito nel 2003. Nell'Ottobre 2018, dopo un lungo periodo di attivit\u00e0 basata esclusivamente su concerti dal vivo, \u00e8 uscito il nuovo, settimo album da studio della band, intitolato \"Zapp VII: Roger &amp; Friends\", che include la partecipazione di artisti come Bootsy Collins, Snoop Dogg, Tuxedo ed altri."}
{"id": "1788837", "revid": "137928", "url": "https://it.wikipedia.org/wiki?curid=1788837", "title": "Togliattigrad", "text": ""}
{"id": "1788845", "revid": "287204", "url": "https://it.wikipedia.org/wiki?curid=1788845", "title": "Lingua Pali", "text": ""}
{"id": "1788853", "revid": "1573940", "url": "https://it.wikipedia.org/wiki?curid=1788853", "title": "Angone", "text": "L'angone (dal greco bizantino , \"\u00e0ngon\") era un tipo di giavellotto usato nell'Alto Medioevo dai Franchi e da altre popolazioni germaniche, tra cui gli Anglosassoni. Era simile al \"pilum\" usato dai Romani, probabilmente in quanto derivato da questo, ed era formato da una testa con barbigli e un gambo in ferro montato su di una mazza di legno.\nI modelli utilizzati dagli Anglosassoni e ritrovati nelle tombe hanno una lunghezza da 1,6 a 2,8 metri, mentre quelli ritrovati a Nydam Mose in Danimarca vanno dai 2,3 ai 3,0 metri. Sebbene lance pi\u00f9 corte e leggere e con punte pi\u00f9 piccole fossero generalmente preferite in funzione di giavellotti, l'angone faceva eccezione: uno di questi, ritrovato ad Abingdon, aveva una punta di 52,5 centimetri. I barbigli avevano la funzione di penetrare lo scudo del nemico in modo da non poter essere rimosso facilmente, mentre la lunga manica in ferro rendeva difficile separare la punta dal manico. Quest'ultimo era talvolta decorato o dipinto e presentava talvolta anelli in ferro o bronzo inseriti nel centro di massa dell'arma, cio\u00e8 il posto migliore per impugnarla.\nL'uso dell'angone era nelle fasi iniziali della battaglia, prima che le linee nemiche si scontrassero e i guerrieri combattessero corpo a corpo: iniziavano gli arcieri, seguiti dal lancio di giavellotti e di asce da lancio. Agazia racconta che i Franchi usarono gli angoni nella battaglia del Volturno."}
{"id": "1788858", "revid": "287204", "url": "https://it.wikipedia.org/wiki?curid=1788858", "title": "Coppa dei Campioni d'Africa 1996", "text": "La Coppa dei Campioni dAfrica 1996 \u00e8 stata la trentaduesima edizione del massimo torneo calcistico africano per squadre di \"club\" maggiori maschili."}
{"id": "1788860", "revid": "6923", "url": "https://it.wikipedia.org/wiki?curid=1788860", "title": "Luisa Carolina d'Assia-Kassel", "text": "Infanzia.\nLuisa Carolina nacque a Gottorp nel Ducato di Schleswig dal Langravio Carlo d'Assia-Kassel (19 dicembre 1744 \u2013 17 agosto 1836) e da sua moglie la Principessa Luisa di Danimarca (30 gennaio 1750 \u2013 12 gennaio 1831). Sua sorella maggiore Maria Sofia (28 ottobre 1767 \u2013 21 marzo 1852) divent\u00f2 regina consorte di Federico VI di Danimarca.\nMatrimonio e figli.\nIl 26 gennaio 1810 spos\u00f2 Federico Guglielmo di Schleswig-Holstein-Sonderburg-Gl\u00fccksburg. Dal matrimonio nacquero dieci figli:\nIl figlio di Luisa Carolina, il Principe Cristiano, fu nominato terzo in linea al trono di Cristiano VIII di Danimarca nel 1847. Successe al cugino senza figli, Federico VII di Danimarca, il 15 novembre 1863, essendo morto poco tempo prima il Principe Ereditario Ferdinando.\nI suoi nipoti includono (tra gli altri) Re Federico VIII di Danimarca, la Regina Alessandra del Regno Unito, l'Imperatrice Maria di Russia, Re Giorgio I di Grecia e la Principessa Ereditaria Thyra di Hannover, Duchessa di Cumberland e Teviotdale."}
{"id": "1788862", "revid": "599013", "url": "https://it.wikipedia.org/wiki?curid=1788862", "title": "Hern\u00e1n Adri\u00e1n Gonz\u00e1lez", "text": ""}
{"id": "1788863", "revid": "6923", "url": "https://it.wikipedia.org/wiki?curid=1788863", "title": "Ava (poetessa)", "text": "Biografia.\nSi sa che Ava era sposata e madre di due figli (Hartmann e Heinrich), probabilmente entrambi sacerdoti, i quali aiutarono la loro madre nella stesura dei poemi religiosi in distici in lingua medio-altotedesca; Ava li ha ricordati entrambi alla fine del suo poema \"Das J\u00fcngste Gericht\" (\"Il giudizio finale\"), quando uno dei due era gi\u00e0 morto. La poetessa Ava \u00e8 identificata di solito con la \"Ava\" che, dopo la morte del marito, visse da monaca di clausura presso l'Abbazia di G\u00f6ttweig, in Bassa Austria, presso Krems, o forse presso l'Abbazia di Melk. La sua morte \u00e8 ricordata in molti necrologi, fra cui quello di Melk. A Klein-Wien, nei pressi di G\u00f6ttweig, \u00e8 visibile ancora oggi una torre, chiamata \"\"Avaturm\" (\"Torre di Ava \"), che si crede abbia fatto parte dell'antico monastero. Sembra abbastanza certo che la \"Chiesa di San Basilio\" a Klein-Wien sorga sul luogo dove era eretta la piccola cappella in cui \u00e8 stata accolta Ava.\nDall'analisi dei suoi poemi si inferisce che Ava abbia conosciuto i commentari biblici del venerabile Beda, le opere di Rabano Mauro, quelle di Alcuino di York e il \"Libellus de Antichristo\"\" dell'abate Adso. Se gli argomenti dei suoi poemi sono religiosi e con una trama non originale, come molti scrittori medievali Ava ha utilizzato motivi ed episodi che ricorrono spesso nella letteratura popolare, che apparentemente sembrano tratti dalla Bibbia, ma che in realt\u00e0 non sono presenti nei testi sacri canonici, per es. l'episodio del bue e dell'asino nella mangiatoia. Nei versi di Ava sono pure molto frequenti i riferimenti autobiografici, per esempio l'essere stata madre, che rivelano una commossa partecipazione dell'autrice ai fatti narrati.\nOpere.\nI poemi *\"Leben Jesu\", \"Der Antichrist\" e *\"Das J\u00fcngste Gericht\" furono scoperti nel 1841 da Joseph Diemer in un monastero di Vorau e sono perci\u00f2 noti come \"i manoscritti di Vorau\". Gli ultimi due poemi fanno probabilmente parte del \"Leben Jesu\"; ma possono benissimo stare separati."}
{"id": "1788874", "revid": "309289", "url": "https://it.wikipedia.org/wiki?curid=1788874", "title": "Nerl' (affluente del Volga)", "text": "Il Nerl' ) \u00e8 un fiume della Russia europea centrale (oblast' di Tver' e Jaroslavl'), affluente di destra del Volga.\nNasce nella parte meridionale della oblast' di Jaroslavl', emissario del lago Somino (collegato al lago Ple\u0161\u010deevo), a nord-ovest della cittadina di Pereslavl'-Zalesskij; scorre con direzione nordoccidentale senza incontrare alcun centro abitato di rilievo prima di sfociare nel Volga in corrispondenza del bacino artificiale di Ugli\u010d. Il fiume ha una lunghezza di 112\u00a0km, l'area del suo bacino \u00e8 di 3\u00a0270\u00a0km\u00b2.\nIl Nerl', similmente agli altri fiumi della zona, \u00e8 gelato da met\u00e0 novembre a met\u00e0 aprile."}
{"id": "1788877", "revid": "1855442", "url": "https://it.wikipedia.org/wiki?curid=1788877", "title": "\u00c9tienne Gilson", "text": "Biografia.\nNato a Parigi da una famiglia cattolica originaria della Borgogna, studi\u00f2 nel seminario di Notre-Dame-des-Champs e termin\u00f2 gli studi al liceo Enrico IV.\nGilson fu allievo di Henri Bergson al Coll\u00e8ge de France nel 1905 e professore di storia della filosofia all'Universit\u00e0 di Strasburgo e professore di storia della filosofia medievale alla Sorbona dal 1921 al 1932 e al Coll\u00e8ge de France.\nInsegn\u00f2 anche per tre anni a Harvard. Fu ammesso all'Accademia di Francia nel 1947. Intrattenne un fitto ed interessante rapporto epistolare col filosofo cattolico italiano Augusto del Noce.\nSi dedic\u00f2 soprattutto allo studio della filosofia medievale (sua la monumentale ed illuminante sintesi de \"La filosofia nel Medioevo\") e contribu\u00ec alla rinascita del tomismo. Della breve biografia del teologo medievale ad opera dello scrittore e giornalista inglese Gilbert Keith Chesterton disse che era \"senza possibilit\u00e0 di paragone il miglior libro mai scritto su San Tommaso. Nulla di meno del genio pu\u00f2 rendere ragione di un tale risultato\" (in Maisie Ward, \"Gilbert Keith Chesterton\", London, Sheed &amp; Ward, 1944, pag. 526). Notevoli anche i suoi studi sul \"Discorso sul metodo\" del filosofo francese Cartesio. Proprio a partire da Cartesio, egli elabor\u00f2 una concezione della storia della filosofia che predilige la continuit\u00e0 a scapito della rottura e delle rivoluzioni.\nScrisse anche saggi su sant'Agostino, Pietro Abelardo, san Bonaventura, Giovanni Duns Scoto, Dante e san Tommaso, riconoscendo in quest'ultimo il primo vero esponente di una metafisica dell'essere."}
{"id": "1788880", "revid": "599013", "url": "https://it.wikipedia.org/wiki?curid=1788880", "title": "Fernand Goyvaerts", "text": "Carriera.\nDebutta col a 16 anni, nel 1954 diventa determinante nella promozione del club nella massima serie belga. Divenuto una stella nel suo paese emigra in Spagna nel 1962 dopo che i suoi rapporti con l'allenatore Norberto H\u00f6fling si degradarono in maniera irreparabile.\nIl Barcellona lo paga 5 milioni di franchi e nei due anni successivi coi \"blaugrana\" viene votato miglior giocatore straniero della Primera Divisi\u00f3n. Nel 1965 passa al ma un brutto infortunio ne condiziona le prestazioni; viene pertanto venduto al Elche CF allenato da Alfredo Di St\u00e9fano.\nNel 1968 lascia la Spagna e gioca per OGC Nizza, Cercle Brugge, SC Lokeren, WS Lauwe e RC Tournai."}
{"id": "1788882", "revid": "767487", "url": "https://it.wikipedia.org/wiki?curid=1788882", "title": "Sarotrocercus oblita", "text": " \nIl sarotrocerco (Sarotrocercus oblita) \u00e8 un artropode estinto, vissuto nel Cambriano medio (circa 550 milioni di anni fa). I suoi resti sono stati rinvenuti in Columbia Britannica (Canada), nel giacimento di Burgess Shale.\nDescrizione.\nLungo poco pi\u00f9 di un centimetro, questo animale dall'aspetto curioso non assomiglia a nessun altro animale noto. Possedeva uno scudo cefalico e nove segmenti corporei ben definiti, mentre dalla fine del corpo sporgeva una lunga coda sottile e rigida, al termine della quale vi era un ciuffo di spine. Due grandi occhi attaccati a peduncoli sporgevano dal capo, e accanto a essi vi erano due robuste appendici segmentate, terminanti in due strutture simili a piccole chele. Al di sotto del corpo, il sarotrocerco possedeva dieci paia di strutture dalla forma allungata e simili a pettini, poste a coppie in ogni segmento e sul capo. \u00c8 probabile che queste strutture fossero rami di branchie.\nIpotesi sullo stile di vita.\nSecondo Whittington (1981) questo piccolo animale era una creatura che nuotava liberamente sul dorso, spostandosi forse grazie anche a movimenti delle branchie e direzionandosi tramite la lunga coda a ciuffo. Il giacimento di Burgess Shales ospita pochi organismi nuotatori, perch\u00e9 originatosi da una frana sottomarina che ha seppellito un gran numero di animali di fondale. Gli organismi che vivevano nella colonna d'acqua al di sopra di questo habitat, quindi, sono molto pi\u00f9 rari. Tra questi, sono da ricordare \"Amiskwia\", \"Nectocaris\", \"Odontogriphus\" e \"Anomalocaris\"."}
{"id": "1788884", "revid": "125809027", "url": "https://it.wikipedia.org/wiki?curid=1788884", "title": "Gonzalo Bergessio", "text": "\u00c8 soprannominato \"El Toro\" ed \"El Lavandina\" (in lingua italiana \"il Candeggina\").\nCaratteristiche tecniche.\nClassica punta centrale dotata di una discreta qualit\u00e0 e senso della posizione , discretamente abile nel dribbling e dal buon senso del gol nell\u2019area piccola.\nCarriera.\nClub.\nGli inizi al Platense poi Cordoba e R. Avellaneda.\nCresciuto nelle giovanili del , dopo aver messo a segno 28 gol in 90 presenze nelle divisioni inferiori argentine, nel 2005 passa all', in Primera Divisi\u00f3n. Nel maggio del 2008 con la \"camiseta\" del San Lorenzo segna due gol dal 0-2 allo 2-2 fondamentale (con la sua squadra in 9) per approdare alle semifinali della Coppa Libertadores.\nRealizza 6 gol in 37 presenze che non evitano alla sua squadra la retrocessione in Primera B Nacional. Nell'estate del 2006 passa al , con cui mette a segno 12 gol in 35 partite.\nBenfica e Saint-\u00c9tienne.\nIl 26 giugno 2007 viene acquistato dal . In campionato colleziona 3 presenze senza andare a segno e nel gennaio 2008 torna quindi in Argentina, al .\nPrima del passaggio, a fine 2007, avrebbe dovuto sostenere un provino con l'; in vista del possibile trasferimento, il procuratore Pizzi cerc\u00f2 di ottenere il passaporto italiano di Bergessio all'ufficio anagrafe del Comune di Fermo, ma la richiesta non fu accolta e la procura di Buenos Aires richiese alla polizia anticrimine italiana di indagare su possibili tentativi di illecito. Il calciatore non fu comunque indagato.\nNel Clausura 2008 realizza 7 gol in 16 presenze, oltre a 4 gol in 9 presenze nella Coppa Libertadores 2008. Nella stagione 2008-2009 realizza 15 gol in 35 partite, oltre ad un'ulteriore segnatura in 6 presenze nella Coppa Libertadores 2009.\nIl suo cartellino, di propriet\u00e0 di Ra\u00fal Delgado (proprietario della , societ\u00e0 cilena) e di Marcelo Tinelli (futuro vice presidente del San Lorenzo), fu ceduto il 27 agosto 2009 alla squadra francese del , con cui firma un contratto quadriennale..\nCatania.\nDopo 47 presenze e 5 reti in Ligue 1, il 31 gennaio 2011 si trasferisce alla societ\u00e0 italiana del in prestito con diritto di riscatto. Il transfert per poter utilizzare il giocatore arriva dopo pi\u00f9 di due settimane. Con la maglia della squadra siciliana debutta dal primo minuto il 20 febbraio 2011 nella trasferta contro il Napoli, mentre una settimana dopo segna il suo primo gol nella partita casalinga contro il Genoa. Il 3 aprile segna il gol del 2-0 nel derby contro il (vittoria per 4-0).\nRitorno in Francia.\nDopo aver giocato 12 partite e aver messo a segno 5 gol con la maglia etnea, la dirigenza del Catania decide di non riscattare il giocatore per la richiesta esosa del club transalpino. Pertanto torna al Saint-\u00c9tienne. Gioca le prime due partite di campionato da titolare ma viene entrambe le volte sostituito.\nRitorno a Catania.\nLa sera del 28 agosto 2011 torna in Italia per unirsi al Catania. Il giorno successivo la societ\u00e0 ufficializza l'ingaggio del calciatore, che firma un contratto quadriennale.\nIn questa stagione gioca 34 partite segnando 7 gol.\nIl 5 maggio 2013 segna la sua prima tripletta in Italia contro il in occasione dell'ultima partita casalinga al Massimino della stagione 2012/2013: questa gli consente di raggiungere la quota di 12 goal e di diventare il miglior marcatore in campionato del Catania.\nConclude la sua terza stagione con la casacca rossazzurra con 36 presenze e 15 reti tra campionato e Coppa Italia.\nLa sua quarta stagione in rossazzurro non si apre nel migliore dei modi, con vari infortuni e conclude il girone d'andata con sole 2 reti. Durante il girone di ritorno cambia marcia e mette a segno 8 reti, di cui una su rigore contro l'.\nIl 19 aprile 2014, segnando il gol della vittoria sulla per 2-1, diventa il miglior marcatore di sempre del Catania in Serie A con 32 reti. Conclude la stagione con 30 presenze e 10 reti in campionato.\nSampdoria.\nIl 1\u00ba agosto 2014 la Sampdoria lo acquista a titolo definitivo dal Catania per 4 milioni di euro; il giocatore decide di indossare la maglia numero 18. Il 31 agosto seguente esordisce subentrando al 75' ad Angelo Palombo in Palermo-Samp 1-1. Il 4 dicembre segna il suo primo gol in blucerchiato, siglando la rete del definitivo 2-0 contro il in Coppa Italia. Il 18 gennaio 2015 realizza il suo primo e unico gol stagionale in Serie A, nella vittoria contro il (2-0).\nIl 3 giugno, dopo 24 presenze e 2 gol, rescinde consensualmente il suo contratto con la Sampdoria.\nAtlas e San Lorenzo.\nIl 25 giugno 2015 approda nella Primera Divisi\u00f3n de M\u00e9xico accasandosi all' mettendo insieme 30 presenze e 4 gol. &lt;br&gt;\nIl 24 agosto 2016 rescinde il contratto con il club messicano. Dopo essersi allenato per qualche giorno con il Platense, club in cui \u00e8 cresciuto, \nL'8 settembre viene cos\u00ec ingaggiato dal San Lorenzo, nella massima serie argentina.\nVelez Sarsfield.\nIl 13 luglio 2017 firma un anno di contratto col Club Atl\u00e9tico V\u00e9lez Sarsfield.\nNacional Montevideo.\nIl 25 gennaio 2018 viene acquistato a titolo definitivo dal Nacional.\nNazionale.\nEsordisce in Nazionale il 15 ottobre 2008 nel match contro il Cile, valido per le qualificazioni ai Mondiali 2010. I primi gol arrivano il 20 maggio 2009 con la doppietta messa a segno nell'amichevole contro Panama.\nStatistiche.\nPresenze e reti nei club.\n\"Statistiche aggiornate al 27 novembre 2017.\""}
{"id": "1788887", "revid": "179980", "url": "https://it.wikipedia.org/wiki?curid=1788887", "title": "Gonzalo Rub\u00e9n Bergessio", "text": ""}
{"id": "1788888", "revid": "22356", "url": "https://it.wikipedia.org/wiki?curid=1788888", "title": "Burgess Shales", "text": ""}
{"id": "1788893", "revid": "121511", "url": "https://it.wikipedia.org/wiki?curid=1788893", "title": "Luisa di Hessen-Kassel", "text": ""}
{"id": "1788894", "revid": "92723", "url": "https://it.wikipedia.org/wiki?curid=1788894", "title": "Concattedrale di Sant'Andrea (Venosa)", "text": "La concattedrale di Sant'Andrea Apostolo \u00e8 un monumento di epoca rinascimentale che si trova a Venosa, in Basilicata.\nStruttura e storia.\nL'altezza della concattedrale \u00e8 pari a 42 metri. La parte sovrastante \u00e8 composta da due prismi ottagonali, che fanno da base alla cuspide piramidale alta 10 metri. La parte sottostante presenta tre parallelepipedi sovrapposti, di cui il primo \u00e8 caratterizzato da una base quadrangolare con un lato di 8,20 metri e con un'altezza di 23,30 metri.\nL'edificio fu eretto per volere del duca Pirro del Balzo, il responsabile della mutazione urbanistica di Venosa durante gli ultimi decenni del Quattrocento. Il duca, divenuto signore della citt\u00e0, ottenne il permesso dal vescovo di demolire l'antica cattedrale ed ivi costruire il castello, essendo il punto pi\u00f9 vulnerabile della citt\u00e0 ed il pi\u00f9 soggetto ad attacchi. Come da accordo, Pirro del Balzo si impegn\u00f2 per progettare la costruzione di una nuova cattedrale. Tuttavia i tempi di costruzione di questo edificio religioso furono piuttosto travagliati.\nMentre i lavori per il castello procedettero a ritmi costanti, quelli della cattedrale, iniziati nel 1470, vennero conclusi solo pi\u00f9 di trent'anni dopo (nel 1502) e la costruzione fu consacrata il 12 marzo 1531. Ciononostante, la struttura era ancora incompleta del campanile, la cui elaborazione inizi\u00f2 nel 1589 per ordine del vescovo Rodolfo di Tussignagno, fu continuata nel 1614 da Andrea Perbenedetti e terminata nel 1714.\nCome per l'edificazione castello, anche per quella della cattedrale vennero demolite e rase al suolo tutte le strutture contigue (piazza, botteghe, abitazioni), nonch\u00e9 la chiesa di San Basilio. Sulla facciata in pietra lavorata dell'attuale concattedrale \u00e8 osservabile un portale con architrave, lungo il quale vi \u00e8 incisa un'iscrizione che attesta la presenza di Cola di Conza al momento della messa in opera del monumento nel 1512.\nDal 1986 \u00e8 concattedrale della diocesi di Melfi-Rapolla-Venosa.\nInterno.\nL'interno della concattedrale mostra uno stile architettonico di tipo tardogotico, vistosamente coniugato con inserti rinascimentali ed \u00e8 suddiviso in due piani e tre navate. Le navate sono delimitate con archi a sesto acuto, di cui quella centrale prospetta, al suo limite, due grandi archi che segnano l'area del transetto, oltre il quale la visuale va a chiudersi sull'abside a forma di lunetta.\nLa concattedrale ospita nel suo interno varie cappelle, disposte nelle navate laterali. Tra queste si distingue la cappella del Sacramento, collocata nella navata di destra e risalente al 1520, ornata da un arco costellato da putti, candelabri e festoni. Nella parte interiore della concattedrale ci sono anche diversi dipinti come \"Il martirio di san Felice\" di Carlo Maratta, \"Cristo e la Maddalena\" di Nicola Marangelli, \"La comunione degli apostoli\" di un ignoto pittore e \"L'adorazione dei Magi\" di Simone da Firenze, di cui \u00e8 rimasto solamente un piccolo frammento.\nScendendo nella cripta, si giunge ove \u00e8 custodita la tomba di Maria Donata Orsini, moglie di Pirro del Balzo, dalla quale il duca ebbe come bene dotale Venosa nel 1453. La Orsini mor\u00ec in questa cittadina nel 1485, all'et\u00e0 di 54 anni e, inizialmente, fu seppellita nella chiesa di Santa Maria della Pace, fuori le mura di Venosa. Dopo cent'anni, i suoi discendenti decisero di trasferire la salma e il monumento in marmo nella Cattedrale e i frati, aprendo il sepolcro, si accorsero che il suo corpo, cos\u00ec come le sue vesti, era rimasto intatto come se fosse morta da poco, e permisero ai fedeli di toccare la donna defunta per poter trarre miracolose guarigioni."}
{"id": "1788896", "revid": "120987032", "url": "https://it.wikipedia.org/wiki?curid=1788896", "title": "Cicloalchini", "text": "In chimica organica, i cicloalchini sono una classe di idrocarburi monociclici in cui \u00e8 presente un triplo legame C\u2261C. Hanno formula bruta generale CnH2n-4.\nUn cicloalchino consiste in un anello di atomi di carbonio contenente uno o pi\u00f9 legami tripli. A causa della natura quasi lineare dell'unit\u00e0 C-C\u2261C-C, i cicloalchini presentano solitamente una forte tensione d'anello e possono quindi esistere soltanto quando il numero di atomi di carbonio nell'anello \u00e8 abbastanza grande da provvedere la flessibilit\u00e0 necessaria per permettere questa geometria molecolare. Di conseguenza il cicloottino (C8H12) \u00e8 il cicloalchino pi\u00f9 piccolo (ovvero con minore massa molecolare e ingombro sterico) in grado di essere isolato e conservato come sostanza stabile. Nonostante ci\u00f2, cicloalchini pi\u00f9 piccoli possono essere preparati e conservati sotto particolari condizioni."}
{"id": "1788901", "revid": "175944", "url": "https://it.wikipedia.org/wiki?curid=1788901", "title": "Rugby World Cup", "text": ""}
{"id": "1788905", "revid": "1305772", "url": "https://it.wikipedia.org/wiki?curid=1788905", "title": "Cero", "text": " "}
{"id": "1788906", "revid": "2014155", "url": "https://it.wikipedia.org/wiki?curid=1788906", "title": "Guglielmo d'Assia-Kassel", "text": "Biografia.\nGuglielmo era il primogenito di Federico d'Assia-Kassel, e di sua moglie, Carolina di Nassau-Usingen, figlia del principe Carlo Guglielmo di Nassau-Usingen. Il padre si era trasferito in Danimarca a seguito del divorzio dei genitori, e con la madre e gli altri fratelli si rec\u00f2 presso la zia Luisa di Hannover, regina di Danimarca.\nFu generale del 2\u00ba reggimento di fanteria e, in seguito, generale dell'esercito danese e governatore di Copenaghen.\nNel 1837 successe al padre e con i suoi fratelli eredit\u00f2 il castello di Rumpenheimer. In conformit\u00e0 con le volont\u00e0 del padre, inizi\u00f2 sotto Guglielmo la tradizione del \"Rumpenheimer family day\", dove la famiglia si riuniva, ogni due anni, per un incontro presso il castello. Questa era un'occasione importante per i discendenti di Guglielmo, la cui maggior parte erano monarchi europei del XIX e XX secolo.\nMatrimonio.\nSpos\u00f2, il 10 novembre 1810, la principessa Luisa Carlotta di Danimarca, figlia del principe ereditario Federico di Danimarca e Norvegia e di Sofia Federica di Meclemburgo-Schwerin. Ebbero sei figli:"}
{"id": "1788907", "revid": "15756", "url": "https://it.wikipedia.org/wiki?curid=1788907", "title": "Brandistocco", "text": "Il brandistocco \u00e8 una massiccia arma inastata a tre lame, impiegata come rinforzo alla picca nei quadrati di fanteria del XV secolo. La lama centrale era sempre molto lunga, a volte massiccia con foggia a \"lingua di bue\", mentre le due laterali, pi\u00f9 corte e dipartenti dalla gorbia conica della centrale, potevano essere diritte o arcuate, come i rebbi di una forca.\nViene spesso erroneamente confuso con il buttafuori.\nStoria.\nRispetto ad armi dalle fortune storiche pi\u00f9 note, come l'alabarda o la partigiana, il brandistocco appartiene certamente al novero di quelle armi inastate dai pi\u00f9 semplicisticamente ammassate nel novero delle \"lance\" senza alcuna distinzione di merito. La voce \"brandistocco\" presente nella quarta edizione del \"Vocabolario degli Accademici della Crusca\" ben esemplifica un approccio metodologico piuttosto semplicistico da parte dei linguisti italiani nella classificazione dell'arma.\nArma inastata atta a colpire di punta, il brandistocco \u00e8, in buona sostanza, evoluzione per le forze di fanteria dello stocco del quale il cavaliere del XIV-XV secolo era solito servirsi per bucare la pesante corazza del cavaliere avversario. Tramite dell'evoluzione dall'arma manesca all'arma inastata fu lo spiedo da guerra, del pari arma inastata ma con manico corto, lungo all'incirca quanto la parte metallica.\nLa caratteristica peculiare del brandistocco, i rebbi da forca, ottimi per bloccare l'avversario corazzato ad una buona distanza dall'utilizzatore, accomunano quest'arma da mischia ai particolari spiedi da caccia utilizzati sin dall'Et\u00e0 carolingia per la caccia alla selvaggina di grossa taglia (v. lancia da cinghiale). Il brandistocco sarebbe dunque da considerarsi quale ibrido tra lo spiedo da guerra e la picca: un'arma ideata per abbattere la \"preda\" pi\u00f9 pericolosa di tutte, cio\u00e8 il cavaliere europeo massicciamente corazzato in sella ad un cavallo bardato.\nCirca l'effettiva funzione del brandistocco sui campi di battaglia dell'Europa e dell'Italia durante il Rinascimento, \u00e8 di un qualche aiuto un passo del poema eroicomico \"Malmantile Racquistato\" del pittore Lorenzo Lippi (1606-1665).\nSi evince chiaramente che il brandistocco era brandito dai fantaccini per colpire, tenendo a distanza, il nemico. La funzione diverge da quella della picca, il cui scopo ultimo \u00e8 o impalare l'avversario o creare un muro di punte metalliche che costringa il nemico a distanza. Il brandistocco deve comunque toccare, ove per toccare s'intende l'accezione arcaica del verbo di lingua italiana che indica l'atto di colpire ripetutamente un bersaglio per costringerlo al movimento o fiaccarlo. Il fante armato di brandistocco si trovava, in buona sostanza, a tirar di scherma reggendo una sorta di spada inastata:\nD'uso campale nel XV secolo, gi\u00e0 nel XVII secolo il brandistocco era divenuto arma di rappresentanza, o comunque destinato a corpi di guardia di addestramento specialistico. La raffinata scherma inastata di questa particolare tipologia di lancia lunga non trovava infatti pi\u00f9 spazio in un teatro bellico dominato dal modello \"Pike and Shot\" (picca e archibugio) dei \"tercios\" spagnoli e destinato ad evolvere nel sistema \"reggimentale\" introdotto dagli svedesi al termine della Guerra dei Trent'Anni. Il brandistocco fu, per contro, largamente in uso durante la Guerra di Candia tra la Repubblica di Venezia e l'Impero ottomano: lo scontro, infatti, si declin\u00f2 in un lunghissimo assedio, portato dai turchi ai veneziani, \"globale\", portato su pi\u00f9 fronti contro l'intera sistema di fortificazioni dell'isola di Creta.\nPrecisazione etimologica.\nIn lingua italiana, il vocabolo \"brandistocco\" si compone di due lemmi: \"brando\", italianizzazione della forma medievale \"brand\" (spada/lama grossa), e \"stocco\". L'arma sarebbe stata dunque una lancia a lama grossa atta alle stoccate (\"Brind-d'estoc\" in lingua francese). In lingua inglese, l'equivalente del brandistocco \u00e8 il \"ranseur\" poich\u00e9 il vocabolo \"brandistock\" indica il buttafuori. Il vocabolo anglosassone \"brandistock\" deriva infatti dal lemma di lingua olandese \"springstok\" (lett. \"stocco che salta/fuoriesce\") indicante appunto il buttafuori.\nCostruzione.\nDiretta derivazione dello spiedo da guerra, il brandistocco si compone di:\nCollegamenti esterni.\nBrandistocco - Museo Morando Bolognini (Sant'Angelo Lodigiano)"}
{"id": "1788913", "revid": "1987129", "url": "https://it.wikipedia.org/wiki?curid=1788913", "title": "Rifugio Piani di San Lorenzo", "text": "Il rifugio Piani di San Lorenzo si trova alle falde del monte Giarolo (1.473\u00a0m) in un'area chiamata Piani di San Lorenzo a 1101 m. di altezza raggiungibile da Cantalupo Ligure in val Borbera. \nSituato in una vasta zona pianeggiante comprendente terrazzamenti che una volta venivano coltivati, \u00e8 totalmente circondato da boschi di faggi e abeti. \nNel 2004 un incendio distrusse il rifugio che venne ricostruito e completato nel 2006."}
{"id": "1788915", "revid": "104458", "url": "https://it.wikipedia.org/wiki?curid=1788915", "title": "Buri germani", "text": ""}
{"id": "1788917", "revid": "339392", "url": "https://it.wikipedia.org/wiki?curid=1788917", "title": "Universit\u00e0 degli Studi &quot;Magna Graecia&quot; di Catanzaro", "text": ""}
{"id": "1788920", "revid": "1776051", "url": "https://it.wikipedia.org/wiki?curid=1788920", "title": "Banshee (lettore musicale)", "text": "Banshee \u00e8 un lettore multimediale libero per il sistema operativo GNU/Linux, basato su Mono e Gtk#. Creato da Aaron Bockover nel 2005, il progetto si avvale anche del contributo di Gabriel Burt, un altro dipendente Novell. Usa le librerie multimediali GStreamer per la codifica e la decodifica di vari tipi di file, come ad esempio Ogg Vorbis, MP3 e FLAC.\nBanshee pu\u00f2 riprodurre, importare e masterizzare CD audio e pu\u00f2 essere sincronizzato con lettori multimediali facenti uso di protocolli di trasferimento proprietari, quali Apple iPod e Creative Zen. \nBanshee \u00e8 stato inoltre integrato ufficialmente nelle distribuzioni di Ubuntu 11.04 e 11.10 (\"Natty Narwhal\" e \"Oneiric Ocelot\") ed \u00e8 fornito come riproduttore multimediale di default delle stesse.\nPlugin.\nLa struttura modulare del software, rende Banshee facilmente estensibile e personalizzabile.\nLa versione stabile corrente include:\nHelix Banshee.\nHelix Banshee \u00e8 una versione modificata di Banshee introdotta in SLED e disponibile in OpenSUSE contenente parti non libere. Pur condividendo col genitore lo stesso cuore, aggiunge il supporto al framework Helix per l'ascolto e la decodifica in sostituzione a GStreamer. Helix Banshee non modifica il programma in alcun modo, semplicemente utilizza un altro framework."}
{"id": "1788924", "revid": "767487", "url": "https://it.wikipedia.org/wiki?curid=1788924", "title": "La citt\u00e0 perduta (film 1935)", "text": "La citt\u00e0 perduta (\"The Lost City\") \u00e8 un film di fantascienza del 1935 diretto da Harry Revier. Prodotto originariamente come serial cinematografico in 12 episodi (per una durata complessiva di 240 min.), fu adattato anche nella versione estesa come film.\nNegli Stati Uniti, nel corso degli anni, il film \u00e8 stato riproposto e rimaneggiato in pi\u00f9 versioni, spesso togliendo o aggiungendo sequenze, mentre altri frammenti sono andati smarriti; la nuova versione del 1966 venne intitolata \"The City of Lost Men\".\nTrama.\nNei primi anni trenta, dopo terremoti devastanti ed improvvise, inspiegabili manifestazioni elettriche che producono violente tempeste, con migliaia di morti e gravi danni in varie zone della Terra, un gruppo di facoltosi americani si rivolge al fisico Bruce Gordon, uno dei pi\u00f9 importanti del paese, perch\u00e9 identifichi le cause di tanti disastri.\nLo scienziato si mette al lavoro nel suo laboratorio e ben presto scopre la fonte delle attivit\u00e0 elettriche: il tutto proviene da una zona dell'Africa nera.\nDopo aver ricevuto un generoso finanziamento, Gordon si mette a capo di una spedizione per andare ad esplorare il luogo fonte delle scariche elettriche.\nIl viaggio, lungo e avventuroso, all'interno dell'Africa, dopo aver incontrato strane e pericolose creature, conduce la spedizione ai piedi di una montagna dove \u00e8 nascosta la Citt\u00e0 perduta. Una volta all'interno si trovano davanti il folle Zolok, che regna incontrastato all'interno di un grande laboratorio realizzato dal dottor Manyus, uno dei massimi esperti mondiali di generatori elettrici di alta potenza. Manyus \u00e8 prigioniero con sua figlia, la bella Natcha, di Zolok, che lo ha obbligato, pena la vita sua e della giovane, a costruire le potenti macchine generatrici dei disastri immani, con cui il folle vuole ricattare il mondo intero.\nBruce Gordon in un drammatico finale riesce a liberare Manyus insieme a sua figlia, per portarli in salvo all'esterno della citt\u00e0 sotterranea, appena in tempo per assistere all'esplosione di tutta la montagna, causata dallo stesso Zolok, che seppellisce per sempre i folli abitanti.\nIl finale promette un matrimonio tra Gordon e la bella Natcha.\nTemi.\nLa scelta dei soggettisti, nel progettare il film, cadde su tematiche abbastanza collaudate: una citt\u00e0 perduta nel cuore dell'Africa nera, lo scienziato pazzo, il suo laboratorio con attrezzature non sempre di fantasia, l'esercito degli schiavi africani o zombi, il braccio destro di Zolok il culturista Apollyn, il gobbo Gorzo, il terribile Hugo capo dei guardiani, la minaccia di conquistare il mondo causando terremoti e devastanti tempeste elettriche, sino al finale con morte dei malvagi e la distruzione delle loro invenzioni maledette. E lo scienziato americano buono, Bruce Gordon, che scopre la citt\u00e0 sepolta, la spedizione verso l'Africa nera, la scoperta dei sotterranei e il finale con la loro distruzione insieme ad i suoi infernali abitanti. Temi ripresi nel cinema sino ai giorni nostri, anche se il film conserva ancora alcuni stilemi del cinema espressionista, soprattutto scenografiche, che tenderanno a scomparire con la seconda guerra mondiale.\nProduzione.\nLa pellicola fu girata negli studi della Mack Sennett e Republic Pictures come serial cinematografico; l'inizio delle riprese avvenne il 14 febbraio 1934.\nLo scenografo e addetto agli effetti speciali Ken Strickfaden ricicl\u00f2 per il film le apparecchiature gi\u00e0 usate per \"Frankenstein\" e \"La moglie di Frankenstein\", ideandone delle altre. Una parte di queste attrezzature fu riusata circa 40 anni dopo nel film \"Frankenstein Junior\" di Mel Brooks come appare nei titoli di testa della pellicola.\nDistribuzione.\nProdotto originariamente come serial cinematografico in 12 episodi (per una durata totale di 240 min.), fu adattato anche nella versione estesa come film.\nIl film giunse in Italia nel 1936, tra i doppiatori si riconoscono le voci di Gualtiero De Angelis, Andreina Pagnani ed Emilio Cigoli.\nNegli Stati Uniti, nel corso degli anni, il film \u00e8 stato riproposto e rimaneggiato in pi\u00f9 versioni, spesso togliendo o aggiungendo sequenze, mentre altri frammenti sono andati smarriti; la nuova versione del 1966 venne intitolata \"The City of Lost Men\"."}
{"id": "1788926", "revid": "1873126", "url": "https://it.wikipedia.org/wiki?curid=1788926", "title": "Cuspide (architettura)", "text": "La cuspide \u00e8 un elemento architettonico piatto di forma triangolare con funzione decorativa. \u00c8 un elemento tipico dell'architettura gotica: \u00e8 presente nella facciata di pi\u00f9 cattedrali gotiche, come ad esempio il duomo di Siena e il duomo di Orvieto. \nQuesto elemento architettonico \u00e8 spesso confuso con le guglie ed i pinnacoli, pur avendo caratteristiche abbastanza distinte: i termini di conseguenza sono spesso usati erroneamente come sinonimo. Il Chrysler Building di New York, con la sua cuspide in acciaio inossidabile, ne \u00e8 un esempio."}
{"id": "1788927", "revid": "174925", "url": "https://it.wikipedia.org/wiki?curid=1788927", "title": "Mitografo", "text": ""}
{"id": "1788929", "revid": "1564499", "url": "https://it.wikipedia.org/wiki?curid=1788929", "title": "Lingua di bue", "text": "Lingua di bue (\"langue de boeuf\" in lingua francese) \u00e8 parola che, in ambito militare, pu\u00f2 avere diversi significati, indicante armi bianche ed attrezzi molto diversi tra loro:"}
{"id": "1788932", "revid": "767487", "url": "https://it.wikipedia.org/wiki?curid=1788932", "title": "Eugenio Chiaradia", "text": "Biografia.\nNato a Napoli nel 1917, studioso e professore di lettere e filosofia, fu uno dei primi teorici del bridge in Italia, a cui si deve l'elaborazione di uno dei pi\u00f9 famosi sistemi licitativi convenzionali: il fiori napoletano.\nEra soprannominato \"il professore\" per l'assiduit\u00e0 con la quale si dedicava ad approfondire e studiare tutti gli aspetti del bridge e per la grande capacit\u00e0 di insegnare il gioco.\nSotto la sua scuola, a Napoli, si formarono nel secondo dopoguerra i pi\u00f9 famosi campioni del bridge internazionale come Pietro Forquet, Benito Garozzo, Mimmo D'Alelio, Guglielmo Siniscalco.\nFu tra i fondatori e membro del Blue Team con il quale vinse 6 Campionati mondiali consecutivi dal 1957 al 1963 (nel 1960 il campionato non fu disputato per la concomitanza con la prima Olimpiade di Bridge, a Torino) e 5 Campionati europei nel 1951 e dal 1956 al 1959.\nVa ricordato che i titolari del Blue Team dal 1961 non parteciparono pi\u00f9 ai Campionati Europei, tenuto conto che le norme prevedevano all'epoca il diritto della squadra Campione del mondo di difendere il proprio titolo.\nDurante il dominio mondiale del Blue Team, quindi, l'Italia partecip\u00f2 ai Campionati Europei con squadre che, con l'eccezione di Giorgio Belladonna e di pochissime altre presenze, non includeva nella formazione Campioni del Mondo in carica. Ci\u00f2 non imped\u00ec all'Italia di vincere numerose edizioni del Campionato Europeo, acquisendo il diritto 'virtuale' di partecipare al Campionato Mondiale con una seconda squadra. Le \"regole\" impedirono, tuttavia, assurdamente, all'Italia di partecipare al Campionato del Mondo con due squadre, in qualit\u00e0 di Campione del Mondo in carica e di Campione Europeo in carica. L'Europa veniva, quindi, rappresentata dalla squadra seconda classificata.\nL'assurdit\u00e0 consisteva nel fatto che per gli U.S.A. (che controllavano, di fatto, allora come ora, la Federazione Mondiale) non venne posta la medesima limitazione e partecipavano, sistematicamente, con due squadre di cui una denominata \"Nord America\" (cio\u00e8 U.S.A. e Canada). \nIn seguito, anche in considerazione dell'aumento del numero delle squadre europee ammesse a partecipare, la 'anomalia' fu solo parzialmente (ed apparentemente) rimossa: agli U.S.A. venne ufficialmente riconosciuto il 'diritto' di partecipare con due squadre, denominate appunto \"U.S.A.1\" e \"U.S.A.2\" e ad un'altra squadra (di solito il Canada) il diritto di partecipare come qualificata per la zona \"Nord America\".\nLasciata la nazionale azzurra, Chiaradia si trasfer\u00ec in Brasile per allenare la nazionale di quel Paese.\nTorn\u00f2 in Italia per le condizioni di salute non pi\u00f9 buone, continuando a dedicarsi all'insegnamento, allo studio del gioco e al perfezionamento del sistema licitativo da lui ideato.\nMor\u00ec appena sessantenne nel 1977."}
{"id": "1788933", "revid": "291370", "url": "https://it.wikipedia.org/wiki?curid=1788933", "title": "K\u00e9libia", "text": "K\u00e9libia () \u00e8 una citt\u00e0 costiera della Tunisia sita nei pressi di Capo Bon e appartenente al governatorato di Nabeul. La citt\u00e0 conta 43.000 abitanti ed \u00e8 un importante porto peschereccio.\nIl suo nome deriva dal porto fenicio di \"Clupea\", occupato da Agatocle nel 310 a.C. e distrutto da Scipione nel 146 a.C. Monumento principale della citt\u00e0 \u00e8 la fortezza bizantina del VI secolo che sovrasta il porto. Nei pressi si trovano anche i resti di una villa romana che conserva pregevoli mosaici raffiguranti scene di caccia.\nIl comune di K\u00e9libia \u00e8 stato istituito nel 1957.\nIl centro moderno si estende nell'entroterra, al centro di una zona agricola con coltivazioni di legumi, vitigni e tabacco.\nSpesso da K\u00e9libia \u00e8 visibile l'isola di Pantelleria che dista solo 70\u00a0km dalla costa tunisina."}
{"id": "1788935", "revid": "767487", "url": "https://it.wikipedia.org/wiki?curid=1788935", "title": "Michele Lupo Gentile", "text": "Biografia.\nLaureatosi alla Scuola Normale Superiore di Pisa, inizi\u00f2 ad insegnare prevalentemente negli Istituti Magistrali, a Urbino, Sarzana, Palermo e Pisa. \nConseguita la libera docenza in storia medievale e moderna, tenne vari corsi di storia medievale e risorgimentale all'Universit\u00e0 di Pisa.\nLupo Gentile come storico studi\u00f2 e approfond\u00ec il periodo del secondo assedio di Pisa da parte dei fiorentini (1494-1509), e per quanto riguarda il periodo medievale, cur\u00f2 (nella collana \"Rerum italicarum scriptores\", Zanichelli, Bologna 1930) un'edizione degli \"Annales pisani\" di Bernardo Maragone.Studi\u00f2 le origini del comune di Carrara e la storia della Lunigiana, pubblicando il \"Regesto del Codice Pelavicino\", preziosa fonte d'informazioni sulla diocesi di Luni nel primo Medioevo.\nSpos\u00f2 una nipote di Pasquale Berghini."}
{"id": "1788936", "revid": "287204", "url": "https://it.wikipedia.org/wiki?curid=1788936", "title": "Kelibia", "text": ""}
{"id": "1788937", "revid": "149587", "url": "https://it.wikipedia.org/wiki?curid=1788937", "title": "Qalibyah", "text": ""}
{"id": "1788938", "revid": "84184", "url": "https://it.wikipedia.org/wiki?curid=1788938", "title": "Yeshivah", "text": "Yeshivah (, lett. \"sessione/seduta\"; plur. \u05d9\u05e9\u05d9\u05d1\u05d5\u05ea, \"yeshivot\") \u00e8 un'istituzione educativa ebraica che si basa sullo studio dei testi religiosi tradizionali, principalmente quello del Talmud e della Torah. Tale studio viene usualmente svolto mediante \"shiurim\" (lezioni in classi) ed in coppie chiamate \"chavruta\" (aramaico: \"amicizia\" o \"compagnia\"). Lo stile di studio \"chavruta\" \u00e8 una delle caratteristiche speciali della \"yeshivah\".\nOgni \"yeshivah\" \u00e8 generalmente diretta da un rabbino o una persona incaricata del ruolo, detto \"Rosh Yeshivah\". Nelle yeshivot ortodosse possono accedere solo i maschi e si distinguono due tipi di \"yeshivot\": \"yeshivah ghedolah\" (grande yeshivah), riservata ad alti studi ed equiparabile ad una universit\u00e0, e la \"yeshivah ketanah\" (piccola yeshivah) in cui, riservata a bambini e adolescenti, s'impartisce una istruzione di base. L'attuale organizzazione delle yeshivot deriva dall'organizzazione dell'ottocentesca Yeshivat Volozin (Lituania).\nNegli Stati Uniti e Israele, i differenti livelli di istruzione in una yeshivah hanno nomi differenti. Negli Stati Uniti gli studenti di scuola elementare frequentano la \"yeshivah\", mentre gli studenti di et\u00e0 post-bar mitzvah studiano in una \"mesivta\", e gli studenti universitari frequentano una \"beth midrash\" o \"yeshiva gedola\" (, lett. \"grande yeshivah\"). In Israele, gli studenti di scuola elementare frequentano una \"Talmud Torah\" o \"heder\"; gli studenti post-bar mitzvah studiano in una \"yeshivah ketana\" (, lett. \"piccola yeshivah\" o \"yeshivah minore\"); gli studenti delle scuole superiori studiano in una \"yeshivah gedola\". Il kollel \u00e8 una yeshivah per uomini sposati. \u00c8 prassi che il kollel paghi uno stipendio simbolico ai suoi studenti. Gli studenti lituani e chassidici delle \"yeshivah gedola\" di solito studiano fino a quando si sposano.\nStoricamente, le yeshivah erano frequentate solo da uomini. Oggigiorno, tutte le yeshiva non ortodosse e molte di quelle ortodosse moderne sono aperte alle donne. Sebbene non manchino le scuole per donne ortodosse, che si chiamano Midrashah, queste non seguono la stessa struttura organizzativa o il curriculum di studi delle yeshivah tradizionali.\nEtimologia.\nOrtografie differenti del termine includono yeshiva (; , \"sessione\" (); metivta e mesivta ( \"methivta\"); Beth midrash, Accademia Talmudica, Accademia Rabbinica; Scuola Rabbinica. La parola \"yeshiva\", lett. \"seduta\", viene applicata all'attivit\u00e0 di apprendimento in classe, quindi ad una \"sessione\" di studio.\nIl trasferimento del significato dalla sessione di apprendimento all'istituzione stessa sembra essere avvenuto al tempo delle grandi accademie talmudiche di Babilonia, Sura e Pumbedita, che erano conosciute come \"shte ha-yeshivot\", \"i due collegi\".\nStoria.\nOrigini.\nIl trattato della Mishnah intitolato Megillah cita la legge che un paese pu\u00f2 essere chiamato \"citt\u00e0\" solo se supporta dieci uomini (\"batlanim\") che formino il dovuto quorum (\"minian\") per le preghiere comuni. Allo stesso modo, ogni Beth Din (\"casa del giudizio\", tribunale), doveva avere un numero di allievi fino a tre volte la dimensione del tribunale (Mishnah, trattato Sanhedrin). Queste potrebbero essere indicazioni della storicit\u00e0 della yeshivah classica. Come indicato dal Talmud, gli adulti in genere dedicavano due mesi all'anno, Elul e Adar \u2013 i mesi che precedono le feste di pellegrinaggio di Sukkot e Pesach \u2013 denominati \"Yarchei Kalla\" (aramaico: \"Mesi di Kallah\") per studiare. Il resto dell'anno lavoravano.\nPeriodo gaonico.\nIl periodo gaonico prende il nome da \"Gaon\", il titolo conferito ai rettori delle tre yeshivah esistenti dal III secolo al XIII secolo. I Gaonim agivano come presidi delle loro yeshivot individuali, e come guide spirituali ed giudici delle comunit\u00e0 pi\u00f9 ampie legate a loro. La yeshiva conduceva tutti gli affari ufficiali in nome del suo Gaon, e tutta la corrispondenza della yeshivah veniva indirizzata direttamente al Gaon.\nPer tutto il periodo gaonico ci furono tre yeshivot. Queste vennero chiamate secondo le citt\u00e0 in cui erano collocate: Gerusalemme, Sura e Pumbedita: la yeshivah di Gerusalemme sarebbe stata poi trasferita al Cairo, e le yeshivot di Sura e Pumbedita a Baghdad, mantenendo per\u00f2 i loro nomi originali. Ciascuna comunit\u00e0 ebraica si associava ad una delle tre yeshivot; gli ebrei che vivevano intorno al Mediterraneo in genere seguivano la yeshivah di Gerusalemme, mentre quelle che vivevano nella penisola araba e in Iraq e Iran tipicamente seguivano una delle due yeshivot a Baghdad. Non c'era tuttavia nessun obbligo di far questo, e ogni comunit\u00e0 poteva scegliere di associarsi a qualsiasi yeshivah.\nLa yeshivah serviva come la pi\u00f9 alta istituzione educativa per la formazione di rabbini in questo periodo. Oltre a ci\u00f2, la yeshivah esercitava un enorme potere come centro principale di interpretazione della legge ebraica (\"Halakhah\"). A questo proposito, la comunit\u00e0 reputava il Gaon di una yeshivah come il giudice pi\u00f9 autorevole in tutte le questioni normative e giurisdizionali. Ogni yeshivah interpretavano in modo diverso le questioni di rito e di diritto, e le altre yeshivot accettavano tali differenze, classificandosi tutte e tre altrettanto ortodosse. La yeshivah serviva anche come autorit\u00e0 amministrativa; in collaborazione con le comunit\u00e0 locali la yeshivah nominava membri supplementari per servire come capi di congregazioni locali. Questi servivano come intermediari tra per la congregazione locale e la yeshivah pi\u00f9 grande a cui era collegata. Questi dirigenti locali presentavano questioni religiose alla yeshivah per ottenere sentenze definitive su questioni di dogma, di rito, o di diritto. Ogni congregazione doveva seguire una sola yeshivah per evitare conflitti con diverse sentenze emesse da diverse yeshivot.\nLe yeshivot erano sostenute finanziariamente mediante una serie di sistemi. In primo luogo, venivano fissate, in maniera volontaria, i contributi annuali da assegnare alla yeshivah; questi erano raccolti e gestiti dai dirigenti locali nominati dal yeshivah stessa. Regali private da individui erano aussi comune e potrebbe consistere di denaro o beni. Inoltre donazioni private erano offerte regolarmente durante le festivit\u00e0. Infine, venivano applicate tassazioni per la manutenzione della yeshivah.\nLa yeshivah di Gerusalemme fu costretta a chiudere ed andare in esilio al Cairo nel 1127, e alla fine scomparve del tutto. Allo stesso modo, le yeshivot di Sura e Pumbedita vennero dissolte in seguito alle invasioni mongole del XIII secolo. Dopo la dispersione della yeshiva, la formazione agli studi religiosi ebraici divenne la responsabilit\u00e0 delle singole sinagoghe. Nessuna organizzazione arriv\u00f2 mai a sostituire le tre grandi yeshivot di Gerusalemme, Sura e Pumbedita.\nDal periodo postgaonico fino al XIX secolo.\nDopo il periodo gaonico, gli ebrei continuarono a stabilire ulteriori accademie yashivah in Europa e Nordafrica. Tra queste, notabile \u00e8 la yeshivah di Kairuan in Spagna () che fu fondata da Chushiel Ben Elchanan (ebraico: \u05d7\u05d5\u05e9\u05d9\u05d0\u05dc \u05d1\u05df \u05d0\u05dc\u05d7\u05e0\u05df) nel 974.\nTradizionalmente, ogni rabbino di una data citt\u00e0 aveva il diritto di mantenere un certo numero di studenti, a tempo pieno o parziale, presso la \"Beth Midrash\" (sala di studio, usualmente adiacente alla sinagoga). Il relativo costo era sostenuto da tassazione della comunit\u00e0. Dopo un certo numero di anni, questi giovani studenti andavano ad occupare una posizione rabbinica libera altrove (dopo aver ottenuto la \"Semikhah\", ordinazione rabbinica) oppure andavano a lavorare.\nYeshivot lituane.\nLo studio sistematico della \"Torah\" fu rivoluzionato da Rabbi Chaim Ickovits di Volozhin, un discepolo del Gaon di Vilna (influente leader ebraico del XVIII secolo). Secondo la sua opinione, l'assetto tradizionale non soddisfaceva coloro che erano alla ricerca di uno studio pi\u00f9 intenso.\nCon il sostegno del suo maestro, Rabbi Ickovits raccolse un gran numero di studenti interessati e inizi\u00f2 una yeshivah nella citt\u00e0 di Volozhin (ora in Bielorussia). Anche se questa yeshivah venne chiusa circa 60 anni pi\u00f9 tardi a causa di richieste del governo russo che voleva forzatamente introdurre alcuni studi secolari, un certo numero di yeshivot furono aperte in altre citt\u00e0, in particolare le yeshivot Slabodka, Panev\u0117\u017eys, Mir, Brisk e Soloveitchik e Telz. Molte yeshivot contemporanee di spicco negli Stati Uniti e Israele sono continuazioni di queste istituzioni e spesso portano lo stesso nome.\nNel XIX secolo, Rabbi Israel Salanter avvi\u00f2 il Movimento Mussar nell'ebraismo lituano non-chassidico, che cercava di incoraggiare gli studenti delle yeshivah e la comunit\u00e0 pi\u00f9 ampia a trascorrere dei periodi regolari dedicati allo studio delle opere etiche ebraiche. Preoccupato per i nuovi cambiamenti sociali e religiosi dell'Haskalah (movimento illuminista ebraico) per le emergenti ideologie politiche come il sionismo, che spesso si opponevano all'ebraismo tradizionale, i maestri di Mussar visto la necessit\u00e0 di aumentare lo studio talmudico con opere pi\u00f9 personalizzate. Queste comprendevano precedenti testi classici ebraici di etica (\"letteratura Mussar\"), e anche una nuova letteratura per il movimento stesso. Focalizzando l'attenzione dello studente sulla propria introspezione, spesso con profonda intuizione psicologica, gli obiettivi spirituali dell'ebraismo potevano essere internalizzati. \nDopo un'iniziale opposizione, il mondo delle yeshivah lituane accettarono la necessit\u00e0 di questo nuovo componente nel loro curriculum di studi, e assegnarono una parte dei tempi di apprendimento allo studio individuale del Mussar e a discussioni sul Mussar (\"shmues Mussar\"). Un mentore spirituale (\"mashgiach ruchani\") incoraggiava lo sviluppo personale di ogni studente. In una certa misura, questo movimento lituano sorse anche in risposta, e in alternativa, allo studio mistico del mondo chassidico. Il chassidismo era iniziato precedentemente, nel XVIII secolo, nell'ambito della vita ebraica tradizionale in Ucraina, Podolia e Volinia, e si diffuse velocemente in Ungheria, Polonia, Galizia, Bielorussia e nei territori dell'Impero russo. Poich\u00e9 il XIX secolo aveva portato sconvolgimenti nell'ebraismo tradizionale, gli insegnanti Mussar capirono il beneficio di una nuova attenzione spirituale propugnata dagli \"chassidim\" e svilupparono quindi il loro approccio etico alternativo a tale spiritualit\u00e0.\nSi svilupparono inoltre alcune variet\u00e0 all'interno dei metodi di studio delle yeshivot lituane, ad esempio affrontando il \"Talmud\" e il \"Mussar\" su un piano che contrastava l'ampiezza (\"beki\u02beut\") e la profondit\u00e0 (\"iyyun\") dei testi, o dando notevole spazio al pilpul (il tipo di argomentazione casistica popolare dal XVI al XVIII secolo). Il nuovo approccio analitico del \"metodo Brisker\", sviluppato da Rabbi Chaim Soloveitchik di Brisk, divenne molto popolare, anche se vi erano altri approcci allo studio della letteratura rabbinica, come quelli della yeshivah di Mir, dell yeshiva Rabbeinu Yisrael Meir HaKohen e della yeshivah di Telz. In \"Mussar\" scuole diverse sviluppato nell'ambito del \"Mussar\", come quella di Slabodka e Novhardok, sebbene oggi un calo di devozione spirituale nello studio introspettivo abbia in qualche misura livellato le differenze.\nYeshivah chassidiche.\nCon il successo dell'istituzione yeshivah presso gli ebrei lituani, il mondo chassidico svilupp\u00f2 una propria yeshivah, nelle loro aree dell'Europa orientale. Lo studio includeva la tradizionale concentrazione sulla letteratura talmudica centrale nell'ebraismo rabbinico, incrementata da studio della filosofia chassidica (\"Chassidut\"). Esempi di queste yeshivah chassidiche sono il sistema accademico di Chabad Lubavitch chiamato \"Tomchei Temimim\" e fondato da Sholom Dovber Schneersohn in Russia nel 1897, e la Yeshivah Chachmei Lublin fondata in Polonia nel 1930 da Rabbi Meir Shapiro, che \u00e8 rinomato sia nei circoli ebraici chassidici che in quelli lituani per l'avvio del ciclo quotidiano di studi talmudici \"Daf Yomi\".\nIn molte yeshiva chassidiche, lo studio di testi chassidici \u00e8 un'attivit\u00e0 secondaria, simile al curriculum Mussar supplementare nelle yeshivah lituane. Questi percorsi vedono lo Chassidismo come un mezzo per arrivare ad ispirare emozioni di \"deveikuth\" (attaccamento spirituale a Dio) e di entusiasmo mistico. In questo contesto, il pellegrinaggio personale di uno chassid verso il suo Rebbe \u00e8 un elemento centrale della vita spirituale, al fine di risvegliare il fervore spirituale. Spesso, nella yeashivah tali percorsi dedicano lo Shabbat agli insegnamenti pi\u00f9 contemplativi dei testi classici dello Chassidismo. In contrasto, le correnti Chabad e Breslov, in modi diversi, si focalizzano sullo studio giornaliero di testi chassidici originati dalle proprie dinastie. \nIllustrativo di ci\u00f2 \u00e8 il desiderio di Sholom Dovber Schneersohn nello stabilire il sistema yeshivah di Chabad, cio\u00e8 che gli studenti debbano spendere una parte del programma quotidiano di apprendimento su testi chassidici Chabad \"con il \"pilpul\"\". Il pilpul \u00e8 l'indagine analitica di un argomento, tradizionalmente riservato alle profonde sfumature di studio talmudico. L'idea di imparare i testi mistici chassidici con simili profondit\u00e0 logiche, deriva dal metodo unico spiegato nelle opere dei Rebbe di Chabad, avviato dal suo fondatore Schneur Zalman di Liadi, per indagare in modo sistematico e articolato la \"Torah del Ba'al Shem Tov\" in forme intellettuali. Un'ulteriore illustrazione di questo metodo \u00e8 la differenziazione nel pensiero Chabad (come il \"Trattato sull estasi\" di Dovber Schneuri) tra l'enfasi generale dello Chassidismo sull'entusiasmo emotivo e l'ideale Chabad di una personale estasi intellettuale. Nel movimento Breslov, al contrario, lo studio quotidiano delle opere di creativo radicalismo di Rabbi Nachman di Breslov risveglia la pienezza spirituale necessaria per avvicinarsi ad altro studio ed osservanza ebraici.\nYeshivah sefardite.\nSebbene la yeshiva come istituzione \u00e8 in qualche modo una continuazione delle accademie talmudiche di Babilonia, istituzioni educative su larga scala di questo genere non erano caratteristiche nel mondo ebraico sefardita del Nordafrica e del Medio Oriente nei tempi premoderni: l'istruzione in genere aveva luogo in un ambiente pi\u00f9 informale nella sinagoga o come seguito di un famoso rabbino. Nella Spagna medievale e subito dopo l'espulsione nel 1492 ci furono alcune scuole che combinavano studi ebraici con scienze come la logica e l'astronomia, simili alle loro contemporanee madrasa islamiche. Nella Gerusalemme del XIX secolo un collegio era tipicamente un sistema per il sostegno di dieci studiosi adulti piuttosto che un istituto scolastico in senso moderno; verso la fine del secolo, una scuola per orfani fu fondata per offrire alcuni studi rabbinici. Le prime istituzioni educative sul modello europeo furono la \"Beth Zilkha\" fondata negli anni 1870 in Iraq e la Yeshivah Porat Yosef fondata a Gerusalemme nel 1914. Da notare anche la Yeshivah Bet El, fondata nel 1737 a Gerusalemme per gli studi cabalistici avanzati. Successive yeshivot sefardite sono di solito sul modello Porat Yosef o delle istituzioni aschenazite.\nTradizionalmente il mondo sefardita pone lo studio della mistica ebraica esoterica () in una posizione pi\u00f9 \"mainstream\" del mondo europeo aschenazita. Questa differenza di enfasi sorse in reazione agli eventi storici dell'eresia sabbatiana del XVII secolo, che soppresse lo studio popolare della Cabala in Europa a favore dello studio talmudico approfondito. Nella vita lituana dell'Europa orientale, la Cabala era riservata ad un'\u00e9lite intellettuale, mentre la rinascita mistica dello Chassidismo articolava la teologia cabalistica mediante il pensiero chassidico. Questi fattori non influenzarono il mondo ebraico sefardita, che mantenne un collegamento pi\u00f9 ampio con la Cabala nelle sue comunit\u00e0 tradizionalmente osservanti. Con l'istituzione di yeshivah sefardite in Israele, dopo la relativa immigrazione delle comunit\u00e0 ebraiche arabe, qualche yeshivah Sefardita incorpor\u00f2 lo studio dei testi cabalistici pi\u00f9 accessibili nel proprio curriculum. Tuttavia, le prescrizioni europee di riservare lo studio cabalstico avanzato a studenti maturi e selezionati, influenzano tuttora la scelta dei testi in tali yeshivot.\nYeshivah delle correnti conservatrici.\nNel 1854 venne fondato il Seminario Teologico Ebraico di Breslau. Era diretto da Zecharias Frankel (1801\u20131875) e fu considerato come prima yeshivah associata all'Ebraismo conservatore. Negli anni successivi, i conservatori fondarono una serie di altri istituti di istruzione superiore (come per es. il Jewish Theological Seminary d'America a New York City) che emulano lo stile della yeshivah tradizionale in modo significativo. Tuttavia, molte non vengono chiamate \"yeshivah\" ufficialmente (unica eccezione la yeshivah di Gerusalemme) e tutte sono aperte sia a uomini che a donne, che studiano nelle medesime aule e seguono lo stesso curriculum. Gli studenti possono studiare \"part-time\", come in un Kollel, o a tempo pieno, e possono studiare \"lishmah\" (cio\u00e8 per la passione di studiare in se stessa) o per ottenere l'ordinazione rabbinica.\nYeshivah miste.\nYeshivot non confessionali e Kollel con collegamenti all'ebraismo conservatore includono la Yeshivat Hadar a New York, con presidi spesso nominati dall'Assemblea Rabbinica. La scuola rabbinica dell'Accademia per la Religione Ebraica in California (AJR-CA) \u00e8 guidata dal rabbino conservatore Mel Gottlieb. La facolt\u00e0 dell'Accademia per la Religione Ebraica a New York e della Scuola Rabbinica del Collegio Ebraico di Newton Centre (Massachusetts) comprende anche un gran numero di rabbini conservatori.\nSeminari riformati e ricostruzionisti.\nL\"'Hebrew Union College\" (HUC), affiliato all'Ebraismo riformato, fu fondato nel 1875 sotto la guida di Rabbi Isaac Mayer Wise a Cincinnati, Ohio. L'HUC successivamente apr\u00ec altre sedi a New York, Los Angeles e Gerusalemme. Sono seminari rabbinici prevalentemente orientati verso la formazione di rabbini e altri officianti religiosi. Allo stesso modo, il Reconstructionist Rabbinical College dell'Ebraismo ricostruzionista, fondato in Pennsylvania nel 1968, forma il proprio clero futuro. Alcuni insegnanti riformati e ricostruzionisti insegnano anche in seminari non confessionali, come l'Accademia per la Religione Ebraica di New York, l'Accademia per la Religione Ebraica in California e la Scuola Rabbinica del Collegio Ebraico. Nessuna di queste istituzioni si descrive come \"yeshivah\".\nTipi di yeshivah.\nCome gi\u00e0 accennato, le scuole religiose femminili non sono chiamate \"yeshivah\". Il sistema \"Bais Yaakov\" fu avviato nel 1918 sotto la guida di Sarah Schenirer (1883-1935) per fornire alle ragazze una formazione biblica, con un curriculum di studi bilanciato pi\u00f9 verso l'Halakhah pratica e lo studio del Tanakh (Bibbia ebraica), piuttosto che del Talmud. Le scuole Bais Yaakov sono strettamente haredi. I curricula dell ragazze non haredi invece spesso includono lo studio della Mishnah e, talvolta, del Talmud. Tali scuole saltuariamente sono anche chiamate \"yeshivah\" (ad esempio, la Yeshivah Prospect Park di Brooklyn), mentre le scuole a livello universitario sono generalmente chiamate \"seminari\" o \"midrashah\".\nAnno accademico.\nNella maggioranza delle yeshivot, l'anno \u00e8 suddiviso in tre periodi (trimestri) chiamati \"zmanim\". Lo \"zman\" di Elul inizia dal primo del mese ebraico di Elul e finisce allo Yom Kippur. Questo \u00e8 il periodo pi\u00f9 breve (circa sei settimane), ma pi\u00f9 intenso poich\u00e9 viene prima delle Grandi Feste di Rosh Hashanah e Yom Kippur. Lo zman invernale inizia dopo Sukkot e dura fino a poco prima della Pesach (Pasqua), una durata di cinque mesi (sei in un anno bisestile ebraico). Il periodo estivo inizia dopo Pesach e dura fino alla met\u00e0 del mese di Tammuz o Tisha b'Av, una durata di circa tre mesi.\nProgramma tipico.\nStudio del Talmud.\nNella tipica yeshivah ortodossa, l'enfasi \u00e8 posta sullo studio e analisi del Talmud. In generale, due piani paralleli di esegesi talmudica sono svolti durante uno \"zman\" (trimestre). Il primo \u00e8 lo studio approfondito (\"iyyun\"), spesso limitato ad una selezione di trattati di contenuto giuridico, con l'accento sulle capacit\u00e0 di analisi e riferimento ai commentatori classici; il secondo cerca di coprire terreno pi\u00f9 rapidamente, per fornire una conoscenza generale (\"beki\u02beut\") del Talmud.\nNel sistema di studio talmudico nelle yeshivot la prima area ad essere padroneggiata \u00e8 composta da otto\" mesechtohs\" (volumi che trattano un determinato argomento, divisi in capitoli che trattano argomenti secondari relativi al tema generale) che si occupano di giurisprudenza civile. Questi sono i \"mesechtohs\" che si studiano nelle yeshivot universitarie. Questi otto volumi sono appresi per primi perch\u00e9 \u00e8 con queste materie che lo studente pu\u00f2 meglio padroneggiare la tecnica di una corretta analisi del Talmud. Solo dopo che questa tecnica \u00e8 padroneggiata, lo studente \u00e8 pronto a perseguire altre aree del Talmud e svilupparne la relativa conoscenza.\nOpere che vengono generalmente studiate per chiarire il testo talmudico sono il commentario di Rashi e le analisi dei Tosafisti e di altri \"rishonim\" (commentatori dell'XI secolo fino al XIV secolo). Ci sono due scuole di \"rishonim\", uno proveniente dalla Francia e l'altro dalla Spagna che a volte contengono diverse interpretazioni e comprensioni del Talmud. Vengono utilizzati anche vari altri \"mefarshim\" (commentatori) delle generazioni successive.\nLegge ebraica.\nIn genere, un periodo \u00e8 dedicato allo studio della \"Halakhah\" (legge ebraica) pratica. Il testo pi\u00f9 comunemente studiato nelle yeshivot aschenazite \u00e8 la \"Mishnah Berurah\" scritta da Rabbi Yisrael Meir Kagan, detto il \"Chofetz Chaim\". La \"Mishnah Berurah\" \u00e8 una raccolta di opinioni \"halakhiche\" rese dopo il tempo della scrittura dello \"Shulchan Aruch\". Nelle yeshivot sefardite, si studia direttamente lo Shulchan Aruch per se stesso, con commentari in secondo ordine. Anche il Beth Yoseph \u00e8 pi\u00f9 ampiamente studiato nelle yeshivot sefardite.\nEtica, misticismo e filosofia.\nIl testo etico Mussar preminente studiato nelle yeshivot \u00e8 il \"Mesillat Yesharim\" (\"Sentiero [del] Giusto\") del rabbino Mos\u00e8 Luzzatto. Altre opere di letteratura mussar studiate sono le seguenti:\nLe yeshivot chassidiche studiano le opere mistiche e spirituali della filosofia chassidica (\"Chassidut\"). Ci\u00f2 si basa sulla prima teologia esoterica della Cabala, ma si articola in termini di consapevolezza psicologica interiore e analogie personali, in modo che la mistica ebraica diventa accessibile e tangibile, ispirando un \"deveikuth\" emozionale (adesione/dedizione a Dio) e un contributo spirituale alla vita ebraica quotidiana. Questo serve alcuni scopi simili al Mussar, ma con mezzi diversi e con differenti contributi alla vita intellettuale ed emotiva. Le yeshivot Chabad Lubavitch, per esempio, studiano il \"Tanya\", la \"Likutei Torah\" e le opere voluminose dei Rebbe di Chabad per un'ora e mezza ogni mattina, prima delle preghiere, e un'ora e mezza di sera. Molte yeshivot in Israele che appartengono al Sionismo Religioso studiano gli scritti di Rav Kook, che ha articolato una combinazione personale unica di misticismo, esegesi creativa e filosofia.\nStudio della Bibbia.\nTutti i livelli elementari delle yeshivot sottolineano lo studio intensivo della Torah (Genesi, Esodo, Levitico, Numeri e Deuteronomio) con il commenario di Rashi (Rabbi Shlomo Yitzhaqi, 1040-1105), insegnandolo in tutte le classi di primo livello, spesso con traduzioni in yiddish e pi\u00f9 note nelle yeshivot haredi.\nL'insegnamento del Tanakh (Bibbia ebraica) di solito viene svolto solo a livello di scuola superiore, e gli studenti leggono la porzione settimanale di Torah da soli (regola nota come obbligo di \"Shnayim mikra ve-echad Targum\" (ebraico: \u05e9\u05e0\u05d9\u05dd \u05de\u05e7\u05e8\u05d0 \u05d5\u05d0\u05d7\u05d3 \u05ea\u05e8\u05d2\u05d5\u05dd, tradotto:\"Bibbia ebraica due volte e Targum aramaico una volta\"). Le eccezioni sono le Cinque Meghillot e i Tehillim. Fin dalla loro creazione, le yeshivot dell'Ebraismo ortodosso moderno in Israele offrono corsi in molti, se non tutti, libri dei Nevi'im e Ketuvim.\nCrediti e lingue.\nAlcune yeshivot permettono ai propri studenti di frequentare universit\u00e0 laiche pubbliche su base limitata e ci\u00f2 \u00e8 facilitato dalle modalit\u00e0 di studio di cui sopra per ricevere crediti per una laurea standard.\nNella maggioranza delle yeshivot lituane e chassidiche del mondo, le lezioni vengono impartite in lingua yiddish; le yeshivot ortodosse moderne, sioniste o \"baal teshuva\" usano anche l'ebraico israeliano o lingua locale. Gli studenti studiano insieme tra loro nella propria lingua madre, con gli allievi chassidici di solito istruiti in yiddish, gli allievi israeliani lituani in ebraico e gli allievi americani lituani in inglese."}
{"id": "1788946", "revid": "115395400", "url": "https://it.wikipedia.org/wiki?curid=1788946", "title": "Clava", "text": "La clava \u00e8 una mazza corta, ingrossata ad un'estremit\u00e0. Nella mitologia greca \u00e8 l'arma sovente utilizzata da Eracle e dai suoi uomini, uno dei quali, Melampo, insegner\u00e0 poi a usarla ai suoi due figli Cisseo e Gia.\nCaratteristiche.\nCostituita generalmente da un pezzo di legno, in antico (o attualmente presso i popoli primitivi) all'estremit\u00e0 grossa della clava veniva talvolta infilato un anello di selce oppure venivano inseriti pezzi di selce o di osso per rendere pi\u00f9 micidiale l'arnese."}
{"id": "1788948", "revid": "198277", "url": "https://it.wikipedia.org/wiki?curid=1788948", "title": "Gaetano Musella", "text": "Biografia.\nViene trovato morto il 30 settembre 2013 in localit\u00e0 Caprazoppa, nei pressi di Finale Ligure, colpito da un infarto fulminante all'et\u00e0 di 53 anni.\nCaratteristiche tecniche.\nGiocatore.\nEra un attaccante, di piede destro, che giocava sul lato destro. Era dotato di buona tecnica, fantasia e velocit\u00e0. \nCarriera.\nGiocatore.\nCresciuto nelle giovanili del , esord\u00ec in maglia azzurra a gennaio 1978, e poi fu mandato in Serie C1 a nel 1978-1979.\nLa stagione seguente, tornato alla casa madre, entr\u00f2 stabilmente nel giro della prima squadra e conquist\u00f2 anche una maglia da titolare nella Nazionale Under-21. L'anno migliore per lui fu quello del 1980-1981, nella quale disput\u00f2 tutti i 30 incontri del campionato, con 5 reti all'attivo (secondo marcatore dei partenopei dietro a Claudio Pellegrini), e quando il Napoli arriv\u00f2 a giocarsi lo scudetto, perdendolo alle ultime giornate. Gioc\u00f2 in azzurro anche la stagione seguente, conquistando un quarto posto in classifica, quindi fu ceduto.\nPassato al Catanzaro, che fu l'ultima sua squadra in Serie A dopo la retrocessione al termine della stagione 1982-1983, prosegu\u00ec la carriera nelle serie inferiori in squadre come Bologna in Serie B e Nocerina, Ischia, e in Serie C. Ha chiuso la carriera nel 1996 dopo una stagione tra i dilettanti col .\nIn carriera ha totalizzato complessivamente 89 presenze e 8 reti in Serie A e 50 presenze e 5 reti in Serie B.\nAllenatore.\nAppese le scarpette al chiodo, ha iniziato la carriera di allenatore con le giovanili del allenando poi formazioni di Serie D soprattutto in Campania tra cui la Sangiuseppese, la Puteolana, il , la Casertana, l'Ercolanese e la Sanremese in Serie C2 nella quale ha allenato il figlio Alessandro.\nHa anche guidato l'Isernia (nella stagione 1999-2000) e il Campobasso, dal quale si \u00e8 dimesso il 20 gennaio 2009."}
{"id": "1788956", "revid": "6923", "url": "https://it.wikipedia.org/wiki?curid=1788956", "title": "Ripe (Civitella del Tronto)", "text": "Ripe \u00e8 una frazione del comune italiano di Civitella del Tronto, in provincia di Teramo, situata a circa 7 km dal capoluogo, all'interno del Parco nazionale del Gran Sasso e Monti della Laga.\nGeografia fisica.\nIl paese \u00e8 collocato sulle pendici della Montagna dei Fiori ed in prossimit\u00e0 della famosa \"Grotta di Sant'Angelo\", immersa nell'area naturale protetta della Riserva regionale delle Gole del Salinello, un enorme canyon scavato dall'acqua del fiume Salinello tra i Monti Gemelli: il Foltrone (1720 m) e il Girella (1814 m).\nStoria.\nGli scavi archeologici condotti intorno al 1965 nei pressi della Grotta di Sant'Angelo, situata ad ovest del centro abitato, hanno restituito reperti risalenti al periodo dal Neolitico (V millennio a.C.) fino all\u2019Et\u00e0 del ferro (I millennio a.C.), mentre i resti di epoca medievale sono relativi all'eremo che vi si insedi\u00f2 attorno al XIII secolo.\nLa popolazione, soprattutto a partire dal secondo dopoguerra, \u00e8 andata via via diminuendo perch\u00e9 i giovani venivano sempre pi\u00f9 attratti dalle possibilit\u00e0 di lavoro nei comuni limitrofi o nelle Citt\u00e0 di Roma e Milano. Molti, sono emigrati verso il Canada, gli Stati Uniti d'America, il Venezuela e l'Argentina.\nAlcuni emigranti negli anni 1980 e 1990 sono tornati nel loro paese natale in villeggiatura o per passarvi gli ultimi anni, investendo nella ristrutturazione di alcune abitazioni.\nNegli anni 1970 era presente un piccolo emporio, dove si poteva anche telefonare, un ufficio postale, ed una piccola osteria, dove gli uomini del paese si cimentavano nel gioco delle carte. L'ufficio postale, l'osteria e l'emporio chiusero definitivamente negli anni 1990.\nA partire dal 17 marzo 2015, a causa di ripetute nevicate, Ripe \u00e8 stata interessata da un movimento franoso che ha costretto alcune famiglie a lasciare temporaneamente le proprie abitazioni. L'8 dicembre 2016 sono stati consegnati i lavori di mitigazione del rischio idrogeologico e il 7 marzo 2017 sono iniziati i lavori di ripristino della viabilit\u00e0 parzialmente interrotta dai movimenti franosi.\nGeografia antropica.\nIl piccolo paesino di Ripe si divide in tre parti: le \"case da 'pi\u00e8\", \"un'gime u'colle\" (o mezzo paese), \"u'caimmat\u00e0\".\nChiesa di San Pietro.\nLa chiesa di Ripe, intitolata ai Santi Pietro e Paolo, \u00e8 citata in documenti del 1483 come sede priorale, ma l'edificio attuale \u00e8 stato completamente ricostruito ad inizio Settecento.\nLa facciata \u00e8 disegnata con il classico profilo a capanna, l'interno \u00e8 ad aula unica e la zona presbiteriale \u00e8 divisa dal resto da un arco. In posizione arretrata sul fianco destro della chiesa si eleva il campanile, a pianta rettangolare, ospitante quattro campane.\nInfrastrutture e trasporti.\nLa frazione \u00e8 attraversata dalla Strada Provinciale 53 delle \"Casermette\" che risulta interdetta al traffico a monte del centro abitato di Ripe, al km.ca 3+000.\nA ovest del paese, ai piedi dei Monti Gemelli, vi \u00e8 anche una grande area adibita a poligono di tiro. Totalmente immersa nella natura e priva di strutture, viene utilizzata principalmente dai militari dell'Esercito Italiano."}
{"id": "1788958", "revid": "1987129", "url": "https://it.wikipedia.org/wiki?curid=1788958", "title": "Rifugio Ezio Orsi", "text": "Il rifugio Ezio Orsi \u00e8 un rifugio costruito nel 1974 alle falde del monte Ebro (1.700\u00a0m) in val Curone grazie all'iniziativa di Ezio Orsi, socio del CAI di Tortona e nel settembre 1975 venne aperto. L'affluenza annuale al rifugio \u00e8 sulle 2.000 persone all'anno. Nel 1990 la gestione \u00e8 passata dal associazione no profit \"Amici del Monte Ebro\". Il rifugio \u00e8 raggiungibile da Salogni di Fabbrica Curone e da Caldirola.\nNel 2003 il rifugio viene ricostruito ex novo ed inaugurato nel 2004. Viene stipulato un accordo\ncon l'ufficio Ambientale della Provincia di Alessandria con il quale si mette a disposizione la struttura per tutte le scuole della Provincia ad uso didattico.\nLa gestione \u00e8 affidata a volontari che si alternano ogni fine settimana.\nDa qui \u00e8 possibile raggiungere il crinale tra la val Curone e val Borbera e le vette della zona: monte Ebro, monte Chiappo, monte Giarolo, monte Cavalmurone, monte Pan\u00e0."}
{"id": "1788965", "revid": "1001457", "url": "https://it.wikipedia.org/wiki?curid=1788965", "title": "Porta Diana", "text": "La Porta Diana \u00e8 collocata a nord rispetto alla citt\u00e0 di Volterra (oltrepassato il cimitero cittadino) sul versante in direzione della Valdelsa.\nStoria e descrizione.\nRisalente al III - II secolo a.C., fa parte della cinta muraria in panchina della citt\u00e0, edificata originariamente dagli Etruschi.\nProseguendo oltre la porta Diana si accede alla necropoli (area di sepoltura della Volterra ellenistica). Di questa porta rimangono soltanto gli stipiti, la copertura doveva essere in legno."}
{"id": "1788966", "revid": "113757", "url": "https://it.wikipedia.org/wiki?curid=1788966", "title": "Rifugio Orsi", "text": ""}
{"id": "1788967", "revid": "767487", "url": "https://it.wikipedia.org/wiki?curid=1788967", "title": "Rosh Yeshivah", "text": "Il Rosh yeshivah (\u05e8\u05d0\u05e9 \u05d9\u05e9\u05d9\u05d1\u05d4) \u00e8 il direttore di una scuola talmudica detta yeshivah.\nIl \"Rosh yeshivah\" \u00e8 investito di una carica ed un ruolo centrali nella vita di alcune comunit\u00e0 del giudaismo ortodosso e rappresenta molto di pi\u00f9 di un direttore di scuola: spesso \u00e8 un vero pilastro nella guida di una comunit\u00e0 ebraica.\nNelle comunit\u00e0 chassidiche invece il ruolo di \"Rosh yeshivah\" \u00e8 inferiore a quella del rabbino che riveste il ruolo di capo di queste comunit\u00e0. Il ruolo di \"Rosh yeshivah\" in queste comunit\u00e0 \u00e8 assunto da un figlio o da un cognato del rabbino capo. Esso, alla morte del rabbino, assume a suo turno il comando della comunit\u00e0."}
{"id": "1788968", "revid": "729019", "url": "https://it.wikipedia.org/wiki?curid=1788968", "title": "Cluden", "text": "Il cluden (genitivo \"cludinis\") era una spada che i romani portavano nelle rappresentazioni teatrali. La lama rientrava nel manico appena incontrava una piccola resistenza e faceva cos\u00ec l'effetto di dare il colpo, senza per\u00f2 ferire. Il nome deriva da \"cl\u016bdo\" \"(rin)chiudere\", con allusione al fatto che la lama si rinserrava nel manico.\nViene citata, tra l'altro, da Apuleio, nella sua \"Apologia\" (78, 4), per esprimere il suo disprezzo per il suo accusatore, Herennius Rufinus, persona pavida ed effeminata: \"Mentre tu danzi nei panni di Filomela o Medea o Clitennestra, mostri una tale debolezza d'animo, una tale paura delle armi, che danzi senza nemmeno reggere un'arma finta (\"sine cludine saltas.\")\". In questo passo, l'arma-giocattolo con la lama che si ritira invece di rimanere rigida viene citata non solo per ricordare lo status di attore (\"histrio\") del suo avversario, ma anche per alludere alla sua mancanza di virilit\u00e0, mediante una evidente metafora dell'arma come fallo."}
{"id": "1788980", "revid": "38666", "url": "https://it.wikipedia.org/wiki?curid=1788980", "title": "Pedipalpi", "text": "I pedipalpi sono appendici sensoriali o prensili di cui sono dotati gli aracnidi. Corrispondono al secondo paio di arti. Possono avere forma di chela, come negli scorpioni, o essere simili agli altri arti, come nei ragni. Solitamente servono, insieme ai cheliceri (primo paio di appendici), per la presa dell'alimento.\nFunzione riproduttiva.\nI pedipalpi svolgono una funzione essenziale nell'ambito dell'apparato riproduttivo dei ragni. \nNel maschio la parte estrema dei pedipalpi \u00e8 leggermente diversificata per consentire l'introduzione dello sperma all'interno della femmina.\nQuesto organo, detto \"embolo\" (dal greco \"embolon\" = \"che s'introduce\"), rassomiglia ad una specie di pipetta terminante con un'estremit\u00e0 aperta, dalla quale fuoriesce lo sperma una volta inserito il tubetto nell'apertura riproduttiva della femmina del ragno.\nI pedipalpi tuttavia non sono collegati direttamente con i testicoli, quindi un'operazione preliminare che il ragno maschio deve effettuare consiste nel riempire il tubetto. Per fare ci\u00f2 deve depositare una goccia di sperma su un filo, singolo o appartenente ad una tela, realizzato da lui e quindi aspirarlo dentro la pipetta. Una volta eseguita anche questa procedura pu\u00f2 iniziare la ricerca di una femmina ricettiva, attirato dai feromoni emessi da lei.\n\u00c8 da sottolineare come l'organo sessuale, in alcune famiglie, si sia evoluto e preveda una struttura leggermente pi\u00f9 complessa."}
{"id": "1788982", "revid": "21880", "url": "https://it.wikipedia.org/wiki?curid=1788982", "title": "Apoda", "text": ""}
{"id": "1788983", "revid": "767487", "url": "https://it.wikipedia.org/wiki?curid=1788983", "title": "Atto di uniformit\u00e0", "text": "Nel corso della storia parlamentare inglese si contano numerosi atti di uniformit\u00e0. Tutti avevano come oggetto l'esigenza di regolamentare la dottrina e la prassi della chiesa d'Inghilterra nel tentativo di mantenere la pace religiosa e, appunto, l'uniformit\u00e0 della prassi delle varie parrocchie e ministri di culto."}
{"id": "1788984", "revid": "729019", "url": "https://it.wikipedia.org/wiki?curid=1788984", "title": "Dolabella", "text": "La dolabella, conosciuta anche con il nome di dolabra (di cui \"dolabella\" \u00e8 il diminutivo), era un'arma bianca con manico, usata dai Romani per uso militare, ma pi\u00f9 spesso per eseguire i sacrifici.\nEra tagliente da un lato mentre dall'altra parte presentava una punta ricurva, risultando simile all'incrocio tra un'ascia ed un piccone.\nAltre fonti sostengono che non si trattasse di un'arma bens\u00ec di uno strumento poco conosciuto che veniva utilizzato per la costruzione degli accampamenti. Il bisogno di disporre sia di un'ascia che di un piccone per la costruzione del castrum, e il poco spazio a disposizione, suggerirono la manifattura di questo strumento che ricorda molto da vicino le moderne pale piegabili in dotazione agli eserciti odierni."}
{"id": "1788988", "revid": "125269268", "url": "https://it.wikipedia.org/wiki?curid=1788988", "title": "'Ndrina Cataldo", "text": "I Cataldo sono una 'ndrina di Locri, alleati dei Marafioti, storici rivali dei Cord\u00ec con una fortissima presenza anche a Portigliola, Gerace e Antonimina.\nLe attivit\u00e0 illecite che conducono, sono traffico di droga e armi, infiltrazione nelle attivit\u00e0 pubbliche e negli appalti.\nI Cataldo hanno proiezioni anche nel resto d'Italia.\nStoria.\nAnni '60 - '70 - '80 - '90.\nFin dal 1967 nacquero dispute tra le due 'ndrine di Locri i Cataldo e i Cord\u00ec, allora dominavano i Cataldo e i Marafioti loro alleati.\nDopo la morte di Antonio Macr\u00ec nel 1975, il boss Giuseppe Cataldo si allea con Paolo De Stefano e partecipa alla costruzione del porto di Gioia Tauro e allo sfruttamento della cava di Limbadi dei Mancuso.\nDal 1993 rincomincia la faida con i Cord\u00ec, giacch\u00e9 questi tentarono di uccidere in quell'estate Giuseppe Cataldo con una bomba a mano.\nAlla fine degli anni '90 i Floccari si staccano dai Cataldo formando una 'ndrina a s\u00e9.\nNegli anni '90 viene riconosciuto come mandante dell'omicidio di Antonio Macr\u00ec, Giuseppe Cataldo.\nNel 2005 vengono arrestati i capibastone Giuseppe e Antonio Cataldo."}
{"id": "1788989", "revid": "767487", "url": "https://it.wikipedia.org/wiki?curid=1788989", "title": "Leanchoilia", "text": " \nLa leancoilia (gen. Leanchoilia) \u00e8 un artropode estinto, vissuto nel Cambriano medio (circa 505 milioni di anni fa). I suoi resti sono stati rinvenuti nel famoso giacimento di Burgess Shales, in Columbia Britannica (Canada) e in quello di Maotianshan, in Cina.\nDescrizione.\nIl corpo di forma vagamente ovale di questo artropodo ricorda quello dei merostomi (Merostomata): lo scudo cefalico era di forma quasi triangolare, con una piccola punta rivolta all'ins\u00f9, seguito da undici segmenti corporei. Al termine del corpo vi era una breve spina caudale con delle piccole spine laterali. Di fronte allo scudo cefalico questo animale possedeva due bizzarre appendici: la parte iniziale \u00e8 formata da quattro segmenti robusti e incurvati verso l'avanti, ma il secondo e terzo segmento terminano in lunghi rami. Queste strutture finiscono in estremit\u00e0 annulate, a forma di frusta, mentre il quarto segmento, anch'esso allungato, \u00e8 dotato di tre artigli, oltre che estendersi nella stessa forma a frusta. Come molti artropodi, la leancoilia possedeva appendici biramate al di sotto dei segmenti, costituite da un ramo \u201carto\u201d e da un ramo \u201cbranchia\u201d. Le branchie erano molto allungate e si estendevano anche oltre i brevi arti, a suggerire che questo animale fosse un nuotatore. Un nuovo lavoro su numerosi esemplari conosciuti di leancoilia, presentato da Garc\u00eca-Bellido e Collins (2007), ha portato alla luce altre caratteristiche dell'animale precedentemente passate inosservate. Tra queste, una doppia carena che percorreva il dorso e due paia di occhi.\nSpecie.\nL'articolo di Garc\u00eca-Bellido e Collins ha permesso di comprendere che probabilmente nella fauna di Burgess Shales esistevano due specie di leancoilia: la specie tipo, L. superlata, e la specie descritta da Simonetta negli anni '70, L. persephone; quest'ultima, precedentemente considerata identica alla specie tipo, era in realt\u00e0 sprovvista di doppia carena dorsale e le appendici erano pi\u00f9 corte; la punta dello scudo cefalico, inoltre, non era rivolta all'ins\u00f9. \u00c8 possibile, comunque, che le due specie possano essere un esempio di dimorfismo sessuale.\nNel 1987 \u00e8 stata invece descritta una specie di leancoilia proveniente dal giacimento di Chengjiang, in Cina: L. illecebrosa. Questa specie in un primo tempo era ritenuta appartenere al genere \"Alalcomenaeus\". Un altro animale molto simile \u00e8 l'australiano \"Oestokerkus\".\nPossibile modo di vita.\nNon si conosce la funzione delle grandi appendici, ma Bruton e Whittington (1983) hanno ipotizzato che queste strutture, conservate in vari esemplari con orientamenti diversi, potessero essere utili quando l'animale voleva adagiarsi sul fondo. Durante il nuoto, forse, esse venivano tenute ripiegate all'indietro per facilitare i movimenti. Forse la leancoilia utilizzava le grandi appendici per procacciarsi il cibo, trascinandole sul fondale come una sorta di \u201cspazzolone\u201d."}
{"id": "1788991", "revid": "1851848", "url": "https://it.wikipedia.org/wiki?curid=1788991", "title": "Giuseppe Volpecina", "text": "Carriera.\nGiocatore.\nCresciuto nella e nel , ha vinto con la formazione Primavera degli azzurri lo scudetto di categoria nel 1979. L'anno seguente esordisce in prima squadra, totalizzando 3 presenze. Negli anni seguenti \u00e8 mandato dalla societ\u00e0 partenopea in prestito dapprima al e poi al . Richiamato a Napoli, partecipa alla conquista del primo scudetto degli azzurri nella stagione 1986-1987, siglando peraltro il gol del definitivo 3-1 nella vittoria a Torino sulla .\nL'anno seguente, non confermato nella rosa napoletana, si trasferisce al prima di passare nel 1989 alla , con cui l'anno seguente disputa la finale di Coppa UEFA venendo sconfitto dalla Juventus. Dopo un'altra stagione a Firenze, nell'estate del 1991 torna a chiudere la carriera alla Casertana, in Serie B.\nDirigente.\nInizialmente \u00e8 direttore sportivo della Mariano Keller, societ\u00e0 di calcio giovanile. Nel 2008, a seguito di una rissa scoppiata al termine della finale del campionato regionale Allievi contro il Vico Equense, viene inizialmente squalificato per due anni, accusato di aver sferrato uno schiaffo a un avversario; successivamente la squalifica gli viene tolta dalla commissione d'appello, una volta ravvisato che il commissario di campo aveva nell'occasione scritto il falso nel referto.\nSuccessivamente \u00e8 alla Boys Caserta Calcio, lasciando in seguito l'incarico di direttore tecnico per motivi ambientali-societari. Nel 2013 si \u00e8 occupato di calcio giovanile da direttore responsabile di scuola calcio."}
{"id": "1788996", "revid": "729019", "url": "https://it.wikipedia.org/wiki?curid=1788996", "title": "Ifema", "text": "Con il termine ifema viene indicata una raccolta di sangue nella camera anteriore dell'occhio.\nEziologia.\nLa causa principale di ifema sono i traumi alla testa e ai globi oculari.\nAltre cause possono essere:"}
{"id": "1788997", "revid": "932603", "url": "https://it.wikipedia.org/wiki?curid=1788997", "title": "Ensis", "text": "Ensis o Ensis Falcatus era il nome di una spada romana simile al gladio ma pi\u00f9 lunga e stretta, usata dalla cavalleria. \u00c8 il termine pi\u00f9 usato in latino per indicare genericamente una \"spada\", e a volte, per estensione, le armi e la guerra. \u00c8 nota l'invettiva di Tibullo contro la guerra:"}
{"id": "1789000", "revid": "263308", "url": "https://it.wikipedia.org/wiki?curid=1789000", "title": "Scottish fold", "text": ""}
{"id": "1789002", "revid": "21880", "url": "https://it.wikipedia.org/wiki?curid=1789002", "title": "Urodela", "text": ""}
{"id": "1789009", "revid": "33689", "url": "https://it.wikipedia.org/wiki?curid=1789009", "title": "Quinto Servilio Pudente", "text": " \nPudente era sposato con Ceionia Plauzia, figlia di Lucio Elio Cesare. Nel 166 fu console, nel 180 proconsole d'Africa.\nPossedeva una villa a Roma, la moderna villa delle Vignacce, con dei bagni di dimensione notevole ()."}
{"id": "1789014", "revid": "767487", "url": "https://it.wikipedia.org/wiki?curid=1789014", "title": "Parco Enrico Fiumi", "text": "Il parco Enrico Fiumi \u00e8 una zona verde nel centro della citt\u00e0 di Volterra, in provincia di Pisa.\nIl nome deriva dal direttore del museo Guarnacci.\n\u00c8 delimitato dalla Fortezza Medicea e dalle mura etrusche. All'interno del parco medesimo si trova un'area archeologica etrusca."}
{"id": "1789015", "revid": "161273", "url": "https://it.wikipedia.org/wiki?curid=1789015", "title": "C/1857 V1", "text": ""}
{"id": "1789018", "revid": "767487", "url": "https://it.wikipedia.org/wiki?curid=1789018", "title": "Towhidi Tabari", "text": "Al momento vive a Parigi.\n\u00c8 membro dell'Associazione dei Calligrafi Iraniani, dell'Associazione internazionale delle arti plastiche, della \"Maison des artistes de France\" e del Centro di arti plastiche del Ministero della Cultura Iraniano.\nBiografia.\nTowhidi \u1e6cabar\u012b inizia a studiare la calligrafia a 14 anni con Mohammad-Zaman Ferasat e Mehdi Fallah originari della sua stessa citt\u00e0 natale, in seguito a 19 anni raggiunge l'istituto dell'Associazione dei Calligrafi Iraniani a T\u00e9h\u00e9ran dove studia con i maestri Gholam-Hossein Amirkhami e Yadolla Kaboli fino al 1989, allo stesso tempo \u00e8 studente in Belle Arti, Arti grafiche e Arti tradizionali iraniane.\nTowihidi Tabari \u00e8 uno specialista in calligrafia degli stili Nasta' liq e Shekasteh.\nEsposizioni e festival.\nCalligrafo riconosciuto internazionalmente, a partire dal 1986 ha organizzato pi\u00f9 di 50 esposizioni personali in America, Asia, Europa e Iran ed ha partecipato anche a pi\u00f9 di 100 esposizioni collettive, nazionali e internazionali. \u00c8 stato premiato in diversi festival nazionali e internazionali quali:"}
{"id": "1789019", "revid": "767487", "url": "https://it.wikipedia.org/wiki?curid=1789019", "title": "Rivolta dei papisti", "text": "La rivolta dei papisti o \"ribellione settentrionale\" o \"dei nobili del nord\" fu una sollevazione senza successo avvenuta nel 1569 contro la regina Elisabetta I di Inghilterra. La rivolta, organizzata da forze cattoliche dell'Inghilterra settentrionale fedeli al papa, preparata dal Duca di Norfolk, dal conte di Westmorland e dal conte di Northumberland, aveva come scopo la deposizione della regina regnante e l'incoronazione della cugina cattolica di Elisabetta: Maria Stuart. \nI cattolici inglesi si sentivano oppressi dalla sempre maggiore importanza che aveva Elisabetta, la quale aveva iniziato il suo regno in condizioni vacillanti, ma stava accumulando consensi. Elisabetta proseguiva a professare la fede voluta dal fratello Edoardo VI, ossia quella calvinista, ed \u00e8 appunto per questo motivo che i cattolici si sentirono ancor pi\u00f9 minacciati.\nPapa Pio V aiut\u00f2 la ribellione cattolica scomunicando la regina e dichiarandola deposta con una bolla papale, la \"Regnans in Excelsis\" che per\u00f2 fu promulgata solo dopo che la ribellione era stata domata. Dopo la bolla per\u00f2 Elisabetta poteva difficilmente continuare la sua politica di tolleranza religiosa e cominci\u00f2 a perseguitare i suoi nemici religiosi, provocando cos\u00ec per reazione varie cospirazioni cattoliche volte a rimuoverla dal trono. "}
{"id": "1789020", "revid": "56620", "url": "https://it.wikipedia.org/wiki?curid=1789020", "title": "Ubii", "text": ""}
{"id": "1789021", "revid": "15756", "url": "https://it.wikipedia.org/wiki?curid=1789021", "title": "Castoroides ohioensis", "text": "Il castoroide (Castoroides ohioensis), noto anche come castoro gigante, era un roditore preistorico appartenente alla famiglia dei castoridi (Castoridae), vissuto nel Pleistocene in Nordamerica.\nUn castoro lungo due metri.\nLungo fino a due metri e quaranta e pesante anche 100 chilogrammi, il castoro gigante si estinse alla fine dell'era glaciale, circa 10.000 anni fa. Era un tipico rappresentante della megafauna, comprendente una vasta gamma di grandi mammiferi pleistocenici. L'estinzione di questo animale fu dovuta probabilmente ai mutamenti dell'ecologia avvenuti a fine Pleistocene. L'arrivo degli uomini nel continente americano pu\u00f2 essere stato un altro fattore importante a determinarne l'estinzione, ma non vi \u00e8 alcuna prova che gli esseri umani abbiano cacciato il castoroide.\nDistribuzione.\nI primi fossili di castoro gigante furono scoperti nel 1837 in Ohio (da qui il nome specifico \"ohioensis\")\n. I fossili di castoro gigante, tuttavia, sono stati rinvenuti principalmente nella zona dei Grandi Laghi, in particolare in Illinois e in Indiana, ma esemplari sono stati rinvenuti anche in molte altre zone del Nordamerica, dall'Alaska al Canada e alla Florida. Gli esemplari floridani sono stati classificati in una sottospecie a parte, \"C. ohioensis dilophidus\", sulla base di alcune differenze nella struttura dei molari e dei premolari. Alcuni studiosi classificano alcuni resti floridani addirittura come specie a parte (\"C. leiseyorum\").\nDifferenze tra castori e castoroide.\nUn'importante differenza tra il castoro odierno e il castoroide risiede nella struttura dei denti: i castori attuali possiedono incisivi simili a scalpelli adatti a rosicchiare il legno. I denti del castoro gigante, invece, erano pi\u00f9 grandi e larghi, e crescevano fino a 15 centimetri di lunghezza. Oltre a ci\u00f2, la coda del castoroide era pi\u00f9 lunga e stretta, e le sue zampe posteriori pi\u00f9 corte. Si presume, inoltre, che la massa del suo cervello equivalesse grossomodo a quella del castoro attuale, bench\u00e9 i due animali fossero di dimensioni notevolmente diverse. La grande mole del castoroide potrebbe aver messo in difficolt\u00e0 l'animale durante gli spostamenti sulla terraferma (anche se il massiccio ippopotamo pu\u00f2 muoversi sulla terra senza alcun problema).\nCostruzione di dighe.\nNon si sa con certezza se il castoroide costruisse o meno dighe come quelle delle forme attuali, anche se in Ohio vi sono stati ritrovamenti di una possibile struttura di questo tipo. Il recente ritrovamento di tane costruite dal genere affine \"Dipoides\" indica che probabilmente anche il castoroide costruisse tane di questo tipo."}
