{"id": "1902325", "revid": "852768", "url": "https://it.wikipedia.org/wiki?curid=1902325", "title": "Advocaat", "text": "L'Advocaat (o advokatt) \u00e8 un liquore ricco e cremoso, fatto di uova, zucchero e brandy. Ha un sapore morbido che ricorda un po' le mandorle. Nei paesi anglofoni normalmente contiene il 15% di alcool (30 proof), ma nell'Europa continentale il contenuto tipico di alcool \u00e8 diverso da paese a paese, di solito tra il 14% e il 20% in volume. Gli ingredienti possono essere un mix di rossi d'uovo, grappe aromatiche, zucchero o miele, brandy, vaniglia e a volte panna (o latte concentrato).\nAlcune marche famose di advocaat sono Warners, Bols, Verpoorten, Warninks, Cooymans e De Kuyper.\nTipi.\nNei mercati olandesi e tirolesi si vende un advocaat denso che spesso si mangia con il cucchiaio, mentre una versione pi\u00f9 liquida si produce per l'esportazione.\nL'advocaat denso contiene tuorlo d'uovo e viene usato come ingrediente per vari tipi di dessert, come gelato e pasticcini. Viene servito anche come aperitivo o digestivo. Il modo tradizionale di servirlo \u00e8 in un bicchiere largo con panna montata e spolverizzato di cacao.\nLa versione di advocaat prodotta per l'esportazione contiene solo tuorli d'uovo, il che lo rende particolarmente adatto per la preparazione di cocktail e long drink. Il pi\u00f9 famoso cocktail a base di advocaat \u00e8 lo Snowball: un misto di advocaat, limonata frizzante e a volte succo di lime (il lime \u00e8 facoltativo).\nUn altro famoso drink a base di advocaat \u00e8 il bombardino, che si trova soprattutto nelle localit\u00e0 sciistiche italiane e si prepara mescolando advocaat, caff\u00e8 nero e whiskey.\nStoria.\nL'advocaat originale era un liquore che la popolazione olandese del Suriname e Recife preparava con gli avocado. Tornati nei Paesi Bassi, dove non si trovavano gli avocado, si riusc\u00ec a ricreare una consistenza simile usando il tuorlo d'uovo.\nIl nome originario del frutto in lingua azteca era \"ahuacatl\", traslitterato in spagnolo \"avocado\", che in spagnolo significa \"avvocato\".\nCos\u00ec il nome fu traslitterato in molte altre lingue continentali con la parola \"avvocato\". Ci\u00f2 ha portato a collegare erroneamente l'origine del nome con la comunit\u00e0 avvocatizio-giuridica olandese.\nIl \"rompope\" di Puebla, in Messico, \u00e8 un liquore molto simile all'advocaat, preparato con tuorlo d'uovo e vaniglia."}
{"id": "1902330", "revid": "1543377", "url": "https://it.wikipedia.org/wiki?curid=1902330", "title": "Mura\u0161i", "text": "Mura\u0161i \u00e8 una cittadina della Russia europea nordorientale (Oblast' di Kirov), situata sul versante meridionale degli Uvali settentrionali, 112 km a nordovest del capoluogo Kirov; \u00e8 il capoluogo amministrativo del distretto omonimo.\nFondata nel 1895 durante la costruzione della ferrovia fra Kirov (che allora aveva nome \"Vjatka\") e Syktyvkar, nei pressi della stazione ferroviaria omonima; ottenne lo \"status\" di citt\u00e0 nel 1944. Negli anni della seconda guerra mondiale e in quelli immediatamente successivi vide un certo aumento di popolazione causato dai massicci arrivi di popolazione che veniva evacuata dalla Russia occidentale sotto l'avanzata delle armate naziste; nei decenni successivi, tuttavia, i livelli di popolazione sono tornati a quelli della fine degli anni trenta.\nMura\u0161i \u00e8 un piccolo centro industriale (alimentari, prodotti forestali) e centro di riferimento per il circondario, ad economia agricolo-zootecnica.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1902331", "revid": "767487", "url": "https://it.wikipedia.org/wiki?curid=1902331", "title": "Ascanio Mayone", "text": "Fu allievo di Giovanni de Macque e fu attivo presso la Santissima Annunziata, prima come organista (dal 1593) e poi come maestro di cappella (dal 1621); fu anche organista presso la cappella reale (dal 1602).\nPubblic\u00f2 numerosi madrigali, ma il lavoro principale che ci ha lasciato \u00e8 uno scritto in due volumi sulla musica per strumenti con tastiera: \"Capricci per sonar\" (1603, 1609). Questi contengono canzoni, toccate, variazioni e arrangiamenti di pezzi vocali, molti dei quali tipicamente barocchi, piuttosto che in stile del XVI secolo."}
{"id": "1902332", "revid": "1573940", "url": "https://it.wikipedia.org/wiki?curid=1902332", "title": "Pandalidae", "text": "Pandalidae \u00e8 una famiglia di crostacei decapodi. Sono diffusi in tutti gli oceani. Sono onnivori.\nDescrizione.\nSe presente, la chela del primo paio di pereiopodi \u00e8 incompleta e molto piccola."}
{"id": "1902335", "revid": "767487", "url": "https://it.wikipedia.org/wiki?curid=1902335", "title": "Giovanni de Macque", "text": "Culturalmente e linguisticamente franco-fiammingo, fu attivo nel tardo Rinascimento ed agli inizi dell'era barocca, trascorse quasi tutta la sua vita in Italia\nEgli divenne uno dei pi\u00f9 famosi compositori napoletani della fine del XVI secolo; alcuni dei suoi esperimenti con la scala cromatica (cromatismo) sono stati probabilmente influenzati dalla vicinanza con Carlo Gesualdo, con cui collabor\u00f2."}
{"id": "1902336", "revid": "1573940", "url": "https://it.wikipedia.org/wiki?curid=1902336", "title": "Pandaloidea", "text": "Pandaloidea \u00e8 una superfamiglia di crostacei decapodi appartenenti all infraordine Caridea. Racchiude crostacei sia pelagici che bentonici, diffusi in tutti gli oceani.\nBiologia.\nSono ermafroditi proterandrici.\nPesca.\nAlcune specie della famiglia Pandalidae (per esempio \"Pandalus borealis\") vengono pescate frequentemente."}
{"id": "1902342", "revid": "3115", "url": "https://it.wikipedia.org/wiki?curid=1902342", "title": "Chiesa di San Secondo (Serravalle)", "text": "La chiesa parrocchiale di San Secondo \u00e8 un edificio religioso che si trova a Ludiano, frazione di Serravalle in Canton Ticino.\nStoria.\nLa costruzione viene citata per la prima volta in documenti storici risalenti al 1293, anche se nei secoli successivi venne completamente ricostruita. L'edificio attuale venne costruito nel 1780 da Giuseppe Lepori.\nDescrizione.\nLa chiesa si presenta con una pianta ad unica navata, affiancata da quattro cappelle laterali e sovrastata da una volta a botte lunettata. All'interno sono presenti affreschi di Lorenzo Peretti, realizzati nel 1800."}
{"id": "1902343", "revid": "2133487", "url": "https://it.wikipedia.org/wiki?curid=1902343", "title": "Giovanni Maria Trabaci", "text": "Biografia.\nNato a Montepeloso, ora Irsina, provincia di Matera, Trabaci era figlio di Antonio e Ippolita Galluccio. Il 1\u00ba dicembre 1594, grazie alla sua piacevole voce da tenore, fu nominato cantante della Capella della Santa Casa dell'Annunziata di Napoli, dove C. Lombardi era maestro di cappella e Ascanio Mayone e G. Marancia erano rispettivamente primo e secondo organista. Contemporaneamente egli fu attivo come organista presso l'Oratorio dei Filippini, dove nel 1597 venne inaugurato un nuovo organo. \nDalle dediche presenti nelle \"Villanelle et arie alla napolitana\" (1606) e nel \"Secondo Libro de Madrigali a 5 voci\" (1611) \u00e8 possibile dedurre che all'epoca fosse al servizio anche della famiglia di Ottavio Di Capua Del Balzo. Il 30 ottobre 1601 succedette a Benedetto Narduccio come organista nella cappella del palazzo reale del vicer\u00e9 spagnolo, posizione precedente tenuta dallo spagnolo Cristobal Obregon e dal fiammingo Jean de Macque (il quale nel 1599 era diventato direttore della cappella). \nNel 1602 venne nominato secondo organista Mayone e nel settembre del 1614, succedendo a De Macque, assunse la carica di maestro di cappella, posto che terr\u00e0 per tutta la vita. Come accadde analogamente alcuni decenni prima per la Cappella musicale della Basilica di San Marco di Venezia, Trabaci diede inizio alla serie di maestri di nazionalit\u00e0 napoletana: infatti precedentemente i vari direttori della cappella provenivano tutti dall'estero: D. Ortiz (1555-1570), F. Martinez de Loscos (1570-1583), B. Le Roy (1583-1598) e infine de Macque (1599-1614). Dal 1625 al 1630 fu anche, per la seconda volta, organista all'Oratorio dei Filippini. Alla direzione della cappella reale napoletana succedette Andrea Falconieri.\nConsiderazioni sull'artista.\nTrabaci fu principalmente noto per i suoi lavori con la musica per strumenti a tastiera, che includono ricercari, canzoni e toccate. L'uso delle dissonanze \u00e8 estremamente moderno per l'epoca, in particolare nei pezzi \"Durezze et Ligature\" e \"Consonanze Stravaganti \"e questo influenzer\u00e0 in particolar modo lo stile di Girolamo Frescobaldi\". \"Le sue canzoni alla francese sono caratterizzate da un tessuto contrappuntistico molto complesso e tutte sono suddivise in varie sezioni cambiando anche l'indicazione di tempo, solitamente\" 3/2. \"Solo le sue toccate hanno un incipit di carattere fantasioso per poi avere vari fugati. Egli inoltre scrisse numerose composizioni vocali sacre e profane."}
{"id": "1902345", "revid": "339392", "url": "https://it.wikipedia.org/wiki?curid=1902345", "title": "Santa Denise", "text": ""}
{"id": "1902358", "revid": "118110018", "url": "https://it.wikipedia.org/wiki?curid=1902358", "title": "Sergej Ivanovi\u010d Murav'\u00ebv-Apostol", "text": "Il 2 gennaio 1817 \u00e8 iniziato in massoneria nella loggia delle \"Tre Virt\u00f9\", della quale fu maestro delle cerimone.\nVenne condannato all'impiccagione insieme a Michail Pavlovi\u010d Bestu\u017eev-Rjumin, P\u00ebtr Grigor'evi\u010d Kachovskij, Pavel Ivanovi\u010d Pestel' e Kondratij F\u00ebdorivi\u010d Ryleev."}
{"id": "1902360", "revid": "729019", "url": "https://it.wikipedia.org/wiki?curid=1902360", "title": "Stazione di Cerea", "text": "La stazione di Cerea \u00e8 la stazione ferroviaria della citt\u00e0 di Cerea in provincia di Verona.\nEssa si trova sulle linee ferroviarie Mantova \u2013 Monselice e sulla linea Verona \u2013 Rovigo.\nStoria.\nLa stazione di Cerea, \u00e8 stata aperta il 6 agosto del 1877, assieme al tratto Dossobuono - Cerea, che completava la linea ferroviaria Verona \u2013 Rovigo.\nNove anni dopo la stazione fu raggiunta dalla Mantova \u2013 Monselice.\nStrutture ed impianti.\nLa stazione \u00e8 dotata di un fabbricato viaggiatori a due livelli, nessuno dei quali \u00e8 per\u00f2 accessibile. Al piano inferiore vi erano posizionate la sala d'attesa, l'ufficio movimento e la sala rel\u00e8. Il piano superiore un tempo era riservato ad abitazione ed ora \u00e8 disabitato. Nel 2005 RFI ha realizzato un sottopasso a servizio dei binari di stazione per permettere il transito alle banchine in perfetta sicurezza.\nIl piazzale binari presenta quattro passanti, di cui due effettivamente utilizzati dal servizio regionale.\nLa stazione disponeva di uno scalo merci dotato di diversi binari tronchi ora scollegati dalla rete.\nMovimento.\nIl servizio viaggiatori \u00e8 costituito da treni regionali svolti da Trenitalia e Sistemi Territoriali nell'ambito del contratto di servizio stipulato con la Regione Veneto\nServizi.\nLa stazione dispone di:"}
{"id": "1902363", "revid": "1745361", "url": "https://it.wikipedia.org/wiki?curid=1902363", "title": "Crisopelea", "text": "Crisopelea () \u00e8 un personaggio della mitologia greca. Fu una ninfa amadriade.\nGenealogia.\nSpos\u00f2 Arcade e divenne madre di Afeida e di Elato.\nMitologia.\nL'albero in cui Crisopelea viveva stava quasi per essere fatto cadere dalle acque di un torrente in piena quando Arcade, durante una battuta di caccia, vide la ninfa che gli chiese aiuto e decise di creare una piccola diga e la quercia si salv\u00f2."}
{"id": "1902372", "revid": "1305772", "url": "https://it.wikipedia.org/wiki?curid=1902372", "title": "Murav'\u00ebv-Apostol", "text": ""}
{"id": "1902373", "revid": "1375062", "url": "https://it.wikipedia.org/wiki?curid=1902373", "title": "Palaemon serratus", "text": "Palaemon serratus \u00e8 un crostaceo decapode della famiglia Palaemonidae. Il suo nome volgare \u00e8 gamberetto maggiore\nDistribuzione e habitat.\nComune nel Oceano Atlantico dalla Danimarca in Mauritania, e nel Mar Mediterraneo, e Mar Nero reperibile su fondali rocciosi e ricchi di alghe fino a circa 15 metri di profondit\u00e0.\nDescrizione.\nFino a 10-15 centimetri. \"Palaemon serratus\" pu\u00f2 essere distinto da altre specie di gamberetti per il rostrum, che \u00e8 curvo verso l'alto, si biforca in punta e ha 6-7 denti lungo il suo bordo superiore, e 4-5 denti sul bordo inferiore.\nRiproduzione.\nLa femmina trattiene fra le sue appendici addominali le uova, fino alla schiusa. Ne escono delle minuscole larve che trascorrono una lunga esistenza in piena acqua, subendo diversi stadi di muta prima di assumere la caratteristica forma del gamberetto adulto."}
{"id": "1902376", "revid": "28592", "url": "https://it.wikipedia.org/wiki?curid=1902376", "title": "Sergey Muravyov-Apostol", "text": ""}
{"id": "1902380", "revid": "28592", "url": "https://it.wikipedia.org/wiki?curid=1902380", "title": "Muraviev-Apostol", "text": ""}
{"id": "1902381", "revid": "1573940", "url": "https://it.wikipedia.org/wiki?curid=1902381", "title": "Palaemon", "text": "Palaemon \u00e8 un genere di crostacei decapodi della famiglia Palaemonidae."}
{"id": "1902385", "revid": "1573940", "url": "https://it.wikipedia.org/wiki?curid=1902385", "title": "Palaemoninae", "text": "Palaemoninae \u00e8 una sottofamiglia di crostacei decapodi della famiglia Palaemonidae.\nTassonomia.\nComprende i seguenti generi"}
{"id": "1902388", "revid": "767487", "url": "https://it.wikipedia.org/wiki?curid=1902388", "title": "Criteide", "text": "Nella mitologia greca, Criteide era il nome di una ninfa, secondo una delle versioni del mito, sarebbe la madre di Omero\nIl mito.\nVi sono alcuni racconti che mostrano come sia diventata la madre del poeta:\nInterpretazione e realt\u00e0 storica.\nQuesto racconto \u00e8 nato dall'esigenza di spiegare uno dei tanti epiteti dati ad Omero nel corso dei tempi, ovvero \"nato sul Mele\" (Melesigene)"}
{"id": "1902390", "revid": "93556", "url": "https://it.wikipedia.org/wiki?curid=1902390", "title": "Gustav Killian", "text": "Biografia.\nFormatosi presso l'Universit\u00e0 di Freiburg-im-Breisgau, \u00e8 noto per gli importanti progressi nella diagnosi e nel trattamento di affezioni laringee e soprattutto nella diagnosi e nella rimozione di corpi estranei bronchiali. \u00c8 considerato il padre della broncoscopia, inaugurata nel 1887 con l'esplorazione delle vie aeree attraverso uno strumento rigido.\nLa sua attivit\u00e0 rivoluzionaria in ambito broncoscopico gli consente di raggiungere il titolo di professore presso l'Universit\u00e0 di Berlino."}
{"id": "1902394", "revid": "599013", "url": "https://it.wikipedia.org/wiki?curid=1902394", "title": "Nikola Vujadinovi\u0107", "text": "Biografia.\n\u00c8 in possesso sia del passaporto montenegrino, sia di quello bulgaro. Quest'ultimo gli consente di avere la cittadinanza europea ed essere quindi considerato comunitario.\nInizia la sua carriera calcistica nelle file dello Stella Rossa di Belgrado. Dopo aver giocato nelle giovanili della squadra di Belgrado per 3 anni, milita in altre tre diverse formazioni serbe fino al 2007 quando viene acquistato dai bulgari del CSKA Sofia.\nIl 6 agosto 2008 passa all' per 900.000 euro. Qui non gioca alcuna partita.\nIl 24 giugno 2012 viene ceduto a titolo definitivo allo , lascia il Friuli senza aver mai indossato la casacca bianconera in partite ufficiali.\nStatistiche.\nPresenze e reti nei club.\n\"Statistiche aggiornate al 20 novembre 2008.\""}
{"id": "1902397", "revid": "2187", "url": "https://it.wikipedia.org/wiki?curid=1902397", "title": "San Secondo martire", "text": ""}
{"id": "1902400", "revid": "322321", "url": "https://it.wikipedia.org/wiki?curid=1902400", "title": "Diocesi di Amiterno", "text": "La diocesi di Amiterno, o Amiternum, () \u00e8 una sede soppressa e sede titolare della Chiesa cattolica.\nStoria.\nDiocesi di Amiternum.\nLa diocesi di Amiternum, nei pressi dell'odierna frazione di San Vittorino nel comune dell'Aquila, nacque attorno alla tomba e al culto del martire san Vittorino, morto durante le persecuzioni all'epoca dell'imperatore Nerva, e ritenuto protovescovo della diocesi nel I secolo.\nProbabilmente la diffusione del cristianesimo nel territorio della citt\u00e0 di Amiternum si deve far risalire alla seconda met\u00e0 del IV secolo, quando le reliquie del martire vennero deposte nella catacomba di origine pagana, e che oggi porta il nome di San Vittorino. Recenti scavi hanno portato alla luce i resti dell'antica cattedrale di Santa Maria, ancora oggetto di studi archeologici.\nIl primo vescovo di Amiternum storicamente documento \u00e8 Quodvultdeus, probabilmente di origini africane, noto per un'iscrizione, databile al V secolo, proveniente dall'abitato di San Vittorino, in base alla quale Quodvultdeus aveva a sue spese predisposto un altare in una cripta delle catacombe di San Vittorino nei pressi della tomba del martire.\nSegu\u00ec il vescovo Valentino, documentato in diverse occasioni tra la fine del V e gli inizi del VI secolo. Prese parte ai tre concili celebrati nei primi anni di pontificato di papa Simmaco, tra marzo 499 e novembre 502. Inoltre, un vescovo Valentino, indicato senza la sede di appartenenza, appare anche nel concilio celebrato da papa Gelasio I nel 495 e in una lettera del medesimo pontefice scritta tra il 492 e il 496; potrebbe trattarsi dello stesso vescovo amiternino.\nI \"Dialoghi\" di papa Gregorio Magno rivelano l'esistenza di un altro vescovo di Amiternum, Castorio, vissuto probabilmente nel 510/511. Papa Gregorio racconta che il senatore Basilio, accusato di magia, fugg\u00ec da Roma e, vestito da monaco, si present\u00f2 al vescovo Castorio per chiedere il suo aiuto, domandandogli di essere inviato in un monastero per una cura spirituale.\nVerso la met\u00e0 del VI secolo visse il vescovo Marcellino, destinatario di una lettera di papa Pelagio I a marzo/aprile 559, che lo incaric\u00f2 di esaminare, assieme a Catello di Rieti, il caso della monaca Tucza, fuggita dal suo monastero, che avrebbe fatto causa a un tale Massimino, suo presunto marito, per riavere una parte della dote del suo fidanzamento.\nContemporaneo di san Gregorio Magno (590-604) \u00e8 l'ultimo vescovo conosciuto di Amiternum, san Cetteo che, secondo la sua \"Passio\", sarebbe stato messo a morte dai Longobardi. Il racconto leggendario potrebbe nascondere il ricordo di un autentico vescovo amiternino, che si trov\u00f2 a pagare con la vita i combattimenti che videro opporsi in quel periodo Longobardi e Bizantini. Alcuni studi, tuttavia, ritengono che Cetteo non sia stato vescovo di Amiternum, ma di Aternum, l'odierna Pescara.\nNicola Coletti, continuatore e curatore della seconda edizione dell\"'Italia sacra\" di Ferdinando Ughelli, aggiunge altri due vescovi della diocesi, che tuttavia devono essere eliminati dalla cronotassi. Al concilio romano del 761 avrebbe preso parte il vescovo Leonzio; tuttavia l'edizione critica degli atti del concilio riporta la lezione \"Leontulus episcopus Aletrinae\", che Cesare Baronio, nei suoi \"Annales Ecclesiastici\", aveva corretto in \"Leontius Amiterninae\"; questo vescovo apparteneva alla diocesi di Alatri e non di Amiternum. Al concilio del 1059 partecip\u00f2 il vescovo Ludovico, assegnato anch'esso erroneamente ad Amiternum; infatti, l'unico Ludovico presente era vescovo di Nocera, in Umbria. \nIncerta \u00e8 la sorte della diocesi dopo il VII secolo, che sembra scomparire ai tempi dei Longobardi. Probabilmente gi\u00e0 nel X secolo il territorio dell'antica sede episcopale faceva parte della diocesi di Rieti; di certo nel XII secolo la chiesa di San Vittorino di Amiterno era retta da un arciprete dipendente dai vescovi reatini; con la fondazione della diocesi dell'Aquila, tra il 1256 e il 1257, la chiesa di San Vittorino e il suo territorio entrarono a far parte della nuova diocesi.\nSede titolare di Amiterno.\nDal 1966 Amiterno \u00e8 annoverata tra le sedi vescovili titolari della Chiesa cattolica; dal 22 febbraio 2008 l'arcivescovo, titolo personale, titolare \u00e8 Luciano Suriani, nunzio apostolico in Serbia."}
{"id": "1902405", "revid": "31886", "url": "https://it.wikipedia.org/wiki?curid=1902405", "title": "Leonardo Fioravanti (medico)", "text": "Biografia.\nNasce a Bologna il 10 maggio 1517 da Gabriele Fioravanti e donna Margherita, fu battezzato nella cattedrale di San Pietro. Si presume, senza alcuna testimonianza, che la sua famiglia fosse in qualche modo imparentata con il famoso architetto Aristotele Fioravanti, che inizi\u00f2 la costruzione del palazzo del Cremlino.\nL'apprendistato siciliano.\nNel 1548, senza alcun titolo di studio valido, parte da Bologna alla volta del porto di Genova per assistere allo sbarco di Filippo II, figlio dell'imperatore spagnolo Carlo V. Subito dopo decide di trasferirsi in Sicilia con l'intenzione di: Un'altra motivazione che lo spinse a cercare fortuna in Sicilia fu sicuramente il fatto che nell'isola c'erano pochi medici laureati, quindi per un giovane come lui, senza una laurea e senza esperienza, sarebbe stato pi\u00f9 facile affermarsi. La sua previsione si rivel\u00f2 per molti aspetti corretta; infatti arrivato nell'isola si trov\u00f2 subito a contatto con dei malati che avevano stima e fiducia in lui per il sol fatto di essere un forestiero. Il primo suo paziente fu un uomo affetto da febbre quartana che, dato oramai per spacciato, fu affidatogli da alcuni colleghi siciliani. Fioravanti, che all'epoca aveva ancora pochissime conoscenze mediche, decise di applicare la teoria umorale riuscendo cos\u00ec a curare il paziente. Il suo secondo paziente fu un famoso soprintendente spagnolo affetto da sifilide, di fronte a questo male Fioravanti all'inizio non seppe come comportarsi dunque decise di consultare tutti i pi\u00f9 famosi manuali di medicina del tempo e alla fine si risolse ad adottare una terapia a base di purghe e sciroppi per la sudorazione che, contro ogni aspettativa, funzion\u00f2. La sua fama di medico e chirurgo per\u00f2 si consolid\u00f2 solo nell'aprile 1549 quando gli fu proposto di asportare la milza ad una donna greca. Fioravanti non aveva mai eseguito un'operazione del genere e per poter operare al meglio chiama, appositamente da Napoli come suo assistente, un vecchio barbiere molto esperto. L'intervento ha successo ed \u00e8 il primo che si registra su suolo italiano.\nIl periodo napoletano.\nNell'autunno del 1549 salpa dalla Sicilia alla volta di Napoli, prima per\u00f2 decide di fare una sosta a Tropea dove era venuto a conoscenza che, i fratelli Pietro e Paolo Vianeo, avevano messo a punto una tecnica, che custodivano gelosamente, per le ricostruzioni nasali. Fioravanti con uno stratagemma riesce ad assistere agli interventi dei due fratelli e dopo aver imparato la loro tecnica riprende il suo viaggio per Napoli. Giunto nella citt\u00e0 partenopea la sua casa divent\u00f2 subito un crocevia di ammalati, speziali e alchimisti; a Napoli riusc\u00ec ad ottenere la protezione del vice re don Pietro di Toledo. Il suo intervento pi\u00f9 celebre nella citt\u00e0 lo esegu\u00ec su un marinaio raguseo e consistette nella risoluzione di un emoperitoneo da lesione traumatica della milza che port\u00f2 alla parziale asportazione di questa.\nA Napoli intratteneva rapporti con ogni genere di persone, basti pensare che numerosi suoi pazienti erano gente del popolo, inoltre aveva anche intrecciato una fitta rete di corrispondenze con speziali di tutta Italia. Al periodo napoletano risalgono i primi documenti ufficiali sulla professione di Fioravanti anche se non \u00e8 chiaro se qui abbia ottenuto una laurea in medicina e filosofia o solo un dottorato che lo abilitava alla chirurgia; fatto sta che il periodo napoletano verr\u00e0 sempre ricordato dal medico come il pi\u00f9 bello della sua vita.\nLa guerra in Africa.\nNel 1550 fu nominato, da don Pietro di Toledo, protomedico dell'armata imperiale spagnola guidata dal figlio Don Garcia Alvarez de Toledo. In queste veci partecip\u00f2, nello stesso anno, all'assalto della rada di Monastir sulle coste nordafricane. Qui, curando le ferite dei soldati spagnoli, ebbe modo di affinare le sue conoscenze anatomiche e fisiologiche. Fioravanti diede un importante contributo alla vittoria della guerra, infatti gi\u00e0 dopo pochi giorni di combattimento molti soldati furono colpiti da una grave forma di dissenteria che il medico bolognese cur\u00f2 in modo insolito e innovativo; associ\u00f2 alla somministrazione di sostanze per provocare il vomito, l'idroterapia, di cui per primo scopr\u00ec i benefici. La maggior parte dei soldati guar\u00ec potendo cos\u00ec ritornare a combattere. In guerra fece ricorso alle sue competenze chimiche per realizzare un antidoto contro il veleno delle frecce dell'esercito africano e mise a punto nuovi medicamenti per curare le ferite craniche che, in controtendenza con la medicina del tempo, propose di tenere il meno aperte possibile.\nLe vicende romane.\nDopo la guerra, precisamente il 21 febbraio 1555, part\u00ec da Napoli alla volta di Roma in cerca di nuova fortuna. Sapeva bene che a causa dei suoi trascorsi filo spagnoli non avrebbe avuto nessuna possibilit\u00e0 di avvicinarsi all'ambiente ecclesiastico, ci\u00f2 nonostante riusc\u00ec anche in questa citt\u00e0 a farsi una clientela di tutto rispetto. Il suo primo paziente fu un palafreniere dell'ambasciatore veneziano che, feritosi gravemente alla testa, era da diverso tempo in cura da Realdo Colombo con scarsi risultati. Fioravanti, che era ormai un esperto nelle ferite craniche, riusc\u00ec a curarlo, con i suoi unguenti, in 14 giorni conquistandosi l'invidia non solo di Colombo ma anche di altri medici romani come il cattedratico della Sapienza Giustiniano Finetto. Proprio quest'ultimo cerc\u00f2 di beffare Fioravanti facendoli analizzare del comune aceto spacciato per urina umana, il bolognese per\u00f2 riconobbe subito il tranello, irritando cos\u00ec ancora di pi\u00f9 il medico romano.\nNell'agosto del 1555, dopo aver curato di gotta l'ambasciatore portoghese, pass\u00f2 sotto la sua ala protettiva potendo cos\u00ec vivere due anni di tranquillit\u00e0 professionale; proprio in questo periodo, salvando un orologiaio colpito da 13 coltellate, si conquist\u00f2 l'appellativo di \u201c Fioravanti dei miracoli\u201d. Nel 1557 alcuni medici romani, riunitisi come parte lesa, citarono in giudizio Fioravanti chiedendo che gli venisse revocata la licenza per l'esercizio della chirurgia. Tra questi medici vi erano anche Realdo Colombo e il gi\u00e0 citato cattedratico della sapienza. Il giudizio finale viet\u00f2 a Fioravanti di praticare a Roma e band\u00ec anche la vendita dei suoi medicinali sul mercato romano.\nGli anni veneziani.\nNell'autunno del 1558, deluso ed amareggiato dalle vicende romane, si trasfer\u00ec a Venezia, dove entr\u00f2 in contatto con il mondo degli artigiani, dei carpentieri e specialmente con quello dell'editoria. Qui pubblica la sua prima opera i \u201cCapricci Medicinali\u201d, un'opera medica, di tipo manualistico, che conteneva tutta la medicina fioravantiana, scritta in un linguaggio semplice e accessibile a tutti. La citt\u00e0 veneziana era per Fioravanti una fonte inesauribile di medicinali e di erbe provenienti da tutti i continenti. Sempre in questi anni fu incaricato, dal governo della Serenissima, di bonificare la citt\u00e0 di Pola, che si trovava in una zona paludosa e malsana. Il progetto del medico bolognese era quello di rendere l'aria della citt\u00e0 salutare, coltivando la terra e prosciugando le acque paludose, fonti di infezioni; inoltre riteneva necessaria la pavimentazione delle strade, la creazione di una rete fognaria, per rendere pulite le acque e soprattutto proponeva di mettere delle zanzariere alle finestre. Quest'ultima proposta rivela come Fioravanti avesse capito, gi\u00e0 a met\u00e0 del Cinquecento, che la trasmissione di alcune malattie, come febbre e malaria, dipendesse dagli insetti, che fungevano da veicolo per la malattia, e non dall'aria, come sostenevano i miasmatici.\nAgli anni veneziani, precisamente al marzo 1568, risale anche il breve viaggio che compie a Bologna per ottenere, il 29 di quello stesso mese, la laurea ufficiale in medicina, qui viene anche nominato cavaliere aurato. Paradossalmente pochi mesi dopo, in ottobre, alcuni medici e speziali veneziani, fingendosi il Collegio Medico veneziano, scrissero una lettera diffamatoria su Fioravanti indirizzata al Collegio Medico di Bologna, che, resosi conto della non autenticit\u00e0 della lettera, non diede alcun seguito alla denuncia.\nGli ultimi anni.\nFioravanti comprese di essere all'apice della sua carriera nel 1570, anno in cui scrive, in una lettera del \u201c Tesoro della vita humana\u201d, di essersi finalmente realizzato avendo gi\u00e0 ottenuto la riconoscenza di molti e una fama duratura.\n\u00c8 noto che, tra il 1570 e il 1576, Leonardo spos\u00f2 una donna di nome Paola, di origini marchigiane; per\u00f2 non volle mai avere dei figli, poich\u00e9 gli avrebbero sicuramente impedito di continuare a viaggiare e infatti nel 1576, non appena la peste arriv\u00f2 a Venezia, libero da qualsiasi vincolo familiare, part\u00ec per la Spagna.\nGiunse in Spagna ormai sessantenne, avendo per\u00f2 ancora voglia di conoscere cose nuove. In terra iberica ebbe modo di studiare vari prodotti medicinali provenienti dal mercato americano, si interess\u00f2 particolarmente allo studio degli effetti del tabacco sulla febbre e da questa sostanza ricav\u00f2 un estratto per la cura della malattia. Comunque alla fine dei suoi studi spagnoli, svoltisi anche alla corte di Filippo II, reput\u00f2 le medicine americane inferiori a quelle europee.\nTerminata l'avventura spagnola nel 1578 ritorn\u00f2 a Napoli dove rincontr\u00f2 tanti vecchi amici e dove la sua fama dur\u00f2 ancora molti anni dopo la sua morte, come \u00e8 testimoniato da Giuseppe Donzelli, che lo elogia nella sua opera \u201cTeatro farmaceutico dogmatico e spagirico\u201d datata 1666.\nA Napoli lavor\u00f2 anche al suo ultimo libro la \u201cFisica\u201d, un'opera confusa che tratta argomenti enciclopedici. A Napoli per\u00f2 fu anche colpito da una profonda depressione, dovuta alla consapevolezza, che i suoi rimedi e le sue tecniche mediche non venissero pi\u00f9 utilizzate. Questa crisi lo port\u00f2 a rivelare la sua segretissima ricetta per preparare i rimedi contro la gotta, ricetta che aveva sempre custodito gelosamente e che lo aveva reso celebre. Sapeva bene ormai, che il suo tempo stava per concludersi e che non gli rimaneva altro da fare che aspettare l'arrivo della morte. Quasi certamente mor\u00ec a Venezia dopo il 1583, anno dell'ultima pubblicazione dello \u201cSpecchio di scienza universale\u201d.\nIl rapporto con la medicina ufficiale.\nNell'arte medica per Fioravanti era essenziale l'esperienza, che pertanto doveva precedere lo studio teorico; criticava soprattutto tutti quei medici, che si limitavano a leggere passivamente le opere di Galeno e Ippocrate di Coo, credendole Allo stesso tempo era per\u00f2 consapevole di come l'esperienza senza un minimo di conoscenza teorica potesse diventare pericolosa.\nLa critica pi\u00f9 grande, mossa dal medico bolognese alla medicina ufficiale, fu quella contro la teoria umorale; Fioravanti afferma nel suo libro \u201cLa Cirurgia\u201d di non aver mai riscontrato, nelle tante dissezioni da lui eseguite su soldati mori vivi e morti, la bile nera, il flegma e lo spirito vitale ma afferma invece di aver osservato i polmoni, la lingua, la milza, il fegato; tutti organi che a differenza degli umori sono concreti e si possono medicare e curare.\nIl suo prototipo di medico.\nIl medico doveva essere, allo stesso tempo, chirurgo e chimico. Infatti sentiva il forte bisogno di unificare la medicina alla chirurgia, che sarebbe dovuta diventare una pratica meno cruenta e invasiva. Era profondamente convinto che il medico dovesse conoscere alla perfezione ci\u00f2 che somministrava al paziente, di conseguenza avrebbe dovuto intendersi di chimica e avrebbe dovuto essere in grado di preparare da s\u00e9 i rimedi medicinali che poi avrebbe utilizzato. C'\u00e8 da dire che Fioravanti fece il possibile per identificarsi con questa sua figura di medico, tanto che sin dal periodo siciliano si circond\u00f2 sempre di alchimisti e aromatari, con l'intento di apprendere l'arte chimica. Inoltre il medico saggio doveva essere un semplice ministro della natura e non un maestro di questa, doveva dunque diventare uno strumento della natura, che da sola ha dato agli uomini tutti i rimedi per le malattie che li affliggono.\nLe controversie milanesi.\nNel 1573, su insistenza di un suo amico, decise di trasferirsi a Milano, dove era consapevole di essere molto noto. A Milano per\u00f2 non ebbe il successo sperato e dopo aver perso tre pazienti, accusato dal Collegio milanese, di applicare una medicina non conforme a quella tradizionale, fu imprigionato per otto giorni. La vicenda fu vista da Fioravanti come un grande disonore, ampliato dal fatto che in questa data aveva gi\u00e0 conseguito la laurea in Medicina e Filosofia a Bologna. Il medico dal carcere chiese, al Collegio milanese, un pubblico duello terapeutico, in cui avrebbe dimostrato l'efficacia della sua medicina; le vicende si conclusero comunque con un nulla di fatto.\nIl rapporto con i colleghi.\nSe da una parte Fioravanti era osteggiato e invidiato da molti, dall'altra c'erano anche tanti medici e speziali che, riconoscendo il suo talento, lo stimavano e ne apprezzavano i rimedi medicinali e i libri. Due dei suoi pi\u00f9 noti estimatori furono i fratelli Secondo e Leonardo Botallo; il primo in una lettera, pubblicata poi da Fioravanti nel \u201cTesoro della vita humana\u201d, rende noto il suo apprezzamento e quello del fratello per le opere del medico bolognese a cui invia, allegato alla lettera, il libro del fratello sulla medicina. Fioravanti era anche noto tra i medici e chirurghi veneziani, come espertissimo guaritore di ferite craniche che trattava con i suoi speciali medicamenti. Il suo nome era conosciuto anche in Francia, in Germania e in Gran Bretagna, paesi nei quali si ebbero numerose traduzioni di tutti i suoi libri. Avendo poi curato, intorno al 1569, il re di Polonia dalla gotta, la sua fama si diffuse anche in questo paese.\nConfronto con Paracelso.\nIn questi anni, come Fioravanti, anche Paracelso scuoteva dalle fondamenta la medicina ufficiale; quasi certamente per\u00f2 tra i due non ci fu nessun tipo di rapporto, neanche epistolare.\nCi\u00f2 che sicuramente li accomuna \u00e8 l'enorme fiducia riposta nell'alchimia, arte che il medico bolognese impar\u00f2 autonomamente durante il suo apprendistato siciliano. Inoltre, da uomo del suo tempo, Fioravanti credeva ancora nelle propriet\u00e0 curative del legno santo, che invece Paracelso aveva apertamente criticato. Infine Fioravanti per indurre il vomito utilizz\u00f2 sempre la sua tanto elogiata \"Pietra Filosofale\" e mai l'antimonio, sostanza ritenuta da Paracelso e dai suoi seguaci una sorta di panacea."}
{"id": "1902409", "revid": "767487", "url": "https://it.wikipedia.org/wiki?curid=1902409", "title": "Doctor Dre", "text": "Carriera.\nAll'inizio degli anni ottanta, Doctor Dr\u00e9, all'epoca con il nome di Andr\u00e9 A. Brown, T-Money, Rapper G, Easy G e Wildman Steve formano un collettivo chiamato \"Concept Crew\". Dal 1986, il gruppo inizia a chiamarsi come \"Original Concept\". Nel febbraio dello stesso anno, pubblicano la loro prima registrazione, \"Knowledge Me\". Il lato b di questa canzone, \"Can You Feel It\", diviene il loro primo singolo: questo pezzo diverr\u00e0 in seguito uno dei pi\u00f9 campionati nella storia dell'hip-hop.\nNel 1988 il gruppo firma con la label Def Jam, pubblicando il loro primo album nello stesso anno: \"Straight From the Basement of Kooley High!\". In seguito i membri del collettivo intrapresero carriere soliste avendo maggior successo come personaggi televisivi o dj radiofonici.\nNel 1994, sotto lo pseudonimo Doctor Dr\u00e9, pubblica \"Back Up Off Me\" assieme a Ed Lover: il disco, prodotto dalla Relativity, vede le collaborazioni di Lords of the Underground, Erick Sermon, Keith Murray e di Notorious BIG nella traccia \"Who's the Man?\"."}
{"id": "1902425", "revid": "287204", "url": "https://it.wikipedia.org/wiki?curid=1902425", "title": "La vita non fa rumore", "text": "La vita non fa rumore \u00e8 un romanzo dello scrittore italiano Gian Luca Favetto. \u00c8 stato pubblicato dalla casa editrice Arnoldo Mondadori Editore nel 2008."}
{"id": "1902427", "revid": "1745361", "url": "https://it.wikipedia.org/wiki?curid=1902427", "title": "Croco (mitologia)", "text": "Nella mitologia greca, Croco (in greco antico: \u039a\u03c1\u03cc\u03ba\u03bf\u03c2, \"Kr\u00f3kos\") era il nome di un giovane ricordato per il suo amore infelice con una ninfa.\nIl mito.\nCroco era innamorato di una ninfa chiamata Smilace, ma non era corrisposto, gli dei allora tramutarono Croco in una pianta e in seguito anche la ninfa. Secondo altre fonti i due morirono insieme amandosi.\nSecondo un'altra versione del mito, riportata da Galeno, Croco era un giovane di grande bellezza amato da Ermes, che lo uccise accidentalmente giocando al lancio del disco. Profondamente turbato e tormentato dalla colpa, il dio trasforma il giovane nel fiore omonimo insieme con la ninfa Clori. La storia \u00e8 talmente simile a quella di Giacinto da aver fatto ipotizzare ad alcuni studiosi che essa ne sia una variazione o che, pi\u00f9 semplicemente, Galeno abbia confuso i due miti.\nInterpretazione e realt\u00e0 storica.\nLa pianta in cui la donna venne trasformata era usata a quei tempi nei culti dionisiaci."}
{"id": "1902431", "revid": "104458", "url": "https://it.wikipedia.org/wiki?curid=1902431", "title": "Felix McGrath", "text": "\u00c8 padre di Atle Lie, a sua volta sciatore alpino di alto livello.\nBiografia.\nCarriera sciistica.\nSpecialista della prove tecniche originario di Norwich, McGrath ottenne il primo piazzamento di rilievo in Coppa del Mondo il 20 marzo 1985 in slalom sulle nevi di casa di Park City, concludendo 13\u00ba in slalom speciale. In quella stagione vinse la sua prima Nor-Am Cup. Nel febbraio del 1987 venne convocato per l'edizione dei Mondiali disputata a Crans-Montana, in Svizzera, dove giunse 10\u00ba nello speciale vinto dal tedesco occidentale Frank W\u00f6rndl e 13\u00ba nella combinata.\nAi XV Giochi olimpici invernali di , sua unica partecipazione olimpica, fu 13\u00ba nello slalom gigante e non concluse n\u00e9 lo slalom speciale n\u00e9 la combinata. Nello stesso anno ottenne a \u00c5re in Svezia l'unico podio in Coppa del Mondo di carriera, il 19 marzo sempre tra i pali stretti (2\u00ba alle spalle dell'italiano Alberto Tomba per 22 centesimi di secondo), e vinse la sua seconda Nor-Am Cup. L'8 marzo 1990 ottenne l'ultimo piazzamento della sua attivit\u00e0 agonistica arrivando 14\u00ba nello slalom speciale di Coppa del Mondo disputato a Geilo in Norvegia.\nCarriera da allenatore.\nDopo il ritiro e divenne allenatore della squadra di sci dell'Universit\u00e0 del Vermont; ."}
{"id": "1902432", "revid": "322321", "url": "https://it.wikipedia.org/wiki?curid=1902432", "title": "Giuseppe Fiorini Morosini", "text": "Biografia.\nFormazione e ministero sacerdotale.\nNato da una famiglia di cattolici praticanti, dopo la scuola primaria entra nel 1955 nella Scuola Apostolica del Seminario di Paola per gli studi ginnasiali e liceali.\nDecide di consacrare la propria vita nell'Ordine dei Minimi di San Francesco da Paola; nel 1961 emette i voti temporanei e cinque anni dopo, l'8 dicembre 1966, nella solennit\u00e0 dell'Immacolata Concezione, quelli solenni.\nViene ordinato sacerdote il 2 agosto 1969. Successivamente si laurea in Teologia presso la Pontificia Universit\u00e0 Lateranense e nel 1975 ottiene il dottorato in Filosofia presso l'Universit\u00e0 di Messina. Svolge quindi vari incarichi come sacerdote, tra i quali quello di docente della scuola apostolica di Paola dal 1970 al 1974, vice-parroco a Lamezia Terme e insegnante di liceo fino al 1980. Dal 1994 al 2006 \u00e8 superiore generale dell'Ordine dei Minimi per due mandati.\n\u00c8 autore di numerose pubblicazioni riguardanti la spiritualit\u00e0 dell'ordine e la figura del suo fondatore, San Francesco di Paola.\nMinistero episcopale.\nIl 20 marzo 2008 viene nominato vescovo di Locri-Gerace, succedendo a mons. Giancarlo Maria Bregantini. Riceve la consacrazione episcopale a Paola il 9 maggio dal cardinale Renato Raffaele Martino.\nIl 7 giugno fa il suo ingresso in diocesi.\nIl 13 luglio 2013 viene promosso arcivescovo di Reggio Calabria-Bova, succedendo a mons. Vittorio Luigi Mondello. Il 9 settembre prende possesso canonico dell'arcidiocesi.\nIl 29 giugno 2014 si reca in Vaticano per ricevere il pallio da papa Francesco.\nIl 20 marzo 2021 papa Francesco accoglie la sua rinuncia al governo pastorale dell'arcidiocesi per raggiunti limiti di et\u00e0; gli succede mons. Fortunato Morrone, finora parroco dell'arcidiocesi di Crotone-Santa Severina. Rimane amministratore apostolico dell'arcidiocesi fino all'ingresso del successore.\nAraldica.\nLo stemma dell'arcivescovo metropolita Giuseppe Fiorini Morosini \u00e8 nato unendo insieme il motto con la rappresentazione iconografica degli elementi che costituiscono lo stemma stesso.\nIl \"CHARITAS\" su sfondo rosso e le mani con il fuoco su sfondo oro, si riferiscono alla vita di San Francesco da Paola e alla spiritualit\u00e0 dei frati minimi.\nI simboli tipici della dignit\u00e0 arcivescovile sono il galero e la croce patriarcale.\nGenealogia episcopale.\nLa genealogia episcopale \u00e8:"}
{"id": "1902437", "revid": "1305772", "url": "https://it.wikipedia.org/wiki?curid=1902437", "title": "Rapporto alesaggio/corsa", "text": "Il rapporto alesaggio/corsa serve per definire in grandi linee le caratteristiche del motore, inoltre questo rapporto \u00e8 calcolabile solo per i motori alternativi a pistoni.\nCalcolo.\nIl rapporto alesaggio-corsa si calcola dividendo l'alesaggio per la corsa, esprimendo entrambe le grandezze con la stessa unit\u00e0 di misura (ad esempio in millimetri):\nformula_1.\nClassificazione.\nIn base al valore del rapporto alesaggio corsa i motori vengono cos\u00ec denominati::\nRapporto superquadro.\nLa scelta del diametro per un motore di una certa cilindrata \u00e8 determinata dal risultato che si vuole ottenere, infatti a seconda di quanto pi\u00f9 \u00e8 grande l'alesaggio pi\u00f9 si deve diminuire la corsa, il che porta determinati vantaggi e svantaggi:\nVantaggi.\nA parit\u00e0 di cilindrata, utilizzare un elevato rapporto alesaggio/corsa (superquadro) porta ad avere determinati vantaggi:\nSolo per i 2T.\nPer i soli motori a due tempi, utilizzare un pistone/cilindro dal grande alesaggio porta ad avere determinati vantaggi:\nSvantaggi.\nUtilizzare un pistone/cilindro dal grande alesaggio porta anche ad avere determinati svantaggi:\nSolo per i 2T.\nPer i soli motori due tempi, utilizzare un pistone/cilindro dal grande alesaggio porta anche ad avere determinati svantaggi:\nIninfluente.\nUtilizzare un pistone/cilindro dal grande alesaggio non si hanno n\u00e9 vantaggi n\u00e9 svantaggi per:\nD'altronde dato che si riduce la lunghezza del braccio dell'albero motore per via della corsa pi\u00f9 breve, si ha la stessa coppia o forza espressa di un motore quadro o sottoquadro.\nIn generale.\nLa scelta dei vari rapporti tra alesaggio e corsa, solitamente varianti tra gli 0,6:1 e 1,4:1, avviene in base a ci\u00f2 che si cerca di ottenere dal motore stesso, nelle auto di serie generalmente si usano motori sottoquadri, mentre nelle auto sportive, come nella Formula 1, si usano motori superquadri con un rapporto che sfiora i 2,5:1.\nCome \u00e8 facile intuire i motori sottoquadri permettono pi\u00f9 facilmente d'avere un rapporto di compressione elevato, ma i motori superquadri presentano un pistone meno sollecitato, per cui possono raggiungere un regime di rotazione di pi\u00f9 elevato fino a 40 000 Giri al minuto(rpm).\nMolte macchine sportive montano motori sottoquadri, questo \u00e8 dato soprattutto dal regolamento che impone determinati limiti nei regimi massimi di rotazione o misure da rispettare (alesaggio e corsa uguali ai modelli di serie), come nei Cross e nel Rally, dove per poter sviluppare un motore pi\u00f9 potente si deve ricorrere a rapporti di compressione elevati.\nNei motori a due tempi delle sportive degli anni ottanta e inizio anni novanta venivano adoperati rapporti superquadri perch\u00e9 i materiali e gli oli in commercio richiedevano una riduzione degli attriti interni, con il beneficio di poter arrivare a regimi operativi elevati. Con il progressivo miglioramento dei materiali impiegati e dei lubrificanti, data la maggiore complicazione nel realizzare scarichi con rendimenti costanti a regimi sempre maggiori, nonch\u00e9 data l'elevata difficolt\u00e0 nella realizzazione di elettroniche per l'accensione che permettessero regimi elevati senza aumentare il costo di produzione per i veicoli di serie, si pass\u00f2, anche per questi motori, alla misura sottoquadra, la quale \u00e8 stata poi introdotta anche nelle competizioni, dove ha permesso di migliorare il rendimento termico per via della camera di combustione pi\u00f9 raccolta, senza svantaggi significativi."}
{"id": "1902439", "revid": "115822714", "url": "https://it.wikipedia.org/wiki?curid=1902439", "title": "Michelangelo Rossi", "text": "Biografia.\nRossi studi\u00f2 con lo zio, Lelio Rossi (? - 1638), organista della cattedrale di San Lorenzo a Genova. &lt;br&gt;\nVerso il 1624 si trasfer\u00ec a Roma ed entr\u00f2 al servizio del cardinale Maurizio di Savoia, alla cui corte dovette incontrare il compositore Sigismondo d'India. Quando il cardinale di Savoia ritorn\u00f2 a Torino, Rossi, in un primo momento lo raggiunse, ma poi lasci\u00f2 la corte sabauda, per motivi che ignoti, per fare ritorno a Roma.\nDa novembre 1629 a dicembre 1632 fu organista della chiesa di San Luigi dei Francesi. Nel 1630 era al servizio del principe Taddeo Barberini, nipote di papa Urbano VIII, nel cui palazzo, durante il carnevale del 1633, venne rappresentata la prima opera conosciuta di Rossi: \"L'Erminia sul Giordano\", su libretto di Giulio Rospigliosi tratto dalla \"Gerusalemme liberata\" di Torquato Tasso. La partitura fu stampata quattro anni pi\u00f9 tardi.\nNel 1634 Rossi entr\u00f2 al servizio del duca di Modena Francesco I d'Este. Nel carnevale del 1638, quand'era ancora al servizio del duca, fu rappresentato a Ferrara, nel palazzo ducale, il suo dramma \"L\u2019Andromeda\", su libretto di Ascanio Pio di Savoia.\nNel 1648 era ritornato a vivere a Roma. Dal 1649 al 1655, in qualit\u00e0 di \u00abcameriere extra muros\u00bb, fu dignitario della corte del pontefice Innocenzo X. Per questo motivo risiedette in un palazzo nei pressi del Quirinale che ospitava i membri della corte papale.\nMor\u00ec a Roma il 7 luglio 1656 e fu sepolto nella chiesa di Sant'Andrea delle Fratte.\nAnche se ai suoi tempi Rossi fu famoso soprattutto come violinista, oggi \u00e8 noto principalmente come compositore di musica cembalo-organistica, grazie alla sua raccolta di \"Toccate e correnti\" (ca. 1634), pi\u00f9 volte ristampata a Roma. Esemplifica il suo stile la \"Toccata settima\", col suo finale denso di arditi cromatismi, stilisticamente vicino alla musica di Carlo Gesualdo e Johann Jakob Froberger. Rossi svilupp\u00f2 uno stile molto personale e la sua opera viene ancor oggi considerata una pietra miliare nella letteratura per tastiera del Seicento.\nOltre alle \"Toccate e correnti\", a pochi altri brani cembalo-organistici a lui attribuiti in fonti manoscritte sei-settecentesche, e all\"'Erminia sul Giordano\", pubblicata a stampa, di Rossi restano trentadue madrigali a cinque voci, pervenutici attraverso una fonte manoscritta in due volumi, oggi conservata nella biblioteca dell'Universit\u00e0 della California a Berkeley, e ad altre fonti minori."}
{"id": "1902440", "revid": "287204", "url": "https://it.wikipedia.org/wiki?curid=1902440", "title": "Economia relazionale", "text": "Leconomia relazionale studia le materie economiche dal punto di vista dello scambio di valore umano, della solidariet\u00e0 e della condivisione.\nSi differenzia dall'economia \"classica\" in quanto non considera preminente lo scambio di valore monetario.\nIn particolare si occupa di valorizzare le comunit\u00e0 Residenziali, le quali oggi sono escluse dall'economia \"classica\", poich\u00e9 la produzione di queste aziende sociali non rientra nei calcoli che formano il PIL (Prodotto Interno Lordo).\nDi seguito si segnala un elenco delle tipologie di aziende relazionali pi\u00f9 importanti che operano sul mercato: Famiglie, Enti Condominio, Associazioni non riconosciute, Gruppi auto mutuo aiuto, Banche del tempo, Associazioni Non profit, Gruppi di acquisto solidale, Associazioni sportive dilettanti."}
{"id": "1902442", "revid": "210951", "url": "https://it.wikipedia.org/wiki?curid=1902442", "title": "Arryn", "text": ""}
{"id": "1902443", "revid": "210951", "url": "https://it.wikipedia.org/wiki?curid=1902443", "title": "Baratheon", "text": ""}
{"id": "1902444", "revid": "210951", "url": "https://it.wikipedia.org/wiki?curid=1902444", "title": "Greyjoy", "text": ""}
{"id": "1902445", "revid": "210951", "url": "https://it.wikipedia.org/wiki?curid=1902445", "title": "Lannister", "text": ""}
{"id": "1902446", "revid": "210951", "url": "https://it.wikipedia.org/wiki?curid=1902446", "title": "Targaryen", "text": ""}
{"id": "1902448", "revid": "210951", "url": "https://it.wikipedia.org/wiki?curid=1902448", "title": "Tyrell", "text": ""}
{"id": "1902449", "revid": "767487", "url": "https://it.wikipedia.org/wiki?curid=1902449", "title": "Erkki-Sven T\u00fc\u00fcr", "text": "Dopo aver seguito gli studi alla Tallinn Academy of Music e dopo aver studiato con Lepo Sumera, nel 1984 diviene \"bandleader\" di un gruppo rock, In Spe, che diventer\u00e0 nel giro di pochi anni uno dei pi\u00f9 famosi in Estonia. \nCon l'avvento della Perestrojka, si trasferisce presto all'estero, dove comincia a lavorare per la Helsingin kaupunginorkesteri (l'orchestra filarmonica di Helsinki), per il quartetto Hilliard Ensemble e per la City of Birmingham Symphony Orchestra.\nIn Estonia \u00e8 stato premiato 2 volte, nel 1991 e nel 1996 con il \"Premio culturale d'Estonia\"."}
{"id": "1902453", "revid": "188323", "url": "https://it.wikipedia.org/wiki?curid=1902453", "title": "Rapporto alesaggio corsa", "text": ""}
{"id": "1902454", "revid": "188323", "url": "https://it.wikipedia.org/wiki?curid=1902454", "title": "Rapporto alesaggio-corsa", "text": ""}
{"id": "1902456", "revid": "188323", "url": "https://it.wikipedia.org/wiki?curid=1902456", "title": "Rapporto corsa alesaggio", "text": ""}
{"id": "1902458", "revid": "188323", "url": "https://it.wikipedia.org/wiki?curid=1902458", "title": "Rapporto corsa-alesaggio", "text": ""}
{"id": "1902459", "revid": "188323", "url": "https://it.wikipedia.org/wiki?curid=1902459", "title": "Rapporto corsa/alesaggio", "text": ""}
{"id": "1902464", "revid": "767487", "url": "https://it.wikipedia.org/wiki?curid=1902464", "title": "Brian Andrews", "text": "Biografia.\nBrian \"Angel\" Andrews \u00e8 un cantante statunitense R&amp;B del gruppo dei Day26 selezionato da Diddy a Making the Band 4.\nNato e cresciuto a Houston, in Texas, Brian Brian fa parte dal 2007 della band dei Day26, e ha un contratto con la Bad Boy Records di Diddy.\nIl gruppo dei Day26 \u00e8 composto, oltre che da Brian, da Robert Curry, Willie Taylor, Michael McCluney e Qwanell Mosley.\nIl gruppo ha inoltre pubblicato due album, nel 2008 e nel 2009, entrambi primi in classifica negli Stati Uniti."}
{"id": "1902468", "revid": "48193", "url": "https://it.wikipedia.org/wiki?curid=1902468", "title": "Particella fondamentale", "text": ""}
{"id": "1902471", "revid": "226458", "url": "https://it.wikipedia.org/wiki?curid=1902471", "title": "Geofidelizzazione", "text": "La geofidelizzazione \u00e8 un processo di fidelizzazione della clientela legato al territorio ed al bacino d'utenza in cui il cliente consumatore si muove, generando atti d'acquisto. \nFunzionamento.\nIl processo si basa sulla condivisione dei dati del cliente in un circuito pi\u00f9 ampio di quello normalmente generato nel rapporto tra punto vendita e consumatore; comprende l'integrazione di pi\u00f9 punti vendita di diversa tipologia nel processo di fidelizzazione - farmacie, distributori di benzina, banche, poste, palestre, cinema, ludoteche ... ma operanti all'interno di uno stesso bacino di utenza - che pu\u00f2 fare riferimento ad un singolo programma di fidelizzazione. \nIl vantaggio nell'ottenere informazioni multiple sui comportamenti d'acquisto e sulla frequenza degli acquisti compiuti nei singoli punti vendita dei partner, nel rispetto delle basilari forme di riservatezza dei dati, rappresenta la novit\u00e0 della geofidelizzazione, che diventa un nuovo parametro da utilizzare nella definizione di programmi di relazione continuativa con la clientela."}
{"id": "1902476", "revid": "1573940", "url": "https://it.wikipedia.org/wiki?curid=1902476", "title": "Cao Fang", "text": "Fu imperatore del Cao Wei durante il periodo dei Tre Regni. Successivamente, fu principe di Qi (cinese tradizionale: \u9f4a\u738b; pinyin: Q\u00ed W\u00e1ng), titolo con cui \u00e8 ricordato nelle \"Cronache dei Tre Regni\", e dopo la caduta del Cao Wei fu investito dall'imperatore Wu di Jin del titolo di duca della contea di Shaoling (cinese tradizionale: \u90b5\u9675\u7e23\u516c; c. semplificato: \u90b5\u9675\u53bf\u516c). Dopo la sua morte, fu proclamato postumo Duca Li del Shaoling (Li in cinese \u00e8 \u53b2, letteralmente \"crudele\").\nBiografia.\nAdottato da Cao Ru\u00ec.\nCao Fang nacque probabilmente nel 231 in una casa nobiliare del Cao Wei e fu successivamente adottato dall'imperatore C\u00e1o Ru\u00ec, il quale non disponeva di eredi che potessero succedergli sul trono. Non ci sono notizie sicure sulla sua parentela, ma alcuni storici sostengono che fu figlio di Cao Kai (\u66f9\u6977), principe di Rencheng, a sua volta figlio di Cao Zhang e quindi nipote di C\u00e1o C\u0101o. C\u00e1o Ru\u00ec adott\u00f2 anche Cao Xun, che divenne cos\u00ec suo fratello adottivo, ma l'imperatore prefer\u00ec Cao Fang al secondo adottato.\nNel 235, Cao Fang divenne principe di Qi e Cao Xun principe di Qin.\nVerso la fine del 239, gravemente malato, C\u00e1o Ru\u00ec proclam\u00f2 Cao Fang suo erede al trono ma, vista la sua tenera et\u00e0, nomin\u00f2 Cao Shuang e Sima Yi reggenti. Il fatto che ora il monopolio del potere non fosse strettamente dei Cao non pot\u00e9 che fare preoccupare notevolmente i tradizionalisti del Cao Wei. C\u00e1o Ru\u00ec mor\u00ec lo stesso giorno in cui proclam\u00f2 Cao Fang suo erede al trono e i due reggenti.\nImperatore del Cao Wei.\nDi tutti i sovrani del Cao Wei, Cao Fang fu il pi\u00f9 longevo, in quanto regn\u00f2 per quindici anni (dal 239 al 254), ma sempre senza una reale autorit\u00e0. Infatti, per tutta la durata del suo regno, egli fu dapprima nel mezzo nella lotta di potere fra i suoi due reggenti, quindi dovette affrontare le pretese al trono di Sima Shi, figlio di Sima Yi.\nSotto la reggenza di Cao Shuang.\nInizialmente, Cao Shuang e Sima Yi condivisero il potere, ma ben presto Cao cominci\u00f2 ad onorare Sima con titoli onorifici che lo spogliarono di ogni potere effettivo. Inoltre, egli cominci\u00f2 a prendere importanti decisioni senza prima consultarsi con il collega, e si attorni\u00f2 di fedeli consiglieri, i quali sfruttarono il loro potere per eliminare dalla scena politica ogni possibile rivale, fra cui i funzionari di Sima Yi. Nonostante questi tentativi di estrometterlo dal potere, Sima Yi riusc\u00ec a mantenere un certo potere militare, tanto che fu assegnato a respingere gli attacchi del Regno Wu nel 241.\nNel 243, Cao Fang spos\u00f2 l'imperatrice Zhen, la sua prima moglie, nonch\u00e9 nipote di Zhen Yao, cognato di Cao Pi.\nNel 244, per contrastare la fama militare di Sima Yi, Cao Shuang attacc\u00f2 la citt\u00e0 di Hanzhong, nello Shu Han, senza per\u00f2 elaborare una strategia ed un piano logistico vincenti. La battaglia divenne presto uno scontro di posizione, ma quando i suoi nemici riuscirono a privarlo dei rifornimenti di cibo, Cao Shuang fu costretto ad una ritirata rovinosa. Comunque, appena tornato a Luoyang, Cao si occup\u00f2 di mantenere saldo il suo potere ed estromettere chi avrebbe potuto approfittare della sua sconfitta per allontanarlo. Inoltre, fu favorito dal fatto che, nel 247, Sima Yi, malato, annunci\u00f2 il suo ritiro dalle cariche pubbliche.\nNel 249, tuttavia, Sima Yi effettu\u00f2 un colpo di Stato, che divenne noto come Incidente delle tombe di Gaiping. Mentre Cao Fang e Cao Shuang erano fuori dalla capitale per rendere omaggio alla tomba di C\u00e1o Ru\u00ec, Sima si alle\u00f2 a numerosi ufficiali nemici di Cao Shuang e, affermando di agire su disposizione dell'imperatrice dowager Guo, fece chiudere tutte le porte di Luoyang e invi\u00f2 un messaggio a Cao Fang, informandolo del \"fatto\" che Cao Shuang stava complottando contro di lui e corrompendo il governo, chiedendo la sua deposizione. Cao Shuang non seppe come agire; il suo consigliere Huan Fan gli consigli\u00f2 di portare l'imperatore a Xuchang e di resistere da l\u00ec, ma il reggente si arrese, ottenendo in cambio la promessa di mantenere i suoi titoli. Al contrario, Sima Yi lo trad\u00ec e lo fece giustiziare poco dopo, insieme alla sua famiglia e ai suoi principali funzionari.\nSotto la reggenza di Sima Yi.\nSubito dopo avere preso il potere, Sima Yi si sbarazz\u00f2 tutti coloro che avevano preso parte o avrebbero potuto prendere parte alla sua estromissione. L'autorit\u00e0 di Cao Fang scemava a vista d'occhio, mentre Sima Yi si guadagnava anche il sostegno popolare eliminando la corruzione e l'inefficienza della reggenza di Cao Shuang e ponendo nei giusti uffici i giusti funzionari. Ci fu chi parl\u00f2 di imminente usurpazione quando, dopo che Cao Fang gli offr\u00ec le nove dignit\u00e0, Sima le declin\u00f2, secondo un rito gi\u00e0 conosciuto (Cao Pi aveva rifiutato tre volte l'abdicazione dell'imperatore Xian di Han prima di accettarla).\nNel 249, il famoso e potente generale Wang Ling, di stanza a Shouchun (nella moderna Liu'an) cominci\u00f2 a progettare una rivolta contro Sima Yi assieme a Cao Biao, principe di Chu e figlio di C\u00e1o C\u0101o, che progettava di installare come imperatore, al posto del debole Cao Fang. Nel 251, appena il piano fu pronto, Wang Ling marci\u00f2 verso Luoyang, ma fu preceduto da Sima Yi che, dopo una fulminea marcia a est, intercett\u00f2 le armate ribelli e promise il perdono a Wang se si fosse arreso. Sapendo di non poter resistere, questi accett\u00f2; tuttavia, Sima costrinse lui e Cao Biao al suicidio e fece massacrare i loro alleati e le loro famiglie.\nL'anno dopo, nel 252, Sima Yi mor\u00ec e Cao Fang tent\u00f2 di prendere finalmente il potere effettivo. Al contrario, Sima aveva gi\u00e0 fatto in modo che suo figlio, Sima Shi, gli succedesse come reggente, nonostante che l'et\u00e0 di Cao Fang ormai gli permettesse di fare a meno della reggenza.\nNel 251, inoltre, l'imperatrice Zhen mor\u00ec, ma Cao si rispos\u00f2 presto con l'imperatrice Zhang.\nUsurpazione.\nSima Shi era al contempo un capace amministratore e uno stratega di talento. Nel 252 attacc\u00f2 il Regno Wu, dove regnava Sun Liang sotto la reggenza di Zhuge Ke; dopo una serie di vittorie, Sima venne sconfitto e fu costretto a ritirarsi, ma riusc\u00ec a conservare il proprio potere in modo originale, per l'epoca. Ammise pubblicamente i suoi errori e promosse i generali che gli avevano sconsigliato l'invasione. Eppure, non si rassegn\u00f2 alla disfatta e nel 253 attacc\u00f2 nuovamente, riuscendo questa volta ad infliggere una pesante sconfitta a Zhuge Ke; mentre quest'ultimo perse il potere, il reggente del Cao Wei rinsald\u00f2 il suo.\nNel 254, Sima Shi dimostr\u00f2 le proprie aspirazioni per il potere. Cao Fang, infatti, da tempo stava prendendo in considerazione le riflessioni del suo ministro Li Feng, il quale sospettava che Sima stesse progettando di usurparlo. Il reggente convoc\u00f2 Li Feng chiedendogli di cosa avesse parlato con l'imperatore, ma il ministro si rifiut\u00f2 di rivelarglielo. Quindi, Sima lo uccise sul posto e condann\u00f2 lui e i suoi alleati Xiahou Xuan e Zhang Qi per tradimento, condannando loro e le rispettive famiglie a morte. Cao Fang fu costretto a deporre l'imperatrice Zhang, parente di Zhang Qi, e a sposarsi con l'imperatrice Wang, figlia del ministro dei trasporti imperiale.\nCao Fang era notevolmente infuriato per la morte di Li Feng e Zhang Qi, quindi cominci\u00f2 a progettare un piano per prendere il potere: di l\u00ec a poco sarebbe giunto a Luoyang il fratello di Sima Shi, Sima Zhao, per prendere le truppe che avrebbe condotto a Chang'an, essendo stato assegnato alla sua difesa. L'imperatore e i suoi alleati progettarono di uccidere Sima Zhao, prendere il controllo delle sue truppe e mandarle contro quelle di Sima Shi. Nonostante la sua attitudine positiva verso il piano, Cao Fang tentenn\u00f2, temendo che non avrebbe funzionato. Ancora una volta vi fu una fuga di notizie e Sima Shi apprese della cospirazione; immediatamente il reggente depose Cao Fang, ma risparmi\u00f2 la sua vita e lo nomin\u00f2 nuovamente principe di Qi. Dopo una serie di consultazioni, Cao Mao fu scelto per succedere a Cao Fang come imperatore del Cao Wei.\nDopo la deposizione.\nDopo essere stato deposto, Cao Fang venne inviato a vivere in un sontuoso palazzo a Henei (\u6cb3\u5167, moderna Jiaozuo, Henan), di fatto agli arresti domiciliari. Dopo che il figlio di Sima Zhao, Sima Yan, usurp\u00f2 il trono nel 265, stabilendo la dinastia J\u00ecn, Cao Fang venne degradato a duca di Shaoling. Egli mor\u00ec nel 274 e fu sepolto con gli onori riservati ai duchi, anzich\u00e9 con quelli imperiali."}
{"id": "1902481", "revid": "767487", "url": "https://it.wikipedia.org/wiki?curid=1902481", "title": "Ciao ma'...", "text": "Ciao ma'... \u00e8 un film musicarello italiano del 1988, diretto da Giandomenico Curi.\nIl film \u00e8 stato ideato per cavalcare l'onda del successo commerciale ottenuto dall'album \"C'\u00e8 chi dice no\" di Vasco Rossi, uscito l'anno prima.\nTrama.\nRoma, giugno 1987. \u00c8 il giorno del concerto di Vasco Rossi al Palazzo dello Sport e un gruppo di adolescenti si gode con spensieratezza l'inizio delle vacanze estive.\nPaolo \u00e8 disposto a tutto pur di riuscire ad incontrare la rockstar emiliana. Tenta la sorte prima rubando il pass di accesso alla conferenza stampa, poi fingendosi facchino e tecnico del suono. Riesce infine, ad intrufolarsi nel camerino di Vasco Rossi, ma viene scoperto dalla security che per precauzione lo rinchiude in infermeria. Riesce a scappare solo alla fine del concerto.\nRoberta \u00e8 una ragazza timida ed innocente, alle prese con i primi amori. I suoi sogni sembrano avverarsi, quando finalmente viene invitata al concerto da Cristiano, il ragazzo della quale \u00e8 innamorata. Tuttavia anche Gloria \u00e8 attratta da Cristiano e invidiosa dell'occasione che il destino ha riservato all'amica, architetta un piano per metterla fuori dai giochi. A seguito di una bugia raccontata alla madre di Roberta, quest'ultima viene messa ingiustamente in punizione. Decisa a non arrendersi per\u00f2, la giovane scappa di casa. Giunta al concerto, trova Gloria e Cristiano abbracciati, ma dopo essersi resa conto della falsit\u00e0 dell'amica e della poca seriet\u00e0 del ragazzo, mander\u00e0 a quel paese entrambi.\nCinzia \u00e8 una commessa antipatica e viziata, che tratta con arroganza i clienti del negozio in cui lavora. \u00c8 convinta di essere molto apprezzata dai ragazzi, ma a poche ore dal concerto non ha ancora trovato nessuno che la accompagna. Riesce a rimediare in extremis, facendosi invitare da Popi, un ragazzo imbranato e mammone che per\u00f2 abbandona, a pochi minuti dall'inizio dello spettacolo, esasperata dalla sua goffaggine. Alla fine del concerto i due si rincontrano: il ragazzo ha preso fiducia in s\u00e9 stesso, ha conosciuto un'altra ragazza e la ringrazia ironicamente per la serata.\nNico \u00e8 il tipico coatto, amante del fitness e delle moto da corsa. Con la complicit\u00e0 del suo amico Gepy, riesce a \"cuccare\" due belle ragazze da portare al concerto. Sul pi\u00f9 bello per\u00f2, si rende conto che qualcuno gli ha svuotato il serbatoio dell'olio e dovr\u00e0 dire addio ai suoi piani con la bella Susy.\nMassimo viene incaricato dal fratello Nico di \"scaricare\" la sua fidanzata Patrizia. Massimo, che \u00e8 caratterialmente l'opposto del fratello, si sente in dovere di consolare la ragazza. Decide quindi di accompagnarla al concerto, nonostante la sua passione per la musica classica.\nFinito il concerto, Paolo incontra Roberta in lacrime e tra i due nasce una simpatia. Nico, costretto a tornare a casa in metro, conosce Cinzia. Cristiano e Gloria, impassibili di fronte al dolore di Roberta, proseguono con indifferenza la loro storia. Tra Massimo e Patrizia invece, sembra essere scoccato l'amore.\nColonna sonora.\nAlcuni dei brani musicali presenti nel film sono:"}
{"id": "1902485", "revid": "1654832", "url": "https://it.wikipedia.org/wiki?curid=1902485", "title": "Il medico volante", "text": "Il medico volante (\"Le M\u00e9decin volant\") \u00e8 una farsa in prosa in un atto unico scritta nel 1645 e messa in scena da Moli\u00e8re nel 1659. \nConsiderata a lungo come di dubbia attribuzione, dal XIX secolo viene inclusa definitivamente tra le opere di Moli\u00e8re.\nTrama.\nGorgibus \u00e8 un vecchio avaro legato a sua figlia Lucilla, che considera patrimonio personale. Il giovane Valerio \u00e8 innamorato di lei, ma il padre geloso non vuole e ostacola il matrimonio. Valerio allora chiede al servo Sganarello di aiutarlo e lui decide di fingersi medico e di organizzare un imbroglio con Valerio e Lucilla. Lei deve fingersi malata, e farsi visitare dal medico falso che le consiglier\u00e1 un viaggio da sola per curarsi.\nGorgibus accetta ma poi scopre Sganarello che da solo parla del suo travestimento e furioso va in cerca dei due innamorati."}
{"id": "1902486", "revid": "1705737", "url": "https://it.wikipedia.org/wiki?curid=1902486", "title": "Elmo cornuto", "text": "Per elmo cornuto s'intende un copricapo difensivo dalla cui calotta dipartono delle \"corna\" di materiale biologico (palchi di \"cervidae\" o corni di \"bovinae\") o artificiale (fond. bronzo o legno). Questa particolare tipologia di elmo, quasi certamente destinata soprattutto a un uso cerimoniale/rituale, venne sviluppata nel corso dell'et\u00e0 del bronzo in Eurasia restando in uso solo presso alcune popolazioni durante l'et\u00e0 del ferro. Nell'Europa baltica, il modello beneficiava di una certa notoriet\u00e0 ancora durante il Basso Medioevo.\nUn diffuso stereotipo, oggi noto come pienamente privo di fondatezza, vede l'elmo cornuto come tipico elmo vichingo.\nL'elmo cornuto nell'Antichit\u00e0.\nPrimi ritrovamenti archeologici.\nLe prime testimonianze di elmi cornuti provengono dal vicino oriente, come rappresentato nella stele di Nar\u0101m-S\u00een e dal mediterraneo centrale e orientale, in particolare Cipro, Grecia, Sicilia e Italia meridionale.\nDue statuette in bronzo datate all'inizio del XII secolo a.C., il cosiddetto \"dio cornuto\" e il \"dio lingotto\", che indossano elmi cornuti, rinvenute a Enkomi (Cipro). Nel tesoro di Morgantina, antica citt\u00e0 della Sicilia, ritroviamo una coppia di corna appartenenti a un copricapo a scopi rituali. Raffigurazioni di elmi cornuti sono rappresentate nelle pitture dei Sanniti, antico popolo dell\u2019Italia meridionale ed esposte al museo archeologico di Napoli.\nAltri ritrovamenti, come la statuetta di un uomo con un elmo cornuto, trovata in Zelanda, isola della Danimarca datata circa all'800 a.C..\nUna coppia di elmi cornuti dalla prima et\u00e0 del bronzo (datati tra il 1100 e il 900 a.C.) sono stati trovati vicino a Viks\u00f8 in Danimarca nel 1942.\nUn elmo in bronzo celtico pre-romano, l'elmo di Waterloo, datato circa al 100 a.C., fu trovato nel Tamigi in Inghilterra, presso il Waterloo Bridge. Le sue \"corna\", diverse da quelle dei ritrovamenti precedenti, sono dritte e coniche. Elmi gallici successivi (circa 55 a.C.) con piccole corna e adornati con ruote, reminiscenze della combinazione di un elmo cornuto e di una ruota sulla piastra C del calderone di Gundestrup (circa 100 a.C.) sono stati trovati a Orange in Francia.\nGli elmi cornuti sono stati ritrovati anche in Asia, dove i soldati dei regni antichi come Goguryeo sono noti per aver indossato elmi ornati con grosse corna.\nMateriale iconografico tardo-romano.\nSull'arco di Costantino a Roma, sono raffigurati soldati romani che indossano elmi con due protuberanze sulla parte frontale; questi soldati, talvolta riconosciuti come membri della legione dei Cornuti, indossano un esempio di elmo tardoromano.\nUn dipinto su un quadratino metallico del periodo delle invasioni barbariche (circa V secolo) da \u00d6land in Svezia, mostra un guerriero con un elmo adornato con due serpenti o draghi, sistemati in modo simile a corna. Una piastra decorativa dell'elmo di Sutton Hoo (circa 600) mostra due figure maschili con elmo simile a quello raffigurato sulla \"piastra \u00d6land\". Questi copricapi, di cui sopravvivono soltanto disegni, sembrano essere caduti in disuso con la fine del periodo delle invasioni barbariche. Vi \u00e8 una sola immagine su un amuleto dell'epoca vichinga trovato in Uppland, in Svezia, che mostra una figura con due serpenti o draghi sulla propria testa.\nL'elmo cornuto nel Medioevo.\nDurante l'Alto Medioevo divennero popolari copricapi fantasiosi tra i cavalieri, in particolare per i tornei (si veda per esempio il disegno di Wolfram von Eschenbach e altri nel Codex Manesse). Alcuni stemmi, per esempio quello di Lazar Hrebeljanovic li rappresentano. Viene qualche volta affermato che gli elmi dell'et\u00e0 del ferro non sarebbero stati indossati in battaglia, a causa dell'impedimento causato a colui che li indossava. Tuttavia \u00e8 risaputo che nella storia sono stati indossati adornamenti poco pratici sui campi di battaglia.\nLo stereotipo dell'elmo cornuto vichingo.\nAnche se nella cultura popolare gli elmi cornuti sono spesso associati con i vichinghi, non vi \u00e8 prova che i germani scandinavi li abbiano mai indossati. Quello dei vichinghi con le teste protette da elmi con lunghe corna bovine \u00e8, in buona sostanza, uno stereotipo diffuso nel mondo dall'iconografia dell'opera wagneriana \"L'anello del Nibelungo\" e da un'errata interpretazione dei reperti occorsa, sempre durante il Romanticismo, in Svezia. L'immagine era cos\u00ec diffusa, nella met\u00e0 del XX secolo, che il logo sui caschi della squadra di football americano dei \"Minnesota Vikings\" \u00e8 un corno su ogni lato di essi.\nComplessivamente vi sono state cos\u00ec poche scoperte di elmi cornuti che sembra improbabile che i vichinghi indossassero veramente tali elmi in battaglia. I dipinti dei guerrieri con elmi cornuti, in realt\u00e0 teste e colli di draghi/serpi fronteggiantisi sopra al coppo, come raffigurato sulle piastre dell'elmo di Sutton Hoo, potrebbero rappresentare sia danze di guerra rituali sia veri combattimenti. Eccezion fatta per le figure guerriere con elmo cornuto raffigurate su piastre metalliche, vi \u00e8 un unico altro reperto iconografico d'epoca vichinga raffigurante un elmo con corna: un'illustrazione su di un arazzo trovato nella nave di Oseberg."}
{"id": "1902496", "revid": "1543377", "url": "https://it.wikipedia.org/wiki?curid=1902496", "title": "Chiavetta di Woodruff", "text": "La linguetta di Woodruff \u00e8 un particolare tipo di linguetta, quindi un dispositivo utile per il corretto accoppiamento di parti meccaniche all'albero motore.\nStoria.\nIl dispositivo \u00e8 stato sviluppato dallo statunitense W.N. Woodruff ed \u00e8 stato presentato nel 1888; per quest'invenzione Woodruff ricevette la medaglia John Scott dall'Istituto Franklin.\nDescrizione e funzione.\nTale linguetta \u00e8 un particolare di dimensioni contenute, che va alloggiato in una sede dell'albero motore e che serve per la messa in fase o per permettere la trasmissione in potenza all'organo meccanico che va applicato all'albero motore; inoltre tale linguetta \u00e8 in grado di evitare stress meccanici eccessivi, rompendosi a uno sforzo troppo elevato.\nUsi e funzione.\nTale linguetta \u00e8 molto utilizzata in elettromeccanica e meccanica, tutti ambiti dove \u00e8 richiesto un accoppiamento tra un albero e un corpo esterno, che richiedono:\nLinguette sfalsate.\nQueste linguette sono degli oggetti che permettono di variare la fasatura di due organi, in tutti quei casi in cui non \u00e8 possibile agire diversamente; di norma esse sono utilizzate per taluni impianti d'accensione, i quali non hanno la possibilit\u00e0 di regolazione del sensore. Questa linguetta prende anche il nome di \"linguetta d'anticipo\".\nAlternative.\nNel caso non sia richiesta la caratteristica di disaccoppiamento in casi d'eccessiva forza, perch\u00e9 tale sistema viene usato su un altro albero o perch\u00e9 inapplicabile, per poter trasmettere la forza su un ingranaggio si utilizza:"}
{"id": "1902500", "revid": "92723", "url": "https://it.wikipedia.org/wiki?curid=1902500", "title": "Guillaume Antoine Nourry-Grammont", "text": "Biografia.\nAttore di provincia, entra il 5 febbraio 1779 al Com\u00e9die-Fran\u00e7aise dove ottiene, con il nome d'arte \"Grammont de Roselly\", un certo successo nei ruoli di Orosmane (in Zaire), di Maometto (in Maometto ossia il fanatismo) e di Tancredi (in Tancr\u00e8de). Costretto a lasciare la scena nel gennaio 1782 a causa della sua eccentricit\u00e0, vi ritorna nel 1786 sempre al Com\u00e9die-Fran\u00e7aise, dove recita per diversi anni come attore prossimo al pensionamento. \nAccoglie con entusiasmo la Rivoluzione francese e si arruola nella guardia nazionale, dove prest\u00f2 servizio per due anni, pur continuando a recitare. \nNel 1793, viene spostato nell'esercito regolare sotto il nome di \"Grammont\" e serve come generale-aiutante sotto gli ordini di Charles Philippe Ronsin, ex drammaturgo recentemente nominato generale di brigata, ed entrambi parteciperanno quindi alle Guerre di Vandea. \nArrestato il 13 marzo 1794 perch\u00e9 faceva parte degli H\u00e9bertisti, \u00e8 accusato di aver partecipato alla cosiddetta \"Cospirazione delle prigioni\", per questo verr\u00e0 ghigliottinato il 13 aprile 1794 insieme a suo figlio di diciannove anni."}
{"id": "1902503", "revid": "156618", "url": "https://it.wikipedia.org/wiki?curid=1902503", "title": "Guillaume-Antoine Nourry", "text": ""}
{"id": "1902506", "revid": "599013", "url": "https://it.wikipedia.org/wiki?curid=1902506", "title": "Insediamenti israeliani", "text": "Gli insediamenti israeliani sono comunit\u00e0 abitate da israeliani nei territori palestinesi, occupati nel corso della guerra dei sei giorni del 1967. Tali insediamenti sono presenti in Cisgiordania (inquadrati nell'area amministrativa Giudea e Samaria) - che \u00e8 in parte sotto amministrazione di Israele e in parte sotto il controllo dell'Autorit\u00e0 Nazionale Palestinese - e sulle Alture del Golan, che sono sotto l'amministrazione civile israeliana.\nLa politica di Israele nei confronti di questi insediamenti ha oscillato dalla promozione attiva allo sgombero con la forza. La loro perdurante esistenza e status giuridico, fin dagli anni settanta, \u00e8 uno dei problemi pi\u00f9 dibattuti e, di fatto, ostacola un concreto superamento del conflitto che contrappone Israele e i palestinesi dagli anni quaranta del Novecento.\nStoria.\nLa definizione abbraccia talora comunit\u00e0 nel territorio conquistato nel 1967 da Israele, che da quel momento in poi \u00e8 passato sotto l'autorit\u00e0 del codice civile israeliano, della sua amministrazione e della sua giurisdizione. Ci\u00f2 riguarda:\nUlteriori diciotto insediamenti erano presenti nella Penisola del Sinai, ventuno nella Striscia di Gaza e quattro nella cosiddetta Samaria settentrionale (regione della Cisgiordania). Quelli del Sinai furono poi fatti evacuare dalle autorit\u00e0 di governo israeliane nel 1982, quelli della Striscia nel 2005.\nSituazione giuridica.\nTutti i maggiori organismi internazionali, inclusi il Consiglio di Sicurezza dell'ONU, la Corte internazionale di giustizia dell'Aia, l'Unione europea, Amnesty International e la Human Rights Watch, oltre a numerosi studiosi ed esperti hanno qualificato gli insediamenti come una violazione del diritto internazionale. Secondo il diritto, le colonie di popolamento sono illegali. La Corte internazionale di giustizia ha confermato l'illegalit\u00e0 degli insediamenti israeliani, che violano l'art. 49.6 della Quarta Convenzione di Ginevra: \u00abLa potenza occupante non potr\u00e0 mai procedere alla deportazione o al trasferimento di una parte della propria popolazione civile sul territorio da essa occupato\u00bb\nIn pi\u00f9, l'art. 8.2,b,VIII dello Statuto di Roma della Corte penale internazionale (Israele non ha ratificato lo Statuto) definisce \u00abil trasferimento, diretto o indiretto, da parte di una potenza occupante, di una parte della propria popolazione civile, sul territorio da essa occupato\u00bb come un crimine di guerra.\nSenza distinguere tra insediamenti nuovi o ripristinati (Hebron o Gush Etzion), il Consiglio di sicurezza delle Nazioni Unite e l'Assemblea generale delle Nazioni Unite hanno condannato pi\u00f9 volte Israele per la costruzione e l'ampliamento delle colonie."}
{"id": "1902508", "revid": "121448532", "url": "https://it.wikipedia.org/wiki?curid=1902508", "title": "Chiavetta (meccanica)", "text": "In meccanica, la chiavetta \u00e8 un elemento di collegamento tra un albero e un altro organo.\nLe chiavette e le linguette sono due metodi per realizzare collegamenti di trasmissione meccanica tra un albero e un mozzo recante una ruota (ad esempio una ruota dentata o una puleggia). Pur sembrando simili, questi due metodi presentano delle differenze sostanziali sia nel funzionamento sia nell'applicazione.\nGeneralit\u00e0.\nLa chiavetta \u00e8 geometricamente un prisma retto a base trapezia, in particolare la faccia superiore ha una pendenza pari a 1/100. Secondo la norma UNI 6607 deve essere costruita con acciaio da bonifica avente carico di rottura Rm superiore a 590 MPa.\nLe chiavette si possono ritrovare in commercio nelle versioni con o senza nasello. Il nasello \u00e8 una sorta di dente nel quale termina l'estremit\u00e0 della chiavetta che rimane al di fuori della cava sulla ruota e che ne rende agevole lo smontaggio.\nLa chiavetta viene montata all'interno di due sedi scavate negli oggetti da montare dette cave, in modo tale che le facce superiore e inferiore vengano a contatto con il fondo di queste ultime (lasciando invece gioco sui fianchi). Per via dell'inclinazione tra le facce il montaggio avviene per forzamento in modo che la chiavetta risulti alla fine incuneata. Grazie alla forza superficiale che preme le facce sul fondo delle cave sulla chiavetta si genera una forza di attrito statico, che viene in seguito sfruttata per la trasmissione del moto tra albero e ruota (si dice infatti che la chiavetta lavora per attrito).\nL'uso delle chiavette comporta alcuni inconvenienti legati al suo montaggio. Il forzamento del profilo trapezio tra albero e mozzo provoca il disallineamento degli assi fra le due parti, che si traduce in una rotazione eccentrica una volta che esse sono in moto. Per tale motivo le chiavette sono limitate a lavorare a bassi regimi di rotazione, nei quali le vibrazioni indotte dall'eccentricit\u00e0 sono contenute (si pensi ad esempio alla rotazione del tamburo di un apparato di sollevamento). In compenso una chiavetta riesce, per via dell'attrito, a impedire entro certi limiti lo scorrimento assiale: \u00e8 il caso delle ruote che non sviluppano spinte assiali (si pensi ad esempio alle pulegge per cinghie). Per il calettamento con linguetta, invece, il problema del bloccaggio assiale va affrontato a parte in sede di progetto dell'albero e del mozzo.\nLe dimensioni delle chiavette sono normate dalla UNI 6607: base e altezza della sezione rettangolare nominale dipendono principalmente dal diametro dell'albero. Si assume implicitamente che a un albero grande sia associata una altrettanto grande potenza da trasmettere e che la dimensione dell'elemento di collegamento debba discendere di conseguenza. Per quel che riguarda la lunghezza, la medesima norma prescrive, in funzione del diametro nominale dell'albero, una serie di lunghezze unificate. La scelta della lunghezza opportuna fra quelle suggerite \u00e8 responsabilit\u00e0 del progettista.\nLavorazione delle cave.\nLa cava nel mozzo viene creata per mezzo di lavorazioni quali la stozzatura o la brocciatura, eseguita in un punto di elevato spessore (nel caso di pulegge \u00e8 consigliabile ad esempio eseguirla in corrispondenza di una razza). La sua profondit\u00e0 \u00e8 unificata dalla norma e indicata in opportune tabelle.\nLa cava nell'albero viene creata per fresatura cilindrica ed \u00e8 anch'essa di profondit\u00e0 unificata.\nBibliografia.\nS. Lombardi, G. Migliorati, Disegno tecnico e meccanico, Editrice La Scuola, Brescia 2007"}
{"id": "1902511", "revid": "2110845", "url": "https://it.wikipedia.org/wiki?curid=1902511", "title": "Leonardo Fioravanti (designer)", "text": "Biografia.\nFondatore e amministratore delegato della Fioravanti Srl, Leonardo ha studiato ingegneria meccanica al Politecnico di Milano, specializzandosi in aerodinamica. Prima di fondare Fioravanti Srl, ha lavorato ventiquattro anni con Pininfarina disegnando per Ferrari molteplici esemplari, fra i quali la 365 Daytona, la P5, la P6, la 512 Berlinetta Boxer, la 365 GT4 2+2 (precursore della 400), la 308 GTB, la 288 GTO e la 348. Successivamente diventa amministratore delegato e direttore generale di \"Pininfarina Studi e Ricerche\". \nDal 1988 al 1991 ha lavorato per il Gruppo Fiat, inizialmente come vicedirettore generale della Ferrari e successivamente come direttore responsabile del Centro Stile Fiat e Alfa Romeo. Nel 2008 realizza la Ferrari SP1, un esemplare unico apripista del cosiddetto \"Special Project\", programma voluto dalla Ferrari stessa per la realizzazione di pezzi unici, per committenti privati, in collaborazione con i pi\u00f9 famosi nomi del \"design\" italiano.\nIl 18 gennaio 2017, al Festival Internazionale dell'Automobile di Parigi ha ricevuto il premio d'onore come designer."}
{"id": "1902515", "revid": "547034", "url": "https://it.wikipedia.org/wiki?curid=1902515", "title": "Nido di ghiaia", "text": "Nella letteratura scientifica viene indicato con il termine segregazione del calcestruzzo mentre nel gergo tecnico si indicano con il termine nidi di ghiaia dei difetti volumici del calcestruzzo indurito che influenzano non solo le sue caratteristiche estetiche ma anche quelle di durabilit\u00e0. \nCaratteristiche.\nIl nido di ghiaia \u00e8 una porzione di getto in cui gli aggregati grossi si presentano sciolti e/o con presenza di cavit\u00e0, le particelle pi\u00f9 grossolane dell'inerte possono essere ricoperte parzialmente da malta cementizia.\nCause.\nLe cause possono essere molteplici:"}
{"id": "1902521", "revid": "709565", "url": "https://it.wikipedia.org/wiki?curid=1902521", "title": "Ra\u00fal Mondes\u00ed", "text": "Biografia.\nCarriera.\nSi \u00e8 ritirato dall'attivit\u00e0 nel 2005. Precedentemente ha giocato con i Los Angeles Dodgers, con i Toronto Blue Jays, con i New York Yankees, con gli Arizona Diamondbacks, con i Pittsburgh Pirates, con gli Anaheim Angels e con gli Atlanta Braves.\nIl figlio di Mondes\u00ec, Adalberto, gioca anch'egli a baseball nei Kansas City Royals."}
{"id": "1902524", "revid": "729019", "url": "https://it.wikipedia.org/wiki?curid=1902524", "title": "Strada statale 445 della Garfagnana", "text": "La ex strada statale 445 della Garfagnana (SS 445), ora \"strada regionale 445 della Garfagnana (SRT 445)\", \u00e8 una strada regionale italiana.\nPercorso.\nLa strada inizia a Chifenti, in comune di Borgo a Mozzano diramandosi dalla strada statale 12 dell'Abetone e del Brennero. Risalendo il corso del fiume Serchio percorre la Garfagnana attraversando i centri abitati di Calavorno, Ghivizzano, Piano di Coreglia, Ponte all'Ania, Fornaci di Barga, Castelvecchio Pascoli, Ponte di Campia, Castelnuovo di Garfagnana, Camporgiano e Piazza al Serchio.\nOltrepassa quindi il passo dei Carpinelli (840\u00a0m s.l.m.) e scendendo in Lunigiana si innesta nella strada statale 63 del Valico del Cerreto nei pressi del paese di Gassano, nel comune di Fivizzano.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Toscana che ha poi devoluto le competenze alla Provincia di Lucca e alla Provincia di Massa e Carrara per le tratte territorialmente competenti."}
{"id": "1902532", "revid": "73843", "url": "https://it.wikipedia.org/wiki?curid=1902532", "title": "Lago di Pian Pal\u00f9", "text": "Il lago di Pian Pal\u00f9 \u00e8 un bacino artificiale, sito nel comune di Peio, che sfrutta le acque del bacino del torrente Noce, affluente di destra del fiume Adige.\nIl serbatoio fu edificato dalla societ\u00e0 Edisonvolta S.p.a. di Milano intorno agli anni cinquanta a 1800\u00a0m s.l.m., ha una capacit\u00e0 di 15,5 milioni di metri cubi.\n\u00c8 raggiungibile a piedi dal Fontanino di Celentino, in circa 20 minuti. Da qui partono molti sentieri: per la conca del Montozzo e il rifugio Bozzi, per il classico giro del lago fino alla malga Pal\u00f9, il sentiero per la malga Paludei, il lago Stiel, il sentiero per il bivacco \"Battaglione Sciatori Monte Ortles\", il passo della Sforzellina, il Corno dei Tre Signori, i laghetti della Vallumbrina, la val Piana, la val degli Orsi con possibilit\u00e0 della punta San Matteo raggiungendo il bivacco Meneghello."}
{"id": "1902533", "revid": "287204", "url": "https://it.wikipedia.org/wiki?curid=1902533", "title": "Albrecht Uns\u00f6ld", "text": "Dopo aver studiato fisica all'Universit\u00e0 di Tubinga e all'Universit\u00e0 Ludwig Maximilian di Monaco, ha conseguito il dottorato con Arnold Sommerfeld. Ha quindi lavorato per l'Osservatorio di Monte Wilson per diventare professore ordinario all'Universit\u00e0 di Kiel nel 1932.\nUns\u00f6ld ha condotto intense ricerche sugli effetti del campo elettrico, dell'effetto Doppler, delle radiazioni e delle collisioni nella formazioni delle linee spettrali nelle atmosfere stellari. Le ricerche condotte su Tau Scorpii, ottenuta nel 1939 presso gi osservatori di Yerkes e McDonald, hanno permesso di ottenere la prima analisi dettagliata di una stella che non fosse il sole, permettendo di determinare i parametri fisici e la composizione dell'atmosfera di una stella."}
{"id": "1902534", "revid": "767487", "url": "https://it.wikipedia.org/wiki?curid=1902534", "title": "Antonio Maggio", "text": "Biografia.\nPrimi anni e Aram Quartet (2003-2010).\nNel corso del 2003 Antonio Maggio ha partecipato al Festival di Castrocaro, senza tuttavia vincerlo, l'edizione viene infatti vinta da Giua.\nNegli anni a venire entra a far parte, come corista, dell'Orchestra Terra d'Otranto, che si esibisce in programmi televisivi della Rai come il Premio Barocco e il Premio Regia Televisiva Nel 2005 cerca di entrare tra i giovani del Festival di Sanremo 2006, ma viene scartato durante l'Accademia di Sanremo. Dopo di ci\u00f2 ha la sua prima esperienza discografica. e inizia un corso di canto jazz a Taranto.\nNel 2007, insieme agli amici Antonio Ancora, Michele Cortese e Raffaele Simone, avvia il progetto Aram Quartet, vocal band che entra a far parte della prima edizione di X Factor. Il gruppo vince il talent show e ottiene un contratto discografico con l'etichetta Sony Music; provano l'accesso al Festival di Sanremo 2009 ma vengono esclusi. Il gruppo non rispecchia le aspettative sperate e nel 2010 la Sony non rinnova il contratto, portando gli Aram Quartet allo scioglimento.\nCarriera solista, \"Nonostante tutto\" (2011-2013).\nNel 2011 firma con l'etichetta discografica indipendente Rusty Records che pubblica il primo singolo da solista di Maggio, \"Inconsolabile\".\nNello stesso anno chiede l'ammissione alla sezione Social del Festival di Sanremo 2012 con il brano \"Nonostante tutto\", brano che non supera la selezione, ma pubblicato come singolo il 26 febbraio 2012.\nA febbraio 2013 con la Rusty Records partecipa al Festival di Sanremo, diretto dal maestro Massimo Morini, vincendo nella sezione \"Giovani\" con il brano \"Mi servirebbe sapere\" pubblicato successivamente per la Universal, venendo certificato disco d'oro per le 15.000 copie vendute; segue l'album \"Nonostante tutto.\"\nNel 2013 partecipa nella categoria \"Giovani\" al Summer Festival 2013 con il brano \"Anche il tempo pu\u00f2 aspettare\", risultando vincitore della terza puntata e arrivando in finale.\n\"L'equazione\" (2014-presente).\nIl 20 settembre 2013 viene pubblicato il singolo \"Santo luned\u00ec\", divenuto sigla del programma sportivo \"Il processo del luned\u00ec\" su Rai Sport 1. Il 4 aprile 2014 entra in rotazione radiofonica il singolo \"L'equazione\", singolo apripista del secondo album di Maggio, dal titolo omonimo. L'album ha debuttato alla posizione 29 della classifica italiana degli album. Il 18 luglio 2014 esce il nuovo singolo di Moreno in duetto con Antonio Maggio, dal titolo \"L'interruttore generale (canzone d'autore)\".\nIl 4 novembre 2016 esce il singolo inedito \"Amore pop\".\nIl 4 febbraio 2020 partecipa come ospite alla prima serata del Festival di Sanremo insieme a Gessica Notaro, interpretando il brano \"La faccia e il cuore\"."}
{"id": "1902538", "revid": "110157", "url": "https://it.wikipedia.org/wiki?curid=1902538", "title": "Scratch the Surface", "text": "Scratch the Surface \u00e8 il terzo album di studio del gruppo hardcore punk statunitense Sick of It All. Pubblicato nel 1994, \u00e8 il primo del gruppo con una major, la Eastwest Records della WEA.\nNonostante non sia entrato in nessuna delle maggiori classifiche, \"Scratch the Surface\" \u00e8 diventato il disco di maggior successo dei Sick of It All. Dall'album sono stati pubblicati come singoli \"Scratch the Surface\" e \"Step Down\", il cui video appare nella puntata di \"Beavis and Butt-head\" \"Premature Evacuation\"."}
{"id": "1902544", "revid": "1543377", "url": "https://it.wikipedia.org/wiki?curid=1902544", "title": "Concorso esterno in associazione di tipo mafioso", "text": "Il concorso esterno in associazione di tipo mafioso e il concorso esterno in associazione mafiosa sono espressioni che indicano una forma di compartecipazione del reato di \"associazione di tipo mafioso\".\nDal punto di vista formale, non si tratta di un'autonoma fattispecie di reato, bens\u00ec rientrano nell'ambito del concorso di persone nel reato base, cio\u00e8 quello previsto e punito dall'art. 416-\"bis\" del codice penale italiano.\nLe caratteristiche.\nSi realizza con l'apporto di un contributo effettivo al perseguimento degli scopi illeciti di un'associazione di tipo mafioso senza per\u00f2 prender parte al sodalizio mafioso.\nL'applicabilit\u00e0 del reato di associazione a delinquere di tipo mafioso anche a carico di soggetti estranei al sodalizio mafioso \u00e8 stata, ed \u00e8 tuttora, questione discussa in dottrina.\nIl reato di associazione per delinquere (indipendentemente dalla sua configurazione come \"mafiosa\" ex 416 bis) \u00e8 considerata da parte della dottrina fattispecie a concorso di persone necessario (ex art. 110 del codice penale che prevede la compartecipazione di pi\u00f9 soggetti nella realizzazione della fattispecie), e ci\u00f2 nonostante le sostanziali differenze sussistenti fra l'istituto del concorso e il reato di associazione a delinquere.\nIn virt\u00f9 di ci\u00f2 tutti i soggetti aderenti all'associazione stessa dovrebbero esser legati dal vincolo associativo, e avere la piena coscienza di far parte di tale associazione.\nIl concorso esterno in associazione mafiosa, invece, si configura come una sorta di \"concorso nel concorso necessario\", ossia, come la condotta di soggetto esterno all'associazione a delinquere (e quindi di soggetto a cui non \u00e8 richiesta l'adesione al vincolo associativo) che apporti un contributo effettivo al perseguimento degli scopi illeciti dell'associazione.\nTale contributo integrer\u00e0 la fattispecie del reato in oggetto qualora sussistano una serie di requisiti, delineati, da ultimo, dalla sentenza delle Sezioni Unite della Corte di Cassazione n\u00b0 22327 del 21 maggio 2003:\nLa normativa.\nI reati associativi previsti dal codice sono quelli di cui al Titolo V \"Dei delitti contro l'ordine pubblico\":\nIl dibattito.\nL'opportunit\u00e0 d'introdurre per via pretoria una fattispecie autonoma, speciale rispetto all'associazione per delinquere di tipo mafioso prevista dall'art. 416-bis c.p., \u00e8 stata talvolta contestata, sulla base di una presunta carenza di tipicit\u00e0 penale.\nPer altri il concorso esterno dovrebbe essere - in quanto non prevede la partecipazione diretta all'associazione mafiosa - una semplice aggravante del reato di favoreggiamento personale (dove il favoreggiato sarebbe l'esponente mafioso o la stessa associazione mafiosa) e non rientrare nelle fattispecie di concorso associativo. In questo caso la pena sarebbe per\u00f2 minore in quanto non vi \u00e8 il concorso per delinquere, ma solo l'aiuto a delinquere o a sottrarsi alla giustizia.\nA tale riguardo, occorre rilevare che la sentenza della Corte europea dei diritti dell'uomo sul caso di Bruno Contrada non condanna affatto la fattispecie del concorso esterno, ma la sua applicazione retroattiva: ci\u00f2 dal momento che, all'epoca dei fatti contestati al Contrada (1979-1988), non si era ancora consolidato l'orientamento giurisprudenziale rispetto al concorso esterno in associazione mafiosa, orientamento che si sarebbe invece chiaramente profilato con la sentenza della Cassazione a Sezioni Unite \"Demitry\" (1994), \"Mannino\" (1995) e \"Carnevale\" (2002). In ogni caso, la Cassazione ha dichiarato che, per gli altri condannati che versavano nelle medesime condizioni cronologiche (anteriorit\u00e0 al 1994), la sentenza 4 aprile 2015 nel caso \"Contrada contro Italia\" non trova applicazione, non trattandosi di \"sentenza pilota\" ma di pronuncia che non spiega effetti oltre il caso concreto dedotto a Strasburgo."}
{"id": "1902551", "revid": "889336", "url": "https://it.wikipedia.org/wiki?curid=1902551", "title": "Open del Messico", "text": "L'Open del Messico, noto anche come Abierto Mexicano Telcel presentado por HSBC per motivi di sponsorizzazione, \u00e8 un torneo di tennis che si disputa annualmente ad Acapulco in Messico su campi in cemento, fino al 2013 si svolgeva sulla terra battuta.\nStoria.\nIl torneo \u00e8 entrato nel circuito ATP nel 1993 come ATP World Series e si giocava inizialmente a Citt\u00e0 del Messico, su campi in terra battuta. Con la riforma del calendario ATP del 1999-2000, il torneo \u00e8 salito di categoria, entrando a far parte dell'ATP International Series Gold (ATP Tour 500 dal 2009), ed \u00e8 stato spostato dal mese di ottobre al mese di febbraio, motivo per cui si \u00e8 saltata l'edizione del 1999. Con lo spostamento in calendario a febbraio, l'Open del Messico \u00e8 entrato a far parte del Golden Swing, un circuito di tornei ATP organizzati in America Latina su campi di terra battuta.\nDal 2001, il torneo \u00e8 stato spostato ad Acapulco, iniziando ad ospitare anche i tornei di singolare e doppio femminile, facenti parte fino al 2008 del WTA Tier III e dal 2009 al 2020 del WTA International. Dal 2001 al 2021 ha vinto ben 9 volte il premio come miglior torneo di categoria.Dal 2014, la superficie di gioco \u00e8 stata convertita in cemento ed il torneo \u00e8 uscito dal Golden Swing, lasciando il posto al neonato Rio Open. L'edizione femminile del 2021 non viene disputata a causa della pandemia di COVID-19. \u00c9 stato votato dai tennisti come miglior torneo della categoria ATP Tour 500 nel 2007, 2017, 2019. Nel 2022 \u00e8 stata cambiata la sede da Princess Mundo Imperial alla nuova Arena GNP Seguros.\nCon quattro successi ognuno, Thomas Muster e David Ferrer detengono il record di numero di vittorie del torneo maschile; Ferrer e Rafael Nadal sono gli unici ad aver vinto il torneo sia su terra battuta sia su cemento. Juan Ignacio Chela \u00e8 invece l'unico giocatore ad aver vinto il torneo sia a Citt\u00e0 del Messico sia ad Acapulco."}
{"id": "1902552", "revid": "39884", "url": "https://it.wikipedia.org/wiki?curid=1902552", "title": "Ariel Ram\u00edrez", "text": "Biografia.\nAriel Ram\u00edrez \u00e8 nato a Santa Fe, in Argentina. Inizi\u00f2 i suoi studi di pianoforte a Santa Fe, e presto venne affascinato dalla musica dei ga\u00facho e dei creoli sulle montagne. Continu\u00f2 i suoi studi a C\u00f3rdoba dove incontr\u00f2 il grande cantante folk argentino Atahualpa Yupanqui. Seguendo un suggerimento di Yupanqui, visit\u00f2 la parte nord-orientale dell'Argentina e approfond\u00ec la sua ricerca nei ritmi tradizionali del Sud America. Nello stesso periodo continuava i suoi studi accademici come compositore al Conservatorio Nacional di Buenos Aires. Nel 1946, con RCA, incise la sua prima registrazione.\nComposizioni.\nNel 1964, la \"Misa Criolla\" di Ram\u00edrez segn\u00f2 l'inizio di un periodo di grande produttivit\u00e0 musicale che vide anche la composizione di \"Navidad Nuestra\" (1964), \"La Peregrinaci\u00f3n\" (1964); \"Los caudillos\" (1965); \"Mujeres Argentinas\" (1969) e \"Alfonsina y el Mar\" (1969), tutte scritte con il poeta F\u00e9lix Luna.\n\"Misa Criolla\" \u00e8 di gran lunga la sua composizione pi\u00f9 conosciuta: una messa per due solisti, coro misto, percussioni, tastiera e strumenti andini.\n\u00c8 scomparso nel 2010 all'et\u00e0 di 88 anni."}
{"id": "1902560", "revid": "287204", "url": "https://it.wikipedia.org/wiki?curid=1902560", "title": "Raul Mondesi", "text": ""}
{"id": "1902561", "revid": "1889177", "url": "https://it.wikipedia.org/wiki?curid=1902561", "title": "Universit\u00e0 Ludwig Maximilian di Monaco", "text": "L'Universit\u00e0 Ludwig Maximilian (in tedesco: Ludwig-Maximilians-Universit\u00e4t M\u00fcnchen, abbreviato in LMU) \u00e8 un'accademia situata a Monaco di Baviera, nel quartiere di Maxvorstadt.\nStoria.\nPorta il nome del fondatore, il duca Ludovico IX, come anche quello del principe elettore Massimiliano I. Fu fondata inizialmente a Ingolstadt, poi trasferita a Landshut per poi essere portata a Monaco di Baviera dal re Ludovico I. Con i suoi circa 44.000 studenti, \u00e8 la seconda pi\u00f9 grande universit\u00e0 della Germania e, per importanza, \u00e8 seconda solo alla Technische Universit\u00e4t M\u00fcnchen.\nStruttura.\nL'ateneo \u00e8 organizzato in diciotto facolt\u00e0:\nMonumenti.\nNell'universit\u00e0 di Monaco vi \u00e8 il monumento che ricorda il volantinaggio svolto dai giovani studenti della Rosa Bianca contro il nazismo il 18 febbraio 1943."}
{"id": "1902563", "revid": "969415", "url": "https://it.wikipedia.org/wiki?curid=1902563", "title": "Andrea Conti (calciatore 1977)", "text": "Il padre Bruno ed il fratello Daniele sono stati anch'essi calciatori professionisti.\nCarriera.\nEsord\u00ec in Serie A con la nel 1996-1997, ma gioc\u00f2 i successivi anni nelle serie minori del campionato italiano di calcio fino al 2007. Dopo le prime esperienze tra , e in Serie C1 e C2, nelle quali non super\u00f2 le 7 presenze a stagione, ed un campionato con il , inizi\u00f2 a trovare maggiore continuit\u00e0, prima nel in Serie C2, raggiungendo le 26 presenze con 4 gol segnati, poi nel , in C1, dove ripet\u00e9 le 26 presenze, realizzando 3 reti.\nNella stagione 2004-2005, dopo aver giocato solo 7 incontri in C1 con i \"Frentani\", scese di categoria, passando all' in C2, dove concluse il campionato realizzando 4 reti in 15 gare. Poche presenze anche nella stagione successiva, solo 5 nella prima parte del campionato di Serie C2 2005-2006, con il ritorno al Lanciano, dove rimase anche nella stagione successiva.\nNell'estate del 2007 \u00e8 stato acquistato dal , squadra della Challenge League svizzera. Al termine della prima stagione in Svizzera ha conquistato il secondo posto nella Coppa Svizzera, dietro al , la promozione nella Super League e la riconferma per il successivo campionato nella massima serie svizzera dove ha collezionato complessivamente 64 partite con 10 reti. Finisce la carriera nel Malcantone del quale nel 2015-2016 diviene anche allenatore. Il 15 maggio 2017 viene ufficializzato il suo ruolo di responsabile del settore giovanile della Racing Roma."}
{"id": "1902565", "revid": "767487", "url": "https://it.wikipedia.org/wiki?curid=1902565", "title": "Naked Blood", "text": " \u00e8 un film del 1995, diretto da Hisayasu Sat\u014d.\nTrama.\nTre ragazze si sottopongono volontariamente a un esperimento della dottoressa Yuki Kure, per testare un nuovo contraccettivo. A loro insaputa viene per\u00f2 iniettata nei loro corpi una nuova droga, chiamata Myson. Ad iniettare la droga nei corpi delle ignare ragazze \u00e8 stato Eiji, il diciassettenne figlio della dottoressa e di uno scienziato scomparso misteriosamente. Il Myson \u00e8 una droga capace di tramutare il dolore in piacere. \u00c8 stata inventata dal padre di Eiji, ma lasciata incompleta a causa della sua misteriosa scomparsa. Eiji \u00e8 stato in grado di perfezionarla e adesso spia le ragazze con una videocamera, per controllarne gli effetti.\nDopo un po', gli effetti della droga si fanno sentire sulle ragazze: una di loro, ossessionata dalla perfezione e dalla bellezza del suo corpo, inizia a perforarsi con aghi e spilloni di ogni tipo, fino alla morte. L'altra ragazza, ossessionata dal cibo, inizia a cucinarsi ogni sorta di prelibatezze. Mentre sta cucinando la tempura, mette una mano sull'olio bollente e la frigge, quindi divora un suo dito. Successivamente taglia una delle piccole labbra e lo mangia, quindi taglia e mangia un capezzolo e infine si cava un occhio per mangiare anche questo.\nSolo la terza ragazza, Rika Mikami, sembra immune dalla droga. Rika \u00e8 una ragazza solitaria, che soffre di insonnia. Per poter sognare ha bisogno di una macchina per la realt\u00e0 virtuale, collegata a un cactus. Eiji si innamora della ragazza e inizia a seguirla. Rika lo porta a casa sua e gli fa provare il suo aggeggio, quindi lo bacia. Intanto la madre di Eiji scopre il Myson, e viene interrotta dal figlio che le rivela tutto. Sconvolta, la madre scopre che le due ragazze sono morte e tenta di salvare Rika.\nQuesta per\u00f2 l'aggredisce sventrandola, quindi si reca nel suo appartamento, dove trova Eiji. I due inseriscono sulle loro teste l'aggeggio per la realt\u00e0 virtuale e hanno un rapporto sessuale. Eiji scopre che in realt\u00e0 \u00e8 stata Rika ad uccidere definitivamente le due ragazze, accoltellandole a morte. Tolto l'aggeggio, Rika brandisce un coltellino e taglia la gola a Eiji. La madre di Eiji, ancora viva seppur sventrata, ha una visione in cui appare suo marito, che entra nello squarcio sul suo ventre per rimanere per sempre dentro di lei.\nAnni dopo, Rika \u00e8 in un posto deserto, con la sola eccezione di un cactus, insieme al figlio che si chiama Eiji. Rika sale su una motocicletta e lascia il piccolo Eiji in compagnia di una videocamera."}
{"id": "1902567", "revid": "1788047", "url": "https://it.wikipedia.org/wiki?curid=1902567", "title": "Rakuten Japan Open Tennis Championships", "text": "Il Rakuten Japan Open Tennis Championships \u00e8 un torneo di tennis professionistico sia maschile che femminile che si tiene annualmente a Tokyo in Giappone, nell'Ariake Tennis Forest Park. Fa parte del circuito ATP dal 1973 e del circuito WTA dal 1979. I giocatori pi\u00f9 titolati sono Stefan Edberg e Kimiko Date con 4 successi a testa. Il torneo \u00e8 sponsorizzato dal 2009 dalla Rakuten. L'edizione del 2020 non viene disputata a causa della pandemia di COVID-19."}
{"id": "1902568", "revid": "729019", "url": "https://it.wikipedia.org/wiki?curid=1902568", "title": "Stazione di Arenzano", "text": "La stazione di Arenzano \u00e8 una fermata ferroviaria posta sulla linea Genova-Ventimiglia, a servizio dell'omonimo comune.\nStoria.\nLa prima stazione di Arenzano fu attivata il 25 maggio 1868, all'apertura del tronco da Voltri a Savona della linea Genova-Ventimiglia.\nIl 1\u00ba settembre 1916 venne attivato l'esercizio a trazione elettrica, a corrente alternata trifase; essa venne sostituita dalla corrente continua nel maggio del 1964.\nLa nuova stazione fu aperta, pi\u00f9 a monte rispetto alla precedente, il 23 ottobre 1968, con il raddoppio su nuova sede della tratta da Voltri a Cogoleto; venne declassata a fermata il 12 dicembre 2003.\nStrutture e impianti.\nL'impianto, inizialmente costruito come stazione, disponeva di 3 binari passanti, nonch\u00e9 di un raccordo con l'adiacente sottostazione elettrica ed un tronchino; a seguito della trasformazione in fermata rimasero attivi i soli binari 1 e 2, collegati tramite sottopasso pedonale. A marzo 2018, sono terminati i lavori per l'innalzamento del marciapiede a servizio del secondo binario e la rimozione del binario 3. Con l'occasione, la stazione \u00e8 stata rimodernata; sono stati installati nuovi monitor di ultima generazione, i sottopassaggi sono stati ristrutturati, l'annuncio sonoro non \u00e8 pi\u00f9 effettuato da voce manuale ma da \"Roberto Oddcast automatico\" e sono stati ristrutturati anche i servizi igienici.\nMovimento.\nLa fermata \u00e8 servita dai treni regionali svolti da Trenitalia nell'ambito del contratto di servizio stipulato con la Regione Liguria.\nServizi.\nLa fermata, che RFI classifica nella categoria \"silver\", dispone dei seguenti servizi:\nInterscambi.\nLa fermata permette i seguenti interscambi:"}
{"id": "1902569", "revid": "80598", "url": "https://it.wikipedia.org/wiki?curid=1902569", "title": "Clan (casa discografica)", "text": ""}
{"id": "1902572", "revid": "1566286", "url": "https://it.wikipedia.org/wiki?curid=1902572", "title": "Alessandra Alberti", "text": "Biografia.\nHa esordito come attrice cinematografica nei film \"Le giraffe\" e \"Fantozzi 2000 - La clonazione\", entrambi del 2000), a cui hanno fatto seguito \"Il piacere di piacere\" (2002) e \"Tuttifrutti\" (2007) di cui ha curato anche la sceneggiatura e la regia.\nAttualmente vive a Roma dove lavora principalmente come regista per numerosi lavori per il grande e il piccolo schermo. "}
{"id": "1902584", "revid": "785863", "url": "https://it.wikipedia.org/wiki?curid=1902584", "title": "Kronk", "text": ""}
{"id": "1902586", "revid": "486946", "url": "https://it.wikipedia.org/wiki?curid=1902586", "title": "Kronk Pepikrankenitz", "text": ""}
{"id": "1902594", "revid": "125892982", "url": "https://it.wikipedia.org/wiki?curid=1902594", "title": "Dottor Fate", "text": "Il Dottor Fate, talvolta tradotto in Dottor Fato, \u00e8 il nome di diversi personaggi dei fumetti DC Comics, tutti stregoni dai grandi poteri. La prima versione fu creata da Gardner Fox e dall'artista Howard Scherman e apparve per la prima volta in \"More Fun Comics\" n. 55 (maggio 1940). Cominciando negli anni quaranta, il personaggio fu anche un membro del gruppo della Golden Age, la Justice Society of America. Poi successivamente entra a far parte della Justice League.\nInizialmente il Dottor Fate era Kent Nelson, il figlio di un archeologo, Sven Nelson, che mor\u00ec scoprendo la tomba di un antico essere mistico, Nabu. L'orfano venne introdotto da Nabu nelle arti magiche.\nIn seguito (dopo \"Crisi sulle Terre infinite\") la DC introdusse delle nuove versioni del Dottor Fate. Esse includevano:\nQuesti rinnovamenti ebbero vita breve, perch\u00e9 nelle apparizioni del Dottor Fate nei fumetti e in altri media fu sempre mantenuto il personaggio della Golden Age, Kent Nelson.\nBiografia.\nKent Nelson.\nKent Nelson, il figlio dell'archeologo americano Sven Nelson, accompagn\u00f2 suo padre in una spedizione nella Valle di Ur nel 1920. Quando suo padre apr\u00ec la tomba del mago Nabu, un gas velenoso venne rilasciato e risult\u00f2 letale per Sven Nelson causandone la morte. Nabu ebbe piet\u00e0 del giovane Nelson, lo crebbe insegnandogli le abilit\u00e0 dei maghi e gli confer\u00ec un magico elmo e un amuleto.\nNel 1940, Nelson ritorn\u00f2 negli Stati Uniti e si stabil\u00ec in una torre invisibile a Salem in Massachusetts. Da questo santuario, egli cominci\u00f2 la sua carriera di eroe combattendo il crimine nei panni di Dottor Fate. Durante questa prima parte della sua carriera Kent incontr\u00f2, si innamor\u00f2 e si spos\u00f2 con una donna dai capelli rossi chiamata Inza (di solito il cognome cambiava di continuo, ma si concord\u00f2 su Cramer). Alla fine degli anni trenta, Dottor Fate fu tra i membri fondatori della Justice Society of America. Vi rimase attivo fino al 1945 quando si dimise. In quel momento si ritir\u00f2 completamente dalle attivit\u00e0 pubbliche, non and\u00f2 in pensione n\u00e9 prest\u00f2 la sua attenzione altrove. Quando la JSA usc\u00ec dal pensionamento per collaborare con la Justice League negli anni sessanta, Dottor Fate torn\u00f2 e si riun\u00ec ai suoi vecchi colleghi.\nNel 1942, a causa in parte della personalit\u00e0 di Nabu che risiedeva nell'elmo e che prendeva il pieno controllo del corpo di Nelson quando lo indossava, Kent rimpiazz\u00f2 l'elmo stesso con un mezzo elmo che lasciava la parte inferiore del suo volto scoperto. Il cambiamento, mentre gli toglieva la maggior parte dei suoi poteri mistici, lasci\u00f2 Kent Nelson in pieno possesso delle sue azioni, anche pi\u00f9 di un normale umano. Durante questo tempo, Kent Nelson prese una laurea in medicina e divenne medico presso il Wetherby Free Clinic di Gotham City. Poco dopo, quando un super cattivo rub\u00f2 l'elmo di Nabu, Nelson perse ogni accesso all'elmo e sia esso che il ladro furono scaraventati in una dimensione alternativa. A un certo punto, tra le sue dimissioni dalla JSA e il suo ritorno negli anni sessanta, fu in grado di rientrare in possesso dell'elmetto e di reindossarlo e pot\u00e9 contare di nuovo sulla presenza di Nabu.\nAnche con il ritorno della JSA, le attivit\u00e0 di Dottor Fate furono meno che pubbliche. Queste inclusero l'assistenza al suo compagno della JSA Hourman contro Solomon Grundy e lo Psico Pirata, e alleanze in varie occasioni con Superman e Batman.\nQuando la JSA si ristabil\u00ec nuovamente nella nuova era degli eroi moderni, Dottor Fate fu uno dei membri che ritorn\u00f2 in azione. Anche se era diventato sempre pi\u00f9 instabile e si era ritirato dalla propria umanit\u00e0, Dottor Fate continuava a proteggere la Terra contro le minacce sovrannaturali. C'\u00e8 stato anche un periodo in cui Nelson, per diventare Dottor Fate, dovette fondersi con sua moglie Inza.\nPi\u00f9 tardi, Kent divenne il solo a indossare l'elmo e si un\u00ec alla nuova formazione della Justice League. La magia che manteneva lui e sua moglie giovani e uniti presto fall\u00ec e li fece invecchiare in un attimo.\nEric e Linda Strauss.\nDopo la morte di Kent Nelson, Nabu si mise alla ricerca di un nuovo ospite. Questa ricerca lo port\u00f2 a Eric e Linda Strauss. Egli li vincol\u00f2 affinch\u00e9 per diventare Dottor Fate si dovessero fondere, ma tuttavia condussero vite separate. Comunque Nabu fece rivivere il corpo di Kent Nelson nel ruolo di loro consigliere e istruttore. Dato che la torre invisibile che Kent Nelson usava come santuario fu distrutta, la coppia oper\u00f2 fuori dall'appartamento di Linda. Col tempo si un\u00ec a loro un piccolo demone gentile battezzato Petey e un avvocato chiamato Jack Small. Petey e Jack fornirono supporto morale e li aiutarono in alcune battaglie.\nDurante una battaglia su Apokolips, Eric rimase ucciso e lasci\u00f2 Linda ad occuparsi da sola del ruolo di Dottor Fate. Presto, il Signore del Caos raggiunse Linda e durante un attacco la uccise. Le anime di Eric e Linda si reincarnarono nei corpi di Wendy ed Eugene di Bellia.\nInza Nelson.\nLe anime di Kent e Inza Nelson, che hanno abitato l'amuleto di Dottor Fate, furono resuscitate in nuovi corpi. Tuttavia, scoprirono che solo Inza era capace di diventare Dottor Fate. Ella spese il tempo cercando di migliorare la sorte dell'umanit\u00e0, ma Kent la rimproverava circa il suo uso sconsiderato della magia.\nInza si adoper\u00f2 nell'usare i suoi poteri in modo proattivo, non come Kent, che aspettava che i guai si manifestassero prima di utilizzare i suoi poteri. La sua inesperienza inizialmente lavor\u00f2 contro di lei, ma divent\u00f2 pi\u00f9 competente con l'esperienza. La sua confidenza in crescita la condusse ad aumentare la sconsideratezza e ci\u00f2 port\u00f2 Kent e Inza a separarsi a causa dell'uso dei suoi poteri.\nI Nelson appresero che il Signore del Caos si era insidiato nell'elmetto di Nabu e diede a Inza i poteri derivanti dal caos invece che dall'ordine. Il Signore del Caos fu anche la ragione per cui Kent e Inza non poterono fondersi in Dottor Fate.\nInfine Kent ritorn\u00f2 dalla parte della moglie e l'aiut\u00f2 a sconfiggere il Signore del Caos. Inza quindi impar\u00f2 che i suoi poteri derivavano dal popolo del pianeta e non dal Caos o dall'Ordine.\nDopo aver battuto il Signore del Caos, i Nelson cominciarono a fondersi per diventare il nuovo Dottor Fate maschile. I Nelson conservarono il potere di potersi dividere in due Dottor Fate a seconda della necessit\u00e0. In questi determinati casi, il costume di Dottor Fate/Kent Nelson avrebbe avuto l'aspetto che aveva indossando il mezzo elmetto.\nNegli ultimi giorni da Dottor Fate i Nelson, insieme al resto della JSA, affrontarono il supercriminale Extant durante il tentativo di Parallax di cambiare la storia dell'universo. Extant, con apparente facilit\u00e0, caus\u00f2 alla maggior parte dei membri della Justice Society di raggiungere rapidamente la vecchiaia. Riusc\u00ec anche ad allontanare i Nelson dall'Elmo, dall'Amuleto e dal Mantello. I Nelson invecchiati e privati dei poteri fecero ritorno a Salem e andarono in pensione.\nJared Stevens.\nDopo il ritorno di Kent Nelson sulla Terra, Jared Stevens scopr\u00ec i rivestimenti di Dottor Fate e li tramut\u00f2 in un coltello, un set di piccole frecce e un bracciale. Si fece chiamare semplicemente Fate. Il solo incontro che ebbe con i Nelson fu quando morirono e quando le loro anime rientrarono nell'amuleto. La sua fine apparentemente arriv\u00f2 per mano di Mordru come parte del tentativo del mago oscuro di ereditare il mantello e gli artefatti di Dottor Fate.\nHector Hall.\nNabu, consapevole delle ambizioni di Mordru, aveva pianificato in anticipo di assicurare che il suo elmetto e il mantello di Dottor Fate sarebbero passati ad un reincarnato Hector Hall. Questo piano concise con la rinascita della Justice Society of America, che si impegn\u00f2 a proteggere il rinato Hector Hall.\nHector fu figlio di Hawkman e Hawkgirl (Carter Hall e Shiera) Questo fece di Hector un agente di equilibrio, invece di un agente simpatizzante per il Caos o per l'Ordine.\nPi\u00f9 tardi, lo Spettro, in un tentativo di espandere il male estinguendo la magia, si confront\u00f2 con Hector. Questo risult\u00f2 un bando per Hector e sua moglie su una montagna innevata, dove fu obbligato a scontare l'eternit\u00e0. I due pi\u00f9 tardi raggiunsero il figlio nel Sogno, abbandonando cos\u00ec il mondo mortale per sempre.\nKent V. Nelson.\nNipote del Dottor Fate originale, dopo aver indossato l'elmo, decider\u00e0 di usarlo per guadagnare soldi facili giocando d'azzardo. Dopo che la sua fidanzata Inza Fox verr\u00e0 uccisa, Kent decider\u00e0 di diventare un eroe. In seguito lascer\u00e0 la Terra per affinare le sue abilit\u00e0 mistiche, ma aiuter\u00e0 gli eroi terrestri in varie occasioni.\nVersione Amalgam.\nNell'universo Amalgam Fate si fonde con lo stregone supremo della Marvel, il Dottor Strange, dando vita al Dottor Strangefate; il suo alter ego \u00e8 Charles Xavier.\nA differenza degli altri supereroi e supercattivi Amalgam, lui \u00e8 cosciente di essere un prodotto della fusione dei due universi, e d\u00e0 la caccia ad Access perch\u00e9 lui \u00e8 il solo che possa creare l'universo Amalgam. Nella storia \"Unlimited Access\", il dottor Strangefate ritorner\u00e0 per ricreare l'universo Amalgam e permettere a lui e alle altre fusioni di vivere, ma verr\u00e0 poi sconfitto sia da Access che dal Dottor Strange.\nContinuer\u00e0 per\u00f2 a vivere, assieme agli altri personaggi Amalgam, dentro una bolla di vetro che verr\u00e0 data ad Access.\nPoteri e abilit\u00e0.\nDottor Fate \u00e8 uno dei maghi pi\u00f9 potenti della Terra e, in quanto tale, \u00e8 immortale. Egli ha un limitato controllo dello spazio e del tempo e utilizza la magia bianca propria dei signori dell'ordine, che gli concede una gran quantit\u00e0 di poteri che usa esclusivamente per scopi benefici e che solo in casi rari portano alla morte; ci\u00f2 lo rende un avversario formidabile, capace di tener testa anche ai personaggi pi\u00f9 forti e temibili. Possiede, poi, una variet\u00e0 di poteri mistici dovuti principalmente all'elmetto di Nabu (oltre a proteggerlo e a rendere la sua identit\u00e0 segreta, contiene l'anima dello stesso Nabu) e allo scettro di Anubi, che fornisce a Dottor Fate il suo costume e le abilit\u00e0 magiche; inoltre permette a chi lo indossa di vedere attraverso le illusioni e di percepire oltre i limiti dei comuni sensi umani. In generale, anche senza l'elmetto e la cappa del Destino che permette il volo, \u00e8 altamente resistente ai danni, pu\u00f2 disporre di una potente telecinesi, della capacit\u00e0 di creare campi di forza e di utilizzare i quattro elementi di aria, acqua, terra e fuoco.\nLe sue abilit\u00e0 come mistico sono molteplici e si possono dividere in:\nIl Dottor Fate conosce persino una serie di incantesimi capaci di uccidere un essere vivente con un semplice schiocco di dita e altri che gli consentono di esiliare in un'altra dimensione chiunque egli desideri; inoltre, in molte incarnazioni, egli pu\u00f2 emettere fulmini di energia mistica, teletrasportarsi attraverso l'universo, creare oggetti solidi fatti di energia e trasformare gli oggetti in altre forme di materia. I pieni limiti della sua magia sono sconosciuti, ma aumentano di incarnazione in incarnazione e, a seconda delle necessit\u00e0 di quest'ultima, cambiano forma."}
{"id": "1902595", "revid": "729019", "url": "https://it.wikipedia.org/wiki?curid=1902595", "title": "Stazione di Cogoleto", "text": "La stazione di Cogoleto \u00e8 una stazione ferroviaria a servizio del comune di Cogoleto sulla linea ferroviaria Genova - Ventimiglia. La gestione degli impianti \u00e8 affidata a Rete Ferroviaria Italiana (RFI) controllata del gruppo Ferrovie dello Stato.\nStruttura ed impianti.\nIl fabbricato viaggiatori, costruito su progetto dall'architetto Roberto Narducci, venne aperto al pubblico nel 1943; il fabbricato si sviluppa su due livelli: il primo piano \u00e8 una abitazione privata, il piano terra ospita i servizi per i viaggiatori e l'ufficio del capostazione. \u00c8 una struttura \u00e8 ricoperta in pietra al piano terra, in mattoni al primo piano.\nIl piazzale si compone di quattro binari. Nel dettaglio:\nServizi.\nLa stazione, che RFI classifica come \"silver\", offre i seguenti servizi:\nMovimento.\nIl servizio viaggiatori \u00e8 esclusivamente di tipo regionale. Il servizio \u00e8 espletato per conto della Regione Liguria da Trenitalia.\nI treni che effettuano servizio presso questa stazione sono circa 140."}
{"id": "1902597", "revid": "125167591", "url": "https://it.wikipedia.org/wiki?curid=1902597", "title": "Fioravanti (azienda)", "text": "La Fioravanti s.r.l. \u00e8 un'azienda di design italiana fondata nel 1987 da Leonardo Fioravanti con sede a Moncalieri, in Piemonte; \u00e8 particolarmente attiva nell'ambito dei concept automobilistici.\nIl contesto.\nLa societ\u00e0 \u00e8 nata come studio di architettura ed esercitava nel mercato giapponese, la quale prestava consulenza nella progettazione di abitazioni a Tokyo e Golf Club Houses nei dintorni della capitale.\nL'azienda si rivolge nella produzione dei mezzi di trasporto nel 1991 ottenendo la certificazione UNI EN ISO 9001:2000. Fino al 1993 la societ\u00e0 ha partecipato col gruppo Fiat per lo sviluppo di progetti correlati a programmi di produzione dei marchi FIAT, Alfa Romeo e Lancia.\nAl Salone dell'Automobile di Torino nel 1994 l'azienda presenta \"Sensiva\", un prototipo di vettura ibrida sportiva. Il progetto era principalmente indirizzato verso l'ecologia, basato su degli innovativi pneumatici sensibili brevettati dall'azienda stessa in Europa, Stati Uniti e Giappone. A tal successo innovativo, la Fioravanti venne invitata a partecipare al premio Compasso d'oro ADI proprio con il progetto \"Sensiva\" e di prender parte alla delegazione italiana del salone EVS132 di Los Angeles dello stesso anno.\nDue anni dopo, nel 1996 la Fioravanti presenta al Salone di Torino due concetti di automobile, \"Flair\" (una coup\u00e9 2+2 su base Fiat Bravo con aerofreni e un carico aerodinamico Cx=0,18) e \"Nyce\" (in collaborazione con la Fiat) che consisteva in un importante studio sulla riduzione dei pezzi di carrozzeria, applicato ad un prototipo definitivo di veicolo economico per il tempo libero; nel 1998 \u00e8 la volta della F100, dedicata ai 100 anni della Ferrari.\nAttualmente l'azienda ha iniziato alcune collaborazioni con case automobilistiche straniere e si occupa anche di realizzazioni in campo nautico e nel campo del disegno industriale.\nIn tempi pi\u00f9 recenti l'azienda ha continuato con realizzazioni indipendenti, come nel 2004 con la Fioravanti Kite e collaborazioni con note case automobilistiche come nel 2008 quando la carrozzeria piemontese disegna per Ferrari la Ferrari SP1. Questo modello , realizzato in esemplare unico, \u00e8 l'apripista del progetto \" Special Project \" programma voluto dalla Ferrari stessa per la realizzazione di pezzi unici realizzati in collaborazione con i pi\u00f9 famosi nomi del design italiano, per committenti privati. Nel 2006 viene presentata la Fioravanti Skill, sulla base della Fiat Grande Punto.\nFioravanti Thal\u00eca e la diretta evoluzione Hidra.\nAl salone di Ginevra del 2007, la Fioravanti presenta la Thal\u00eca, un concept di MPV, ibrido incentrato prevalentemente sul risparmio dei consumi e delle emissioni, grazie alla doppia alimentazione (benzina e idrogeno) e a molteplici accorgimenti aerodinamici e di componentistica.\nIl concept, lungo 4,675 metri e alto: 1,44 offre (con una larghezza di 1,88 metri e un passo di 2,9.) una vasta versatilit\u00e0 dello spazio interno e grandi capacit\u00e0 di carico, grazie al bagagliaio sviluppato in altezza. I sedili posteriori sono rialzati rispetto a quelli anteriori facendo spazio alle bombole per l'idrogeno; essendo quindi pi\u00f9 alti rispetto al posto guida e passeggero, la vettura \u00e8 dotata di un secondo parabrezza raccordato al tetto della vettura permettendo ai passeggeri posteriori di avere piena visione della strada. Oltre alla soluzione ibrida la vettura \u00e8 principalmente orientata a combattere i consumi grazie ad una ricercata soluzione aerodinamica che ha portato all'abolizione degli specchietti retrovisori (sostituiti da telecamere) e ad un inedito gruppo ottico anteriore caratterizzato da un unico sistema di illuminazione che autoregola l'intensit\u00e0 a seconda dell'uso.\nIl retro della vettura \u00e8 stato studiato per integrare all'interno di un unico elemento, la luce per la retromarcia, i fendinebbia posteriori ed il tergilunotto che integra al suo interno la leva per il bagagliaio.\nAl salone di Ginevra dell'anno successivo viene presentata la Fioravanti Hidra, diretta evoluzione della Thal\u00eca, con l'inedita particolarit\u00e0 di essere la prima vettura senza tergicristalli."}
{"id": "1902616", "revid": "467420", "url": "https://it.wikipedia.org/wiki?curid=1902616", "title": "Colombia ai Giochi olimpici", "text": "La Colombia ha partecipato per la prima volta ai Giochi olimpici nel 1932, ed ha mandato atleti per competere a tutte le edizioni tranne una dei Giochi olimpici estivi da allora, mancando solamente ai Giochi del 1952. La Colombia non ha mai partecipato ai Giochi olimpici invernali.\nGli atleti colombiani hanno vinto un totale di 32 medaglie olimpiche. Mar\u00eda Isabel Urrutia ha vinto la prima medaglia d'oro nel 2000.\nIl Comitato Olimpico Colombiano, creato nel 1936, venne riconosciuto dal Comitato Olimpico Internazionale nel 1948."}
{"id": "1902627", "revid": "1064007", "url": "https://it.wikipedia.org/wiki?curid=1902627", "title": "Drit\u00ebro Agolli", "text": "Biografia.\nHa realizzato i suoi studi superiori ad Argirocastro, completando la sua istruzione universitaria a Leningrado. Si \u00e8 dedicato soprattutto alla poesia, ma ha anche scritto novelle, brevi storie, saggi e romanzi."}
{"id": "1902633", "revid": "78666918", "url": "https://it.wikipedia.org/wiki?curid=1902633", "title": "Equazioni differenziali alle derivate parziali", "text": ""}
{"id": "1902644", "revid": "188323", "url": "https://it.wikipedia.org/wiki?curid=1902644", "title": "Cambio CVT", "text": ""}
{"id": "1902646", "revid": "124868566", "url": "https://it.wikipedia.org/wiki?curid=1902646", "title": "Vergine nera di Cz\u0119stochowa", "text": "La Vergine Nera di Cz\u0119stochowa (\"Czarna Madonna\" oppure \"Matka Boska Cz\u0119stochowska\" in polacco, \"Imago thaumaturga Beatae Virginis Mariae Immaculatae Conceptae, in Claro Monte\" in latino) \u00e8 una rappresentazione della Vergine Maria.\nStoria.\nLa \"Vergine Nera di Cz\u0119stochowa\" (nota anche come \"Madonna nera\") \u00e8 un'icona di tradizione medioevale bizantina della Madonna col Bambino. \nLa tradizione vuole che sia stata dipinta da san Luca, che essendo contemporaneo alla Madonna ne avrebbe dipinto il vero volto. Nel 1382 l'icona venne portata al Santuario di Cz\u0119stochowa a Jasna G\u00f3ra dal principe Ladislao di Opole. Nel 1430, durante le guerre degli Ussiti, l'icona venne profanata a colpi d'ascia che le avrebbero provocato un sanguinamento miracoloso, e ancora oggi sono visibili gli sfregi.\nNel XVII secolo la Madonna nera rappresentava per i polacchi la resistenza alle dominazioni straniere.\nAlla Madonna di Cz\u0119stochowa \u00e8 dedicato un canto religioso (\"Madonna Nera\"), il cui testo in italiano \u00e8 dovuto a Padre Adelfio Cimini.\nL'8 dicembre 2019, la Pontificia Unione Missionaria ha organizzato una cerimonia solenne per l'affidamento delle missioni cattoliche alla Vergine nera di Cz\u0119stochowa.\nNell'aprile 2019 le attiviste polacche Podle\u015bna, Prus e G\u017cyra-Iskandar hanno presentato un adattamento poster raffigurante la Vergine nera di Cz\u0119stochowa, con l'aggiunta di un'aureola con i colori rainbow del movimento LGBT. A seguito di questa performance, nel gennaio 2020 \u00e8 iniziato il procedimento penale contro le attiviste, accusate di aver violato l'articolo 196 del codice penale, che punisce con la reclusione fino a due anni chiunque \u201coffenda i sentimenti religiosi di altre persone insultando pubblicamente un oggetto di culto\u201c. Il 2 marzo, il processo si \u00e8 concluso con l'assoluzione, in quanto \u00e8 stato riconosciuto che le tre attiviste non avevano l'intenzione di offendere un oggetto di culto, ma solo di mostrare il proprio sostegno alla comunit\u00e0 LGBT+.\nVergine Nera nelle altre culture.\nNella tradizione Vud\u00f9 l'immagine parzialmente modificata rappresenta Erzulie Dantor un'importante Loa.\nAllo stesso modo nel culto della Santeria l'immagine rappresenta Santa Barbara Africana.\nQuesto curioso fatto ha origine ai tempi della Rivoluzione di Haiti, quando i soldati polacchi alleati dei dominatori Francesi portarono con loro raffigurazioni di Santi e Madonne cristiane."}
{"id": "1902647", "revid": "599013", "url": "https://it.wikipedia.org/wiki?curid=1902647", "title": "Giancarlo Polidori", "text": "Professionista dal 1966 al 1976, conta la vittoria di una tappa al Giro d'Italia e di una Tre Valli Varesine.\nCarriera.\nPassista veloce, ottenne diversi successi soprattutto in classiche nazionali, ma anche in corse a tappe straniere, come al Tour de Suisse e Tour de Romandie.\nIl suo anno d'oro fu il 1971 quando si impose al Giro di Toscana, Giro del Veneto, Tre Valli Varesine, fin\u00ec secondo al Trofeo Matteotti e al Giro di Romagna e terzo nella Coppa Placci e nel Giro dell'Emilia, fino ad un importantissimo quarto posto ai Mondiali su strada di Mendrisio. Quell'anno gli venne assegnato il \u00abSan Silvestro d'Oro\u00bb come miglior professionista italiano.\nSia al Tour de France che al Giro d'Italia riusc\u00ec ad indossare il simbolo del primato, anche se solo per pochi giorni."}
{"id": "1902648", "revid": "124298859", "url": "https://it.wikipedia.org/wiki?curid=1902648", "title": "I Like Chopin", "text": "I Like Chopin \u00e8 una canzone del 1983 interpretata dal cantante Gazebo, pubblicata come singolo dalla Baby Records.\nLa canzone ebbe molto successo raggiungendo ben presto la vetta di molte classifiche europee. La musica \u00e8 stata scritta da Pierluigi Giombini, il testo da Gazebo. Fa parte dell'eponimo album \"Gazebo\" anch'esso pubblicato dalla Baby Records nel 1983.\nSul lato B \u00e8 presente una versione strumentale della stessa canzone.\nTracce.\n7\" single \nLato A\nLato B\n12\" maxi \nLato A\nLato B"}
{"id": "1902651", "revid": "110157", "url": "https://it.wikipedia.org/wiki?curid=1902651", "title": "Coppa dei Caraibi 1995", "text": "La Coppa dei Caraibi 1995 \"(Shell Caribbean Cup 1995)\" fu la tredicesima edizione della Coppa dei Caraibi (la settima con la nuova denominazione), competizione calcistica per nazione organizzata dalla CFU. La competizione si svolse congiuntamente in Giamaica e alle Isole Cayman dal 21 luglio al 30 luglio 1995 e vide la partecipazione di otto squadre: , , , , , , e . Il torneo valse anche come qualificazione per la CONCACAF Gold Cup 1996.\nLa CFU organizz\u00f2 questa competizione come \"CFU Championship\" dal 1978 al 1988; dal 1989 al 1990 sotto il nome di \"Caribbean Championship\"; dall'edizione del 1991 a quella del 1998 cambi\u00f2 nome e divenne \"Shell Caribbean Cup\"; le edizioni del 1999 e del 2001 si chiamarono \"Caribbean Nations Cup\"; mentre dal 2005 al 2014 la competizione si chiam\u00f2 \"Digicel Caribbean Cup\"; nell'edizione del 2017 il suo nome \u00e8 stato \"Scotibank Caribbean Cup\".\nFase finale.\nFase a gruppi.\nGruppo A.\n e qualificati alle semifinali.\nGruppo B.\n e qualificati alle semifinali.\nFase a eliminazione diretta.\nFinale.\n e qualificate per la CONCACAF Gold Cup 1996.\nStatistiche.\nClassifica marcatori.\n6 reti\n5 reti\n4 reti\n3 reti\n2 reti\n1 rete"}
{"id": "1902652", "revid": "289247", "url": "https://it.wikipedia.org/wiki?curid=1902652", "title": "I like Chopin/I like Chopin (instrumental)", "text": ""}
{"id": "1902655", "revid": "889336", "url": "https://it.wikipedia.org/wiki?curid=1902655", "title": "Faris Haroun", "text": "Carriera.\nClub.\nDopo essersi formato all'SC Jette e al R.W.D. Molenbeek, Haroun nel 2002 passa al . Dopo una stagione nelle giovanili, nel 2003 entra a far parte a tutti gli effetti della rosa della prima squadra, collezionando 12 presenze e 3 reti nella stagione 2003-2004. Col passare del tempo, si guadagna il posto da titolare per le successive 4 stagioni. Nel mercato estivo 2008, passa al Germinal Beerschot. Nell'agosto 2011 si trasferisce in Inghilterra, al Middlesbrough.\nNazionale.\nHa fatto parte della nazionale di calcio belga Under-21, con cui ha partecipato all'Europeo di categoria 2007, svoltosi nei Paesi Bassi. Il viene eliminato in semifinale contro l'. Partecipa inoltre alle Olimpiadi di Pechino 2008. Chiude la sua esperienza in Under-21 nel 2008 risultando, con 25 partite giocate, il secondo di sempre dietro solo a Maarten Martens.\nHa anche esordito in nazionale maggiore, il 2 giugno 2007 contro il ."}
{"id": "1902657", "revid": "123380368", "url": "https://it.wikipedia.org/wiki?curid=1902657", "title": "San Lorenzo (Parabiago)", "text": "San Lorenzo (\"San Lorenz\" in dialetto milanese, : ) \u00e8 una frazione del comune di Parabiago nella citt\u00e0 metropolitana di Milano in Lombardia. \u00c8 posizionata lungo la Strada statale 33 del Sempione, divisa dal capoluogo comunale tramite il fiume Olona ed il Parco dei Mulini. Il Canale Villoresi scorre a San Lorenzo. La frazione San Lorenzo confina inoltre con Nerviano, San Vittore Olona, Cantalupo (Cerro Maggiore). Due cave sono presenti sul confine con Nerviano e San Vittore Olona.\nEtimologia.\n\u00c8 ovvio che il nome della frazione deriva da san Lorenzo, al quale probabilmente era dedicata una cappella votiva in epoca remota; durante gli ultimi decenni di esistenza dell'Impero romano e nell'alto medioevo, anche l'Altomilanese non era risparmiato dalle invasioni barbariche, bisognava quindi proteggere i passanti che percorrevano le vie di comunicazione, dunque nell'antico avamposto sulla \"strada del Sempione\", forse venne edificata una cappella o addirittura una primitiva chiesetta dedicata al Santo.\nStoria.\nLa frazione dovrebbe avere origini durante il periodo della dominazione romana, come testimoniato dalla scoperta di numerosi reperti archeologici come tombe, monete ed altri oggetti, tra i quali la \"Patera di San Lorenzo\", scoperta nel 1907, risalenti tutti ai primi secoli dopo Cristo; probabilmente San Lorenzo era un avamposto sull'antica \"strada del Sempione\".\nDel medioevo non sono giunte notizie rilevanti, eccetto per l'antica chiesa di San Lorenzo, menzionata da Goffredo da Bussero nel \"Liber Notiti\u00e6 Sanctorum Mediolani\" (1289). Proprio l'antica chiesa lungo il Sempione venne demolita in epoca barocca, per costruirne una seconda sul medesimo luogo (1671), demolita anch'essa nella prima met\u00e0 del secolo XX. Talvolta la frazione nel periodo medioevale, veniva denominata \"Cassina San Lorenzo\".\nNel 1880 fu aperta la tranvia Milano \u2013 Legnano \u2013 Gallarate, che correndo lungo il Sempione, attraversava quindi anche la frazione, con una feramata nell'attuale piazza della Libert\u00e0. Fu soppressa nel 1966.\nAgli inizi del XX secolo la frazione, nella quale nacquero ben due sindaci di Parabiago (Celestino Zerbi dal 1899 al 1900 ed Andrea Moroni dal 1907 al 1920), tent\u00f2 la via dell'autonomia dal capoluogo comunale e la conseguente costituzione a municipio indipendente, ma le ragioni portate avanti non vennero prese in considerazione e tali proposte vennero \"bollate\" come causa di rivalit\u00e0 campanilistiche. Come esempio delle critiche all'autonomia sanlorenzese, pu\u00f2 essere presa in considerazione l'ammonizione di Don Marco Ceriani nella sua \"Storia di Parabiago, vicende e sviluppi dalle origini ad oggi\" (1948).\nNel 1922 sorsero le scuole elementari composte di due sole aule, un anno dopo veniva inaugurato il monumento ai caduti della Prima guerra mondiale nell'attuale piazza della Libert\u00e0; mentre nel 1933 il collegamento con il capoluogo comunale, viene rafforzato dalla ricostruzione del ponte sull'Olona in cemento armato, precedentemente era in legno. Infine nel 1987 entr\u00f2 in funzione la Scuola Media Statale edificata in un'area di circa 9000 m2, con annesso piazzale antistante e palazzetto dello sport, dove inoltre si svolgono le partite casalinghe del Volley Parabiago e del Volley San Lorenzo.\nI collegi privati di San Lorenzo.\nA San Lorenzo in passato ebbero sede due collegi privati. Il primo fu istituito nel 1778 da Don Giacomo Prandone (1745-1820), figlio di un farmacista parabiaghese ed ex consigliere di Carlo Francesco Maggiolini (figlio di Giuseppe Maggiolini); sito in una modesta casa e con pochi allievi, specializzato in letteratura e scienze, venne sciolto dopo la morte del prelato. Il secondo fu indetto il 16 settembre 1817 da Don Giacomo Barbaglia, ex insegnante del Collegio Cavalleri in Parabiago, successivamente al permesso concesso dal Regio Governo; fu collocato nella casa privata del Barbaglia, egli tramite una retta mensile di 43 lire, vitto ed alloggio compresi, insegnava agli allievi la grammatica soprattutto, per abilitarli ai seminari e ai licei.\nChiesa dei Santi Lorenzo e Sebastiano.\nSituata in via Manara, \u00e8 la Chiesa di San Lorenzo; edificata tra il 1928 ed il 1929 in stile moderno, a sostituire la vecchia chiesa barocca del 1671, posizionata sul Sempione ed oggi scomparsa.\nSagra di San Lorenzo.\n\u00c8 l'evento pi\u00f9 importante di tutto l'anno. Ha inizio il venerd\u00ec antecedente alla prima domenica di settembre e prosegue per tutta la settimana successiva, terminando il luned\u00ec dopo la seconda domenica del mese. Dura 10 giorni e si svolge principalmente nell'oratorio del paese. \u00c8 caratterizzato da mostre, giochi, concerti e un torneo di calcio tra i 4 rioni di S.Lorenzo. In occasione della sagra viene aperto un ristorante e un punto ristoro all'interno del centro giovanile.\nEconomia.\nIndustria.\nQui aveva sede la Termozeta, che produceva elettrodomestici e fu uno degli sponsor del Giro d'Italia tra gli anni settanta e ottanta.\nHa ancora sede la multinazionale Icap-Sira, industria chimica che ha come prodotti principali collanti, coloranti e polimeri."}
{"id": "1902658", "revid": "287204", "url": "https://it.wikipedia.org/wiki?curid=1902658", "title": "Coppa Rosa", "text": "La Coppa Rosa \u00e8 una corsa in linea femminile di ciclismo su strada riservata alla categoria donne allieve, che si svolge nella cittadina trentina di Borgo Valsugana, in Italia, ogni anno in settembre.\nStoria.\n\u00c8 la versione femminile della pi\u00f9 vecchia Coppa d'Oro e la formula della competizione \u00e8 la stessa: una corsa ciclistica di un giorno dedicata alle giovani dilettanti. Come per la corsa maschile, il premio viene consegnato al Direttore sportivo della squadra in cui milita la ciclista vincitrice. La Coppa Rosa si disputa di sabato, un giorno prima della Coppa d'Oro.\nLa corsa si svolge dal 2000, e prevede un circuito alternativo a quello che seguiranno il giorno successivo i colleghi maschi, mantenendo per\u00f2 in comune l'arrivo nella cittadina di Borgo Valsugana.\nAlbo d'oro.\n\"Aggiornato all'edizione 2016.\""}
{"id": "1902663", "revid": "1543377", "url": "https://it.wikipedia.org/wiki?curid=1902663", "title": "Paula Denyer", "text": "Attualmente sconta l'ergastolo presso il carcere di Barwon per l'uccisione di Elizabeth Stevens, diciottenne, Debbie Fream, ventiduenne e Natalie Russell, diciassettenne avvenute tutte a Frankston, Victoria. Denyer \u00e8 conosciuta anche con il titolo di \"Serial killer di Frankston (\"Frankston Serial Killer\")\"\nPrimi anni.\nSecondo i ricordi della madre, da bambino Denyer cadde dalla tavola e riport\u00f2 un trauma alla testa. Inoltre suo fratello David, trovando Paul sul suo letto a saltare, gli sbatt\u00e9 violentemente il capo contro la parte anteriore del letto. Ma non sempre Denyer fu la vittima; uccise infatti a coltellate il gatto di famiglia e lo impicc\u00f2 ad un albero. Spesso rubava la biancheria intima dei vicini e si masturbava con essa.\nOmicidi.\nDurante un periodo di sette settimane del 1993, Denyer, all'epoca ventunenne, perseguit\u00f2 e uccise tre donne che vivevano nel sobborgo di Melbourne, Frankston. La motivazione dei suoi crimini fu evidente durante un interrogatorio a cui la polizia sottopose il reo, il quale estern\u00f2 il suo odio verso tutte le donne.\nRichiesta di cambio sesso.\nMentre era in carcere, Paul chiese il permesso di acquistare e usare cosmetici da donna, ma tale richiesta fu subito negata. Inoltre si interess\u00f2 alla possibilit\u00e0 data ai prigionieri dalla legge locale di eseguire un cambio di sesso, ma non fu considerato idoneo all'intervento neanche dai medici specialisti.\nAsta online di una lettera.\nUna lettera scritta da Denyer a una libreria negli Stati Uniti fu messa in vendita su internet tramite il meccanismo delle aste online nel mese di agosto del 2007 tramite il sito \"MurderAuction.com\". La lettera era firmata Paula. Tra i commenti posti dal venditore sul sito si pu\u00f2 leggere:\n\"Il serial killer australiano Paul Denyer, conosciuto con lo pseudonimo di Frankston Serial Killer, preferisce farsi chiamare Paula. Infatti egli ha firmato questa missiva come Paula. Nel mittente si pu\u00f2 leggere 'Paula Denyer' con le restanti informazioni per il recapito scritte in 9 linee di sua mano\"."}
{"id": "1902666", "revid": "78273", "url": "https://it.wikipedia.org/wiki?curid=1902666", "title": "Reattivo di Ehrlich", "text": ""}
{"id": "1902667", "revid": "1632387", "url": "https://it.wikipedia.org/wiki?curid=1902667", "title": "Lady Gaga", "text": "Artista camaleontica, conosciuta per i modi eccentrici, trae il proprio nome d'arte dal brano \"Radio Ga Ga\" dei Queen. Lady Gaga si \u00e8 affermata nel panorama musicale tanto per il suo atteggiamento provocatorio quanto per la qualit\u00e0 delle sue esibizioni dal vivo; in molti, infatti, l'hanno definita una delle migliori interpreti pop del XXI secolo.\nL'artista \u00e8 sotto contratto con la Interscope Records e ha debuttato nel 2008 con l'album \"The Fame\", incluso dalla rivista \"Rolling Stone\" tra i 100 migliori album di debutto della storia; da esso sono stati estratti vari singoli, tra cui \"Just Dance\" e \"Poker Face\", di grande successo mondiale. A \"The Fame\" ha fatto seguito nel 2009 l'EP \"The Fame Monster\", dal quale sono stati estratti i singoli \"Bad Romance\", \"Telephone\" e \"Alejandro\". Il secondo album in studio della cantante, \"Born This Way\", pubblicato nel 2011, ha raggiunto il primo posto negli Stati Uniti d'America e in altri venti stati; il singolo omonimo fu inoltre il pi\u00f9 veloce della storia nelle vendite su iTunes con oltre un milione di copie vendute in cinque giorni. Anche i successivi album in studio \"Artpop\" (2013), \"Cheek to Cheek\" (2014, con Tony Bennett) e \"Joanne\" (2016), insieme alla colonna sonora \"A Star Is Born Soundtrack\", hanno raggiunto la vetta della Billboard 200. Il suo sesto album in studio, \"Chromatica\", uscito nel 2020, ha segnato il ritorno della cantante alle sonorit\u00e0 dance pop degli esordi ed \u00e8 stato promosso da tre singoli, tra cui \"Rain on Me\" con Ariana Grande, che ha debuttato direttamente in vetta nella Billboard Hot 100, donando a Lady Gaga una numero uno in tre decenni differenti (2000, 2010 e 2020). Tale album \u00e8 diventato il sesto consecutivo dell'artista a debuttare in vetta alla Billboard 200, rendendola la cantante pi\u00f9 veloce nella storia a riuscirci, in 9 anni e 2 giorni.\nAl 2016, la cantante ha venduto globalmente 28 milioni di album e 157 milioni di singoli, di cui 11 milioni di album e oltre 56 milioni di singoli venduti soltanto negli Stati Uniti d'America secondo quanto stilato dalla rivista statunitense \"Billboard\", risultando tra gli artisti con maggiori vendite nella storia dell'era digitale. Nel 2014 il suo singolo \"Bad Romance\" \u00e8 stato certificato dieci volte disco di platino dalla RIAA, ricevendo il Digital Diamond Award per le oltre 10 milioni di copie vendute digitalmente, rendendo Lady Gaga la prima artista femminile nella storia a ricevere tale riconoscimento, conferito l'anno dopo anche a un altro suo singolo, \"Poker Face\". Nel 2020 anche i brani \"Just Dance\" e \"Shallow\" hanno raggiunto tale traguardo, facendo entrare Lady Gaga nel Guinness dei primati.\nDurante la sua carriera ha vinto vari premi, tra cui un Premio Oscar per la migliore canzone per il brano \"Shallow,\" due Golden Globe, dodici Grammy Award, tre BRIT Award e un Premio BAFTA alla migliore colonna sonora (prima artista donna a riceverlo); ha inoltre ricevuto due ulteriori candidature al Premio Oscar: una nella sezione migliore canzone per \"Til It Happens to You\" e un'altra nella sezione miglior attrice protagonista per la sua performance in \"A Star is Born\".\nNel 2016 Lady Gaga ha ricevuto un Guinness World Record in quanto la sua pagina Wikipedia risulta essere la pi\u00f9 visualizzata di sempre tra le pagine femminili (circa 80 milioni di visualizzazioni) e in generale \u00e8 preceduta solo da Barack Obama e Michael Jackson.\nBiografia.\nStefani Joanne Angelina Germanotta \u00e8 nata il 28 marzo 1986 al Lenox Hill Hospital, nell'Upper East Side di New York. Il padre, Joseph Germanotta, \u00e8 un imprenditore e ristoratore statunitense di origini siciliane (il nonno di lui era infatti emigrato da Naso, in provincia di Messina, per raggiungere gli Stati Uniti d'America nel 1908) mentre la madre, Cynthia Germanotta, \u00e8 un'imprenditrice e filantropa statunitense di origini franco-canadesi. Ha anche una sorella minore di nome Natali, laureata in fashion design.\nCresciuta poi nell'Upper West Side di Manhattan, Germanotta ha frequentato la scuola cattolica per sole ragazze Convent of the Sacred Heart School e si \u00e8 descritta come una studentessa \u00abmolto dedita, molto studiosa, molto disciplinata\u00bb ma \u00abun po' insicura\u00bb. Ha confessato che durante gli anni scolastici ha sub\u00ecto diversi atti di bullismo da parte dei coetanei. In seguito, la sua passione per i musical durante il liceo l'ha portata a interpretare protagoniste di diverse produzioni, come Adelaide in \"Guys and Dolls\" e Philia in \"A Funny Thing Happened on the Way to the Forum\". A quindici anni \u00e8 apparsa brevemente nell'episodio \"Piccoli boss crescono\" della serie televisiva \"I Soprano\", mentre verso il 2005, all'et\u00e0 di 19 anni, appare nel programma televisivo di MTV \"Boiling Points\". Negli anni ha avuto modo di raccontare che in quello stesso periodo \u00e8 stata stuprata da un uomo pi\u00f9 grande di lei di circa 20 anni ed \u00e8 rimasta incinta, dovendo ricorrere all'aborto. Inizialmente ha cercato di superare il trauma con l'alcol, ma poi ha deciso di andare in terapia per superare definitivamente lo shock. Ha poi dichiarato che a causa di questo accaduto ha iniziato a soffrire di disturbo da stress post-traumatico. Nel 2020 ha rivelato di aver avuto un crollo psicotico e che per contrastare episodi simili \u00e8 in cura con il farmaco olanzapina.\nDopo il liceo, incoraggiata dalla madre, Germanotta \u00e8 riuscita ad entrare alla Tisch School of the Arts dell'Universit\u00e0 di New York, abbandonandola poco dopo per dedicarsi completamente alla sua carriera musicale. Lasciata quindi la casa dei suoi genitori, ha iniziato a vivere in piccoli appartamenti in affitto e ad esibirsi nei club del Lower East Side, dove suonava con gruppi musicali da lei formati chiamati Mackin Pulsifer e Stefani Germanotta Band. Intenta a trovare un proprio stile musicale, ha deciso di fare qualcosa di nuovo e provocatorio sulla scena underground e rock and roll newyorkese, ovvero la musica pop. Il padre ha raccontato di essere rimasto sconvolto quando ha scoperto che la figlia si era messa in mostra in un bar burlesque, esibendosi al fianco di drag queen e spogliarellisti, tanto da darle un ultimatum: le avrebbe pagato l'affitto dell'appartamento in Stanton Street solo per qualche mese, dopodich\u00e9 avrebbe dovuto provvedere da sola o, in caso contrario, sarebbe tornata a studiare all'universit\u00e0.\nCarriera.\nGli esordi (2005-2007).\nNell'estate del 2005 Germanotta ha registrato un paio di brani insieme al rapper Melle Mel, per un audio libro per bambini, chiamato \"The Portal in the Park\". Nel settembre dello stesso anno ha fondato la Stefani Germanotta Band, composta da amici della cantante: Calvin Pia era il chitarrista, il bassista era Eli Silverman e il batterista Alex Beckham. Il gruppo faceva promozione in diversi bar e, tramite questi concerti, ha guadagnato diversi sostenitori, attirando l'attenzione del produttore musicale Joe Vulpis, il quale ha permesso loro la registrazione di due EP, \"Words\" e \"Red and Blue\". Questi due album sono stati venduti in quantit\u00e0 limitata nei concerti del gruppo e a New York.\nUn giorno il produttore Rob Fusari ha incaricato Wendy Starland, una sua scout, di trovare una ragazza che potesse diventare la frontwoman di un gruppo musicale. Nel giugno del 2006 la scout ha incontrato Stefani Germanotta e, malgrado non corrispondesse agli standard prefissati da Fusari, ha parlato di lei con il produttore perch\u00e9 la considerava \"interessante\". Dopo due settimane di incertezze, Fusari ha deciso di fissare un appuntamento con lei e la ha assunta. Successivamente, per rendere commerciale l'ancora ventenne Germanotta, Fusari ha deciso di organizzare una riunione con il proprio staff; durante l'incontro, un membro ha parlato dei Queen e del brano \"Radio Ga Ga\" e per questo motivo alla fine della riunione hanno deciso che il nome d'arte della cantante sarebbe stato Lady Gaga.\nLady Gaga, trovandosi quindi costretta a cercare una casa discografica, firm\u00f2 nel 2006 un contratto con la Def Jam, che, tuttavia, fu rescisso dopo soli tre mesi. Il capo della Def Jam, L.A. Reid, ha poi sostenuto a tal proposito di aver commesso \"il pi\u00f9 grande errore della sua vita\".\nSenza alcuna casa discografica che producesse la sua musica, nel 2007 Gaga ha iniziato a collaborare assiduamente con la DJ e ballerina Lady Starlight. Le due infatti si sono esibite in vari concerti e manifestazioni newyorkesi, come il Mercury Lounge e il Rockwood Music Hall. Nell'agosto 2007 le due sono state invitate a partecipare al festival musicale Lollapalooza, dove hanno intrattenuto un pubblico di circa 200 persone.\nFusari ha intanto continuato a lavorare con Lady Gaga e nel 2008 ha inviato alcune canzoni a Vincent Herbert della Interscope Records. Grazie a lui, nel gennaio dello stesso anno Lady Gaga venne messa sotto contratto dalla casa discografica, venendo assunta come cantautrice. Ha scritto testi di brani per la Konvict Muzik, l'etichetta di Akon, e per artisti come Fergie, Pussycat Dolls, Britney Spears e New Kids on the Block.\n\"The Fame\" (2008-2009).\nVerso febbraio del 2008 Lady Gaga ha presentato alla sua casa discografica, la Interscope, il brano \"Just Dance\". I produttori hanno apprezzato il brano e per questo hanno deciso di girare un video musicale in una casa a Los Angeles. L'8 aprile 2008 il singolo \u00e8 stato pubblicato, ma il successo \u00e8 arrivato nel 2009, quando ha raggiunto la prima posizione in sette paesi, tra cui la Billboard Hot 100 statunitense. Mondialmente, \"Just Dance\" ha venduto 7,7 milioni di copie nel 2009, risultando il quarto brano pi\u00f9 venduto di quell'anno.\nLa prima apparizione televisiva di Lady Gaga \u00e8 avvenuta nel maggio del 2008, sulla rete televisiva Logo, durante la premiazione dei NewNowNext Awards, durante la quale si \u00e8 esibita con \"Just Dance\". Nel luglio del 2008, invece, ha partecipato al Gay pride di San Francisco cantando \"LoveGame\", \"Beautiful, Dirty, Rich\" e \"Just Dance\".\nIl 19 agosto ha pubblicato il suo album d'esordio, \"The Fame\", il quale ha venduto 15 milioni di copie fino al 2010. Il 16 settembre \u00e8 stato pubblicato il singolo promozionale \"Beautiful, Dirty, Rich\", con lo scopo di promuovere la serie TV \"Dirty Sexy Money\".\nIl secondo singolo estratto da \"The Fame\" \u00e8 stato invece \"Poker Face\", un successo inaspettato che \u00e8 riuscito a bissare il successo del primo, raggiungendo la numero uno nelle classifiche mondiali di oltre venti Paesi e diventando il secondo singolo della cantante a raggiungere la prima posizione nella Billboard Hot 100. Il singolo \u00e8 risultato il pi\u00f9 venduto del 2009 con 9,8 milioni di copie vendute.\nTra inizio ottobre e fine novembre 2008 l'artista ha iniziato una serie di concerti assieme ai colleghi della Interscope New Kids on the Block, riunitisi quell'anno, partecipando inoltre al loro album \"The Block\" nel brano \"Big Girl Now\". Il 16 dicembre 2008 la casa discografica della cantante ha distribuito per il mercato digitale un brano musicale natalizio inciso da Lady Gaga e Space Cowboy, intitolato \"Christmas Tree\".\nDopo aver annunciato \"Poker Face\" la cantante \u00e8 stata ingaggiata come artista di apertura nei concerti dei New Kids on the Block, delle Pussycat Dolls e dei Take That. Finita l'apertura, andava nei locali per guadagnare soldi extra da spendere per i progetti della \"Haus of Gaga\".\nIl 3 febbraio 2009 ha pubblicato il suo terzo singolo \"Eh, Eh (Nothing Else I Can Say)\", mentre il mese seguente \u00e8 stata la volta del quarto singolo \"LoveGame\". Il 12 marzo ha preso il via il suo primo tour mondiale, \"The Fame Ball Tour\", prodotto sul modello del collettivo \"Haus of Gaga\". Lady Gaga si \u00e8 poi esibita ai MuchMusic Video Award 2009, vincendo anche il premio come \"Miglior video di un artista internazionale\" con il video di \"Poker Face\".\nIl 6 luglio 2009 \u00e8 stato pubblicato come quinto singolo il brano \"Paparazzi\" esclusivamente per il mercato inglese, irlandese e italiano. Nello stesso periodo Lady Gaga ha duettato con Michael Bolton in \"Murder My Heart\", incluso nell'album \"One World One Love\" del cantante, e ha ottenuto nove candidature agli MTV Video Music Awards 2009, vincendo il premio come \"Miglior nuova artista\". In questo evento, ha sconvolto con una performance di \"Paparazzi\": durante l'esibizione, Gaga ha inscenato il suo suicidio per la fama appendendosi a una corda e facendo colare dal reggiseno del sangue finto; l'esibizione \u00e8 stata inserita tra le migliori della storia della cerimonia, solo dietro a quelle di Michael Jackson del 1995, di Madonna del 1990 e di Bon Jovi del 1989. Successivamente ha partecipato anche agli MTV Europe Music Awards 2009, vincendo il premio come \"Migliore rivelazione dell'anno\".\n\"The Fame Monster\" (2009-2010).\nDopo il successo del suo album d'esordio \"The Fame\", la cantante ha pubblicato il 23 novembre 2009 l'EP di otto tracce \"The Fame Monster\".\nIl primo singolo pubblicato da \"The Fame Monster\" \u00e8 stato \"Bad Romance\", presentato in anteprima il 3 ottobre 2009 al \"Saturday Night Live\", dove la cantante ha dato vita a uno sketch comico al fianco di Madonna. Il brano ha iniziato ben presto la scalata al successo nelle classifiche mondiali e si \u00e8 piazzato al primo posto in oltre 15 Paesi e al secondo posto nella Billboard Hot 100. Il singolo ha venduto circa 9,7 milioni di copie nel 2010, risultando il secondo pi\u00f9 venduto a livello mondiale di quell'anno, dietro solo a \"Tik Tok\" di Kesha. Il videoclip del brano, oltre a suscitare clamore generale all'uscita, nel 2018 \u00e8 stato posizionato dalla rivista \"Billboard\" al primo posto tra i migliori del ventunesimo secolo. Grazie ad esso, inoltre, Lady Gaga \u00e8 diventata la prima artista ad ottenere oltre un miliardo di visualizzazioni dei suoi video su YouTube.\nPer promuovere l'EP, il 27 novembre \u00e8 iniziato il \"The Monster Ball Tour\", secondo tour a livello mondiale della cantante. Esso \u00e8 stato un grande successo commerciale, tanto da diventare il tour con maggior successo di tutti i tempi per un'artista debuttante e il tredicesimo del primo decennio degli anni 2000.\nVerso dicembre la cantante ha confermato \"Telephone\" come secondo singolo estratto da \"The Fame Monster\", brano interpretato in coppia con Beyonc\u00e9. Mondialmente, il singolo ha venduto 7,4 milioni di copie, risultando il quarto brano pi\u00f9 venduto del 2010.\nIl 31 gennaio 2010 ha ottenuto i suoi primi due Grammy Awards, uno per \"Poker Face\" come Migliore registrazione dance e l'altro per l'album \"The Fame\", eletto Miglior album dance/elettronico. In questa occasione si \u00e8 esibita con \"Poker Face\" e un medley di \"Speechless\" e \"Your Song\" in coppia con Elton John. Il 16 febbraio successivo ha vinto inoltre tre BRIT Awards, come \"Miglior artista internazionale femminile\", \"Migliore album internazionale\" (per \"The Fame\") e \"Migliore artista emergente\", diventando la cantante femminile con pi\u00f9 vittorie in una sola serata. In tale occasione ha sfoggiato un abito creato dallo stilista Francesco Scognamiglio, che \u00e8 stato molto discusso dai media.\nNel mese di marzo del 2010 \u00e8 stato pubblicato in Giappone l'album di remix \"The Remix\", il quale ha venduto mondialmente copie. Dopo la pubblicazione dell'album di remix \u00e8 stato pubblicato il terzo singolo dell'album, \"Alejandro\", il cui video ha fatto discutere in diversi Paesi per i vari riferimenti religiosi e per i suoi contenuti definiti \"sacrileghi\". Il brano ha avuto molto successo in Europa, e negli Stati Uniti ha stabilito un record: \u00e8 stato il settimo singolo consecutivo della cantante a entrare nella \"top 10\" del Paese.\nVerso il mese di luglio \u00e8 stato annunciato come unico singolo promozionale di \"The Fame Monster\" il brano \"Dance in the Dark\", esclusivamente per\u00f2 per le radio australiane. Il brano non \u00e8 stato accompagnato da un video ma comunque \u00e8 riuscito a entrare in diverse classifiche europee, aggiudicandosi inoltre una nomination ai Grammy Awards del 2011 nella categoria \"miglior registrazione dance\".\nA settembre Lady Gaga ha partecipato agli MTV Video Music Awards. Candidata per la vittoria di 13 premi (record nella storia della manifestazione), \u00e8 riuscita a trionfare in 8 categorie, vincendo 7 premi per il singolo \"Bad Romance\" e uno per \"Telephone\". Mentre ritirava il premio per la vittoria nella categoria \"Video dell'anno\", ottenuto grazie a \"Bad Romance\", Lady Gaga ha stupito il pubblico indossando un vestito realizzato con carne bovina, ha annunciato il nome del suo secondo album in studio, \"Born This Way\", e ha cantato inoltre una parte del primo singolo omonimo del nuovo progetto musicale.\nDurante tutto il periodo del tour promozionale Lady Gaga \u00e8 stata affiancata dal fotografo Terry Richardson, il quale ha pubblicato il 22 novembre 2011 il foto-libro \"Lady Gaga x Terry Richardson\".\n\"Born This Way\" (2011-2012).\nL'8 febbraio 2011 la cantante ha duettato con Elton John nel brano \"Hello, Hello\", tratto dalla colonna sonora del film d'animazione \"Gnomeo e Giulietta\".\nIl primo singolo tratto dal secondo album della cantante, \"Born This Way\", \u00e8 stato pubblicato l'11 febbraio ed \u00e8 stato eseguito per la prima volta dal vivo in occasione della 53\u00aa edizione dei Grammy Awards. Il brano ha debuttato direttamente alla prima posizione nella classifica statunitense Billboard Hot 100, ottenendo anche un ottimo successo a livello mondiale. A novembre del 2011, infatti, \u00e8 stato annunciato che aveva venduto 8,2 milioni di copie in tutto il mondo, entrando cos\u00ec nella top 5 dei singoli pi\u00f9 venduti di quell'anno.\nIl 15 aprile 2011 \u00e8 stato pubblicato un secondo singolo, intitolato \"Judas\", che ha raggiunto la top ten di molti Paesi. Il 9 maggio \u00e8 stato reso disponibile il terzo singolo estratto dall'album, \"The Edge of Glory\", che vede la partecipazione di Clarence Clemons, il quale esegue un assolo di sassofono. Il 13 maggio \u00e8 stato invece pubblicato dalla cantante l'unico singolo promozionale dell'album, intitolato \"Hair\", il quale \u00e8 entrato alla quinta posizione della classifica digitale italiana e statunitense.\n\"Born This Way\", il terzo album della cantante, \u00e8 stato pubblicato il 23 maggio a livello mondiale. Ha venduto in quella settimana negli Stati Uniti d'America 1,15 milioni di copie. Fino ad ottobre 2011, il disco ha venduto oltre otto milioni di copie.\nIl 19 giugno ha cominciato a raccogliere riconoscimenti per i lavori pubblicati: durante i MuchMusic Video Award 2011 ha ricevuto due premi su tre candidature, uno per il singolo \"Born This Way\" e l'altro per il singolo \"Judas\". Il 2 luglio la cantante si \u00e8 aggiudicata anche tre MTV Video Music Aid Japan su tre nomination, tutti per il singolo \"Born This Way\".\nIl 22 luglio \u00e8 stato annunciato come quarto singolo dell'album \"Yo\u00fc and I\". Durante le riprese del video della canzone, Lady Gaga ha conosciuto l'attore Taylor Kinney, con il quale si \u00e8 poi fidanzata. Il 28 agosto si \u00e8 esibita e ha aperto gli MTV Video Music Awards con \"Yo\u00fc and I\" suscitando sorpresa generale perch\u00e9 era vestita da uomo, nei panni del suo alter ego Joe Calderone. L'esibizione \u00e8 stata accompagnata dal corpo di ballo e da Brian May alla chitarra. La cantante ha vinto, nella stessa serata, due premi su quattro nomination, entrambi per il singolo \"Born This Way\".\nIl 20 settembre \u00e8 stato pubblicato il singolo di Tony Bennett, \"The Lady Is a Tramp\", che vede la partecipazione della cantante, per l'album \"Duets II\". Il brano \u00e8 stato poi anche interpretato dai due artisti dal vivo durante lo speciale televisivo di Lady Gaga per il Giorno del ringraziamento organizzato da ABC, intitolato \"A Very Gaga Thanksgiving\".\nIl quinto e ultimo singolo estratto dall'album \"Born This Way\" \u00e8 stato \"Marry the Night\". Nonostante sia stato lodato dai critici musicali, \u00e8 ritenuto un singolo \"deludente\" rispetto ai precedenti, fermandosi al 29\u00ba posto nella classifica statunitense. Il 6 novembre il brano \u00e8 stato eseguito dal vivo in diretta televisiva agli MTV Europe Music Awards, nel corso dei quali l'artista \u00e8 stata premiata con quattro riconoscimenti, di cui due per il singolo \"Born This Way\".\nLady Gaga, durante il 2012, ha anche ottenuto il suo primo vero ruolo cinematografico in \"Machete Kills\" di Robert Rodriguez, interpretando la parte della criminale La Chamele\u00f2n.\nNel mese di aprile 2012 \u00e8 partito dall'Asia il terzo tour mondiale della cantante, il \"Born This Way Ball\". Il tour \u00e8 proseguito fino a febbraio 2013 quando, per un problema all'anca destra, Lady Gaga si \u00e8 dovuta sottoporre a un intervento chirurgico. Data la lunga convalescenza, le ultime 17 tappe del tour sono state annullate. Nonostante non sia stato portato a termine, il \"Born This Way Ball\" risulta essere comunque tra i tour di maggiore successo commerciale di un'artista femminile.\nDopo quasi cinque mesi di assenza dalle scene, il 29 giugno la cantautrice \u00e8 tornata sul palco partecipando al Gay Pride tenutosi nella sua citt\u00e0 natale, intonando l'inno nazionale statunitense \"The Star-Spangled Banner\".\n\"Artpop\" (2013-2014).\nIl 12 agosto 2013 \u00e8 stato pubblicato il primo singolo dell'album \"Artpop\", \"Applause\", che \u00e8 diventato il pi\u00f9 grande successo radiofonico di Lady Gaga negli Stati Uniti. Il relativo videoclip \u00e8 stato presentato in anteprima il 19 agosto, durante la trasmissione Good Morning America. La cantante ha eseguito la canzone per la prima volta dal vivo agli MTV Video Music Awards 2013, mentre il primo settembre si \u00e8 esibita all'iTunes Festival di Londra con 7 sue nuove canzoni in versione demo.\nIl 9 ottobre 2013 viene pubblicato il lyric video di \"Aura\", brano utilizzato per la colonna sonora del film \"Machete Kills\". Il 14 ottobre sul canale YouTube della cantante \u00e8 uscito uno \"snippet\" di 12 secondi della canzone \"G.U.Y.\", in collaborazione con il DJ russo-tedesco Zedd, mentre il 21 ottobre \u00e8 stato reso disponibile l'audio del secondo singolo \"Do What U Want\", in collaborazione con R. Kelly; tale brano avrebbe dovuto essere accompagnato da un video musicale diretto dal fotografo Terry Richardson, ma a causa del suo contenuto \u00absessualmente esplicito\u00bb non \u00e8 stato mai pubblicato.\nIl 27 ottobre viene pubblicato l'audio del singolo promozionale \"Venus\" e il giorno dopo viene resa disponibile sul canale YouTube della cantante un'anteprima della canzone \"Mary Jane Holland\", in collaborazione con il DJ francese Madeon.\nIl 10 novembre, in occasione del lancio dell'album, Lady Gaga ha organizzato un evento che ha coniugato musica, danza e arte contemporanea chiamato \"ArtRave\". L'ArtRave si \u00e8 tenuto in una location allestita come un museo e le opere esposte in questa occasione sono state di: Jeff Koons, autore della copertina dell'album \"Artpop\", Bob Wilson, Inez &amp; Vinoodh, Marina Abramovi\u0107 e Benjamin Rollins, autore della sedia binaria. Durante tale evento la cantante si \u00e8 esibita con alcune canzoni tratte da \"Artpop\".\nA fine 2013, viene comunicato che \"Artpop\" ha venduto copie durante l'anno. A dicembre l'artista si esibisce nella finale del talent show statunitense \"The Voice\", duettando in \"Do What U Want\" con Christina Aguilera; la relativa versione in studio \u00e8 stata successivamente resa disponibile per il download digitale il 1\u00ba gennaio 2014.\nIl 9 dicembre la cantante ha annunciato le prime 27 date del suo tour, l\"\"'. In seguito alla cancellazione dei 17 concerti del \"The Born This Way Ball\", che si sviluppavano tra Stati Uniti d'America e Canada, la popstar ha deciso di riprendere dal continente americano i suoi nuovi spettacoli. Il tour \u00e8 iniziato il 4 maggio 2014 ed \u00e8 terminato a novembre dello stesso anno.\nDurante il mese di gennaio 2014 Lady Gaga si esibisce al concerto-tributo per Carole King, cantando \"You've Got a Friend\", e \"Artpop\" vince un Japan Gold Disc Award nella categoria \"Album internazionale dell'anno\". Il 18 febbraio 2014 la cantante interpreta l'omonimo brano \"Artpop\" al \"The Tonight Show\" di Jimmy Fallon, mentre il 13 marzo si esibisce al SXSW Festival della citt\u00e0 di Austin in Texas. Quest'ultimo concerto ha destato alcune polemiche nel continente statunitense, in quanto la cantante, mentre si esibiva, si \u00e8 fatta sputare addosso del colorante tipo vernice da un'artista di nome Milly Brown come parte di una performance art. Il 20 marzo Lady Gaga conferma che il brano \"G.U.Y.\" sar\u00e0 il terzo singolo estratto da \"Artpop\" e il giorno seguente, durante un'intervista al \"Today Show\", mostra un'anteprima del video del singolo. Il 22 marzo 2014 il video di \"G.U.Y\". viene presentato per la prima volta su \"Dateline NBC\" e poi caricato sul canale YouTube dell'artista. Dal 28 marzo al 7 aprile Lady Gaga ha tenuto a New York il suo primo residency show, \"Lady Gaga Live at Roseland Ballroom\", composto da sette concerti, tutti sold-out.\n\"Cheek to Cheek\" (2014-2015).\nDurante la promozione di \"Artpop\" Lady Gaga si occupa anche di un progetto secondario insieme a Tony Bennett. Il 30 giugno 2014 i due si esibiscono insieme al Jazz Festival di Montr\u00e9al, durante il quale cantano alcuni brani estratti dall'album nato dalla loro collaborazione, \"Cheek to Cheek\". La pubblicazione di quest'ultimo, la cui lista tracce \u00e8 composta da rivisitazioni di noti standard jazz del passato, \u00e8 avvenuta il 23 settembre. Dopo la sua pubblicazione, \"Cheek to Cheek\" ha debuttato alla prima posizione della Billboard Hot 200, divenendo il terzo album di seguito per Lady Gaga ed il secondo per Bennett a conseguirla.\nIl 29 luglio 2014 viene pubblicato il primo singolo estratto da \"Cheek to Cheek\", ovvero la reinterpretazione di \"Anything Goes\" di Cole Porter, accompagnato dal relativo video musicale. Il 29 agosto \u00e8 stato pubblicato, invece, il secondo singolo \"I Can't Give You Anything but Love\".\nIl 5 settembre Lady Gaga si \u00e8 esibita alla New York Fashion Week, ad un evento organizzato da Harper's Bazaar, durante il quale ha interpretato cinque brani tratti da \"Cheek to Cheek\". Il 22 dello stesso mese Gaga e Bennett si sono esibiti insieme a Bruxelles, interpretando gran parte dei brani presenti nell'album; da questo concerto \u00e8 stato filmato il videoclip dal vivo di \"Anything Goes\", pubblicato sul canale Vevo della cantante. Successivamente, \u00e8 stato pubblicato anche il video dell'esecuzione dal vivo di \"Bang Bang (My Baby Shot Me Down)\", tratta dallo spettacolo PBS \"Cheek to Cheek Live!\" in seguito candidato per un Emmy Award. A novembre, inoltre, \u00e8 stato pubblicato lo studio video di \"It Don't Mean a Thing (If It Ain't Got That Swing)\".\nL'attivit\u00e0 promozionale di \"Cheek to Cheek\" si \u00e8 prolungata a lungo: Gaga e Bennett hanno, infatti, cantato insieme diverse volte in trasmissioni televisive, tra cui \"Good Morning America\" e \"The View\", ed eventi per tutto il mese di dicembre. Il 7 dicembre 2014 Gaga si \u00e8 inoltre esibita al Kennedy Center Honors ad un concerto tributo per Sting ed Al Green cantando \"If I Ever Lose My Faith in You\".\nIl 5 dicembre 2014 Lady Gaga e Tony Bennett hanno ricevuto una candidatura ai Grammy Awards per \"Cheek to Cheek\" nella categoria \"Best Traditional Pop Vocal Album\" (successivamente vinto), ed il 10 dicembre hanno pubblicato come singolo natalizio una cover del brano \"Winter Wonderland\".\nIl 30 dicembre \u00e8 cominciato a Las Vegas il loro tour mondiale, il \"Cheek to Cheek Tour\" conclusosi il 1\u00ba agosto 2015.\nImpegno televisivo e importanti esibizioni (2015-2016).\nA febbraio 2015 \u00e8 stata resa nota l'entrata della cantante nel cast della quinta stagione di \"American Horror Story\", intitolata \"Hotel\" ed anche nella sesta intitolata \"Roanoke\". Lady Gaga in seguito si \u00e8 esibita in due tributi musicali: uno il 10 febbraio, per Stevie Wonder cantando \"I Wish\", l'altro il 22, per Julie Andrews cantando un medley dei brani tratti dal film \"Tutti insieme appassionatamente\", durante la cerimonia di consegna degli Oscar. Il 12 giugno invece la cantante \u00e8 stata l'artista di apertura ai giochi europei di Baku (Azerbaigian), nei quali si \u00e8 esibita con una reinterpretazione di \"Imagine\" di John Lennon.\nIl 18 settembre \u00e8 stato pubblicato il singolo inedito \"Til It Happens to You\", scritto e prodotto con Diane Warren e presente nella colonna sonora del documentario \"The Hunting Ground\". La canzone \u00e8 stata la prima nella storia ad essere nominata ai tre pi\u00f9 importanti premi statunitensi: gli Oscar, gli Emmy Awards e i Grammy Awards.\nIl 6 dicembre la cantante si \u00e8 esibita all'anniversario dei cento anni di Frank Sinatra cantando una cover del brano \"New York, New York\", mentre quattro giorni pi\u00f9 tardi ha ottenuto la sua prima nomination ai Golden Globe per il suo ruolo nella quinta stagione di \"American Horror Story\", vincendo successivamente tale premio. Proprio durante lo svolgimento dei Golden Globe Lady Gaga ha annunciato di essere al lavoro su un nuovo album, previsto per il 2016.\nNel mese di febbraio 2016 Lady Gaga si \u00e8 esibita alla cerimonia di consegna degli Oscar (ai quali \u00e8 stata nominata) con \"Til It Happens to You\", ai Grammy Awards con un tributo a David Bowie, e ha aperto la manifestazione del Super Bowl 50 cantando l'inno nazionale statunitense. Quest'ultima esibizione \u00e8 risultata essere il momento pi\u00f9 visto dell'intero evento con un totale di 110,2 milioni di spettatori, nonch\u00e9 l'inno nazionale pi\u00f9 visto di sempre nella storia del Super Bowl. Lady Gaga \u00e8 stata anche la prima artista nella storia a cantare ai tre sopracitati eventi nello stesso mese dello stesso anno.\nIn aprile, durante un'intervista radiofonica con \"Z100\" la cantante ha confermato la sua presenza nel cast della sesta stagione di \"American Horror Story\", mentre ad agosto \u00e8 stata confermata la presenza della cantante nel cast del remake di \"\u00c8 nata una stella\", in qualit\u00e0 di protagonista.\n\"Joanne\" (2016-2018).\nIl 17 agosto 2016 Lady Gaga ha annunciato \"Perfect Illusion\", primo singolo estratto dal suo quinto album in studio. Il brano \u00e8 stato trasmesso in anteprima il 9 settembre attraverso l'emittente radiofonica britannica \"BBC Radio 1\" ed \u00e8 stato pubblicato per la vendita digitale lo stesso giorno. Il 15 settembre 2016 ha rivelato ai microfoni di \"Beats 1\" che il suo quinto album in studio si intitola \"Joanne\" e che sarebbe stato pubblicato il 21 ottobre.\nPer promuovere l'album, nel mese di ottobre Lady Gaga ha tenuto tre concerti in alcuni piccoli bar statunitensi, in un mini tour di tre tappe che lei stessa ha denominato \"Dive Bar Tour\". La scelta scaturisce dal fatto che voglia ritornare alle origini, quando non era ancora famosa e si esibiva nei bar, e essere pi\u00f9 in contatto diretto con i fan. Le tappe sono state a Nashville (durante la quale ha portato al debutto i brani \"Million Reasons\" e \"A-Yo\"), a New York, nello stesso locale in cui soleva esibirsi a 17 anni, e a Los Angeles. Nello stesso mese \u00e8 stata inoltre ospite al \"Saturday Night Live\", registrando il pi\u00f9 alto numero di telespettatori nella fascia 18-49 anni di tutta la stagione, e al \"The Late Late Show with James Corden\", prendendo parte al \"Carpool Karaoke\", celebre segmento del talk show statunitense.\nL'8 novembre 2016 Lady Gaga ha pubblicato come secondo singolo estratto da \"Joanne\" il brano \"Million Reasons\", promosso da un'esibizione tenuta agli annuali American Music Awards il 20 dello stesso mese, mentre dieci giorni pi\u00f9 tardi si \u00e8 esibita alla sfilata di Victoria's Secret a Parigi, cantando alcuni brani tratti dal nuovo album.\nIl 5 febbraio 2017, all'NRG Stadium di Houston, Lady Gaga si \u00e8 esibita durante l\"'half-time show\" del Super Bowl LI: l'esibizione \u00e8 stata giudicata dalla rivista \"Time\" come \u00abla migliore da quella di Michael Jackson del 1993\u00bb, ed \u00e8 risultata la seconda pi\u00f9 vista nella storia con 117,5 milioni di telespettatori sul canale Fox; considerando invece tutte le piattaforme digitali \u00e8 risultata l'evento musicale pi\u00f9 visto nella storia, con 150 milioni di spettatori. La performance registra inoltre il pi\u00f9 alto numero di candidature agli Emmy Awards di sempre, sei. Successivamente, la cantante ha annunciato il suo sesto tour a livello mondiale, il \"Joanne World Tour\", iniziato poi il 1\u00ba agosto.\nL'8 febbraio 2017 \u00e8 stato pubblicato in anteprima su Apple Music il videoclip per la quarta traccia di \"Joanne\", \"John Wayne\", mentre il 12 dello stesso mese si \u00e8 esibita ai Grammy Awards 2017 insieme al gruppo heavy metal statunitense Metallica con il loro brano \"Moth into Flame\". Il 15 aprile 2017 Lady Gaga si \u00e8 esibita al Coachella Music Festival, durante il quale ha portato al debutto l'inedito \"The Cure\", pubblicato come singolo il giorno seguente.\nL'8 settembre 2017, al Toronto International Film Festival, Lady Gaga ha presentato in anteprima il documentario su di lei, \"\".\nFino a met\u00e0 settembre 2017 l'artista si \u00e8 esibita nel \"Joanne World Tour\", ma a causa dei dolori provocati dalla fibromialgia \u00e8 stata costretta a posticipare all'inizio del 2018 tutte le date europee del tour, dopo aver precedentemente cancellato la performance al Rock in Rio. Il 19 novembre 2017, in occasione degli annuali American Music Awards, Lady Gaga ha vinto il premio \"miglior artista pop/rock femminile\" e la sua esecuzione di \"The Cure\" avvenuta a Washington durante il \"Joanne World Tour\" \u00e8 stata trasmessa in diretta televisiva durante la cerimonia.\nIl 26 gennaio 2018 Lady Gaga ha pubblicato il videoclip per il singolo \"Joanne\", per l'occasione riadattato in una versione acustica al pianoforte, dal titolo \"Joanne (Where Do You Think You're Goin'?)\". Il \"Joanne World Tour\" si \u00e8 protratto fino al 1\u00ba febbraio 2018 a Birmingham, ma a causa della fibromialgia l'artista ha cancellato le ultime dieci date europee del tour per dedicarsi alle cure mediche.\n\"A Star Is Born\" ed \"Enigma\" (2018-2019).\nParallelamente all'attivit\u00e0 musicale, nello stesso anno ha interpretato il ruolo da protagonista nel film remake \"A Star Is Born\", diretto e co-interpretato da Bradley Cooper e uscito ad ottobre. La pellicola \u00e8 stata anticipata dal singolo \"Shallow\", interpretato dai due e pubblicato il 27 settembre 2018; il 5 ottobre \u00e8 stata invece messa in vendita l'intera colonna sonora, \"A Star Is Born Soundtrack\" che ha debuttato al primo posto della Billboard 200, diventando il quinto disco consecutivo dell'artista a raggiungere tale traguardo. Per i loro ruoli, sia Cooper sia Lady Gaga hanno ricevuto il plauso dalla critica specializzata; grazie a ci\u00f2 l'artista ha vinto il Golden Globe come miglior brano originale con \"Shallow\", oltre ad aver ricevuto una candidatura come miglior attrice in un film drammatico. Ai Premi Oscar 2019 vince il premio come migliore canzone originale con \"Shallow\". Inoltre ha ottenuto cinque candidature ai Grammy Awards 2019: Registrazione dell'anno, Canzone dell'anno, Miglior canzone scritta per media visivi e Miglior performance pop in duetto/gruppo per \"Shallow\" e Miglior performance pop solista per \"Joanne (Where Do You Think You're Goin'?)\", vincendo le ultime tre citate.\nIl 28 dicembre 2018 ha avuto inizio al MGM Park Theater di Las Vegas il suo secondo residency show, intitolato \"\", esteso fino all'ottobre 2021.\nNel giugno 2019 Lady Gaga \u00e8 stata invitata ad entrare a far parte della Academy of Motion Picture Arts and Sciences nelle due branche di recitazione e musica.\n\"Chromatica\" e \"House of Gucci\" (2020-presente).\nGi\u00e0 nel 2018 la cantante aveva annunciato di essere al lavoro al sesto album in studio, coinvolgendo produttori musicali quali Boys Noize, BloodPop e Sophie. Nello stesso anno \u00e8 stata anche vista recarsi in vari studi di registrazione: le prime sessioni erano probabilmente i lavori di post-produzione per la colonna sonora di \"A Star Is Born\", mentre le seguenti si attribuiscono alle prime fasi di produzione del nuovo album.\nLa prima pubblicazione tratta dal disco \u00e8 stata il singolo \"Stupid Love\", uscito il 28 febbraio 2020 insieme al relativo videoclip. Il 2 marzo successivo la cantante ha annunciato il titolo dell'album, \"Chromatica\", e la data di pubblicazione, originariamente fissata al 10 aprile 2020 ma in seguito posticipata a causa della pandemia di COVID-19. Il 22 aprile successivo ha rivelato tramite i suoi social media la lista tracce dell'album, mentre il 6 maggio ha confermato che l'uscita \u00e8 stata spostata al 29 maggio. Il 22 e il 28 maggio la cantante ha reso disponibili rispettivamente il secondo singolo \"Rain on Me\", realizzato con Ariana Grande, e il singolo \"Sour Candy\", in collaborazione con il gruppo k-pop Blackpink. \"Rain on Me\" ha debuttato in vetta alla hot 100 statunitense, rendendo la cantante una delle tre artiste ad avere una numero 1 in tre decenni differenti, ed estendendo il record di Grande come artista con pi\u00f9 debutti in prima posizione nella suddetta classifica.\nDopo aver pubblicato digitalmente 28 agosto seguente una versione remix della traccia \"Free Woman\", il 18 settembre 2020 la cantante ha presentato il videoclip dell'ottava traccia \"911\", diretto dal regista indiano Tarsem Singh, che \u00e8 stato estratto come terzo singolo dell'album la settimana seguente. Nel settembre 2021 \u00e8 stato reso disponibile l'album di remix \"Dawn of Chromatica\", contenente 14 remix dei brani tratti da \"Chromatica\".\nNel 2021 Lady Gaga \u00e8 stata scelta per interpretare Patrizia Reggiani, moglie di Maurizio Gucci, in un film sull'omicidio di quest'ultimo, con Ridley Scott alla regia. Il film, intitolato \"House of Gucci\" ed acclamato dalla critica, verr\u00e0 distribuito il 16 dicembre dello stesso anno in Italia.\nIl 3 agosto ha pubblicato un nuovo singolo con Tony Bennett, la cover di \"I Get a Kick Out of You\" di Cole Porter, e annuncia l'uscita del nuovo album jazz in collaborazione tra i due artisti \"Love for Sale\", avvenuta il 1\u00ba ottobre seguente.\nFilantropia e attivismo.\nAttivismo LGBTQIA.\nConsiderata una delle maggiori icone gay della storia, Lady Gaga \u00e8 da sempre molto vicina alla comunit\u00e0 LGBTQIA e ai temi ad essa legati. L'artista ha contribuito all'abrogazione della legge \"Don't ask, don't tell\", che impediva alle persone apertamente omosessuali di arruolarsi nell'esercito statunitense. Durante gli MTV Video Music Awards 2010 Lady Gaga ha sfilato sul tappeto rosso accompagnata da alcuni militari cacciati dall'esercito per la legge sopracitata e, nel settembre 2010, ha pubblicato un video su YouTube in cui chiedeva esplicitamente ai senatori statunitensi di abolire tale legge. Il video ha totalizzato in pochi giorni pi\u00f9 di un milione di visualizzazioni. Lady Gaga ha partecipato anche a diversi gay pride: nel 2009 ha preso parte alla National Equality March a Washington, definendola \u00abuno dei momenti pi\u00f9 importanti della sua carriera\u00bb, mentre nel 2011 ha cantato e tenuto un lungo discorso all'Europride di Roma, definendo gli omosessuali dei \u00abrivoluzionari d'amore\u00bb.\nLady Gaga ha fatto sentire la sua voce anche sulla morte dell'adolescente Jamey Rodemeyer, suicidatosi a causa di cyberbullismo omofobico perpetrato dai suoi coetanei. Durante l'esibizione all'iHeartRadio Music Festival nel maggio 2011, la cantante ha dedicato il suo brano \"Hair\" all'adolescente e ha richiesto in seguito di parlare con l'allora presidente degli Stati Uniti d'America Barack Obama sulla questione dei suicidi adolescenziali.\nDurante la tappa del \"Born This Way Ball\" a Mosca nel 2012, a causa delle leggi omofobe presenti nel Paese, Lady Gaga ha tenuto un monologo sulla tolleranza e la libert\u00e0, seppur minacciata dal governo russo di andare in carcere, rispondendo: \u00abArrestatemi! Io sono Lady Gaga, ho 26 anni e credo che uomini e donne debbano potersi amare equamente. Arrestami Russia!\u00bb L'anno seguente, come ritorno sulle scene dopo la convalescenza post-operazione chirurgica, l'artista ha intonato l'inno nazionale statunitense al Gay Pride Rally di New York. Il 13 giugno 2016, a Los Angeles, ha tenuto un discorso in occasione della veglia per le vittime della strage di Orlando, definendo l'accaduto \u00abun attacco all'umanit\u00e0 intera\u00bb.\nRiassumendo il periodo 2010-2019, \"Billboard\" ha scritto di ritenere il brano \"Born This Way\" tra quelli che di pi\u00f9 hanno influenzato quegli anni, soprattutto per aver \u00abdato una voce pi\u00f9 forte\u00bb alla comunit\u00e0 LGBT.\nFilantropia.\nNel 2012 Lady Gaga e sua madre Cynthia hanno fondato la \"Born This Way Foundation\", un'organizzazione con lo scopo di ascoltare ed aiutare i giovani vittime di bullismo e discriminazioni, nonch\u00e9 prevenire i casi di abusi sessuali. Su quest'ultimo tema, Lady Gaga ha scritto con Diane Warren la canzone \"Til It Happens to You\" e, durante la sua esibizione agli Oscar del 2016, ha portato con s\u00e9 sul palco cinquanta vittime di stupro (tra maschi e femmine) come simbolo di sopravvivenza e rinascita dagli abusi. Il 7 aprile 2016 l'allora vicepresidente degli Stati Uniti d'America Joe Biden ha anche invitato Lady Gaga a cantare la suddetta canzone ad una conferenza da lui organizzata all'Universit\u00e0 del Nevada sul tema degli abusi sessuali, al fine di sensibilizzare la giovent\u00f9.\nAltra importante lotta per cui Lady Gaga si \u00e8 sempre battuta \u00e8 quella contro HIV/AIDS; ha infatti collaborato assieme all'azienda di cosmetici canadese MAC Cosmetics per due anni consecutivi, nel 2009 e nel 2010, come testimonial del programma \"Viva Glam\" i cui introiti venivano totalmente devoluti in beneficenza ai malati di HIV. La cantante, nel 2016, ha unito le forze anche con Elton John in una temporanea linea di vestiti ed accessori, in vendita nei negozi Macy's, i cui ricavati sono andati a beneficiare le rispettive associazioni dei due artisti, la \"Born This Way Foundation\" e la \"Elton John AIDS Foundation\".\nNell'ottobre 2017 l'artista ha donato circa 1 milione di dollari alle vittime colpite dall'uragano Harvey e ha aiutato personalmente alcune a demolire le case abbattute dalla tempesta, supportata dal suo team della \"Born This Way Foundation\".\nNel maggio 2019 l'artista ha dato voce al proprio pensiero su Twitter, criticando l'approvazione della legge che rende illegale l'aborto in Alabama.\nA seguito della pandemia di COVID-19 del 2019-2021, Lady Gaga ha collaborato con la OMS e con l'associazione Global Citizens per la raccolta di circa 127,9 milioni di dollari da donare alle strutture medico-sanitarie impegnate nella lotta al virus. Insieme hanno inoltre organizzato il concerto \"One World: Together at Home\", a cui hanno preso parte dalle loro abitazioni circa 100 cantanti da tutto il mondo.\nAttivismo politico.\nLady Gaga \u00e8 sostenitrice del Partito Democratico statunitense, e si \u00e8 pi\u00f9 volte schierata pubblicamente a favore dell'allora presidente Barack Obama, appoggiando la sua linea politica. Durante le elezioni per il rinnovo della presidenza statunitense del 2016, la cantante ha preso le parti della candidata Hillary Clinton, esibendosi anche alla Convention Nazionale dei Democratici il 28 luglio 2016 e all'ultimo comizio in Carolina del Nord prima del voto. In seguito alla sconfitta della candidata democratica, Lady Gaga ha protestato davanti alla Trump Tower a New York, simbolo dell'impero Trump e del nuovo presidente statunitense repubblicano Donald Trump. Durante le elezioni per il rinnovo della presidenza statunitense del 2020, la cantante ha sostenuto Joe Biden nel corso della sua campagna elettorale, cantando inoltre l'inno nazionale alla cerimonia di inaugurazione della presidenza di quest'ultimo, avvenuta il 20 gennaio 2021.\nIl 26 giugno 2016 Lady Gaga ha partecipato ed \u00e8 intervenuta alla \"Conference of Mayors\", organizzata dal Dalai Lama Tenzin Gyatso a Indianapolis, che ha avuto come scopo il confrontarsi sulla valorizzazione di gentilezza e compassione all'interno delle citt\u00e0. A causa di tale apparizione pubblica insieme al Dalai Lama, l'artista \u00e8 stata fortemente criticata in Cina.\nStile musicale e temi.\nLa struttura della musica di Lady Gaga a inizio carriera \u00e8 simile al pop degli anni ottanta e l'europop degli anni novanta, che evoca Madonna, Gwen Stefani, Kylie Minogue e Grace Jones. \"The Fame\", l'album d'esordio, medita sulle ambizioni e sul desiderio di essere una celebrit\u00e0, \"The Fame Monster\" esprime il lato oscuro della fama attraverso metafore sui mostri; ogni canzone rappresenta infatti una paura diversa: \"Bad Romance\" \u00e8 la paura dell'amore, \"Alejandro\" degli uomini, \"Monster\" del sesso, \"Dance in the Dark\" del giudizio, \"Telephone\" di un partner ossessivo, \"So Happy I Could Die\" della dipendenza e \"Teeth\" della verit\u00e0. \"Born This Way\", il secondo album di inediti, comprende temi come amore, sesso, religione, denaro, droga, l'identit\u00e0, la sessualit\u00e0, la libert\u00e0 e l'individualismo ed \u00e8 cantato in inglese, francese, tedesco e spagnolo. Comprende inoltre molti generi musicali diversi, come opera, heavy metal, discoteca, e rock and roll. Anche il terzo album \"Artpop\" affronta temi similari al precedente, ma lo fa con un background artistico, scaturito dall'amicizia della cantante con Marina Abramovi\u0107 e Jeff Koons. Con il quarto album in studio, \"Cheek to Cheek\", Lady Gaga inverte decisamente rotta e, in coppia con Tony Bennett, reinterpreta alcuni standard jazz del passato, ad esempio \"Lush Life\" di Billy Strayhorn o \"Anything Goes\" di Cole Porter. La critica specializzata ha generalmente apprezzato questa svolta intrapresa dalla cantante, lodando la sua voce e la chimica sul palco tra lei e Bennett. Riguardo al quinto album in studio \"Joanne\", Lady Gaga ha fatto sapere che \u00e8 l'album pi\u00f9 autobiografico e personale fino ad allora prodotto e i temi principali di questo album sono l'amicizia, l'amore, la crescita interiore e la solidariet\u00e0, mentre altri brani fanno riferimento a temi diversi; in particolare, \"Angel Down\", \u00e8 un omaggio a Trayvon Martin, ragazzo afroamericano ucciso dalla polizia in Florida, e pi\u00f9 ampiamente in sostegno di tutte le persone di colore, \"Diamond Heart\" accenna all'abuso sessuale subito dalla cantante in giovane et\u00e0 e \"Grigio Girls\" \u00e8 stata scritta in sostegno ad una sua amica malata di cancro.\nEstensione vocale.\nL'estensione vocale di Lady Gaga \u00e8 da mezzosoprano che spazia da C3 a B5 e gli esperti ne hanno esaltato la tecnica e potenza, notando come l'artista riesca tranquillamente a passare da note molto alte a note basse e sia capace di destreggiarsi in vari stili musicali come il classico, il pop, il country o il rock, mostrando una grande versatilit\u00e0 interpretativa. Riguardo alla sua voce, la rivista \"Entertainment Weekly\" ha scritto: \u00abC'\u00e8 un'immensa intelligenza emotiva dietro al modo in cui usa la sua voce\u00bb.\nInfluenze.\nI genitori di Lady Gaga, che le facevano ascoltare canzoni di artisti come i The Beatles, Stevie Wonder, Bruce Springsteen, Pink Floyd, Led Zeppelin ed Elton John, hanno avuto un'influenza significativa sulla sua carriera. Un'influenza spirituale di Gaga \u00e8 il medico indiano, oratore e scrittore Deepak Chopra. Lo ha etichettato come una \"vera ispirazione\" dichiarando che \u00abmi ha sempre ricordato di lavorare al servizio dei miei fan e per soddisfare la mia visione e il mio destino\u00bb, oltre a pensare a Chopra, quando si tratta del suo lavoro come musicista dichiara: \u00abVoglio andare oltre la musica per i miei fan\u00bb.\nMusicalmente Gaga \u00e8 influenzata anche da numerosi cantanti dance-pop, come Madonna e Michael Jackson, e da artisti glam rock come David Bowie e Queen. Per la teatralit\u00e0, invece, \u00e8 stata influenzata da artisti come Andy Warhol, Marina Abramovi\u0107 e Jeff Koons, dai quali ha tratto numerosissime ispirazioni, soprattutto per il suo terzo album \"Artpop\".\nIn quanto personaggio spesso provocatorio e fuori dagli schemi, Lady Gaga ha ricevuto vari confronti con Madonna, la quale ha detto di rivedere se stessa all'inizio della carriera riflessa negli esordi di Lady Gaga. In risposta, nel 2012 Lady Gaga ha dichiarato: \u00abNon voglio sembrare presuntuosa, ma il mio obiettivo \u00e8 quello di rivoluzionare la musica pop. L'ultima rivoluzione \u00e8 stata lanciata da Madonna 25 anni fa [...] non c'\u00e8 davvero nessuno che ami Madonna come me. Io sono la sua pi\u00f9 grande fan personalmente e professionalmente\u00bb. Come Madonna, Lady Gaga continua a reinventare s\u00e9 stessa e, nel corso degli anni della sua carriera, ha tratto ispirazione musicale da numerosi altri artisti come Whitney Houston, Anastacia, Britney Spears, Grace Jones, Cyndi Lauper, Debbie Harry, Scissor Sisters, Prince, Marilyn Manson e Y\u014dko Ono.\nModa.\nLady Gaga \u00e8 nota per il suo stile estroso ed originale che le ha fatto spesso guadagnare l'attenzione dei media e per il quale \u00e8 stata paragonata alle icone inglesi della moda Leigh Bowery e Isabella Blow e all'artista statunitense Cher. L'adorazione della moda proviene dalla madre, che ha dichiarato essere sempre \"molto ben tenuta e bella\" e dal defunto designer britannico Alexander McQueen, suo grande amico, che a detta dell'artista, le manca ogni volta che si veste.\nLady Gaga ha debuttato come modella in occasione del salone di Thierry Mugler a Parigi nel marzo 2011 dove ha indossato gli articoli della collezione d'abbigliamento di Nicola Formichetti (suo ex consulente di moda). Ha poi sfilato nuovamente sulla passerella alla sfilata autunno/inverno 2017 di Marc Jacobs.\nNel giugno del 2011 Lady Gaga \u00e8 stata premiata dal Council of Fashion Designers of America con il \"Fashion Icon Award\", premio che riconosce uno status da icona nella moda, diventando la prima cantante femminile a ricevere tale onorificenza. Ha in seguito scritto come giornalista di moda per la rivista \"V\", dove ha descritto il suo processo creativo, lo studio del mondo della cultura pop, e la sua capacit\u00e0 di entrare in sintonia con l'evoluzione della cultura della musica leggera. \u00c8 stata inoltre inserita nella lista delle 100 icone della moda stilata dal \"Time\" insieme ad artisti come Madonna, Michael Jackson e i Beatles; l'ingresso nella lista \u00e8 stato giustificato in questo modo: \u00abLady Gaga \u00e8 nota tanto per il suo stile scandaloso quanto per le sue hit. Dopotutto, ha sfoggiato abiti fatti di bolle di plastica, pupazzi di Kermit la Rana e carne cruda\u00bb.\nLa cantante \u00e8 molto amica di Giorgio Armani, che ha disegnato numerosi suoi vestiti, tra i quali alcuni per il \"Born This Way Ball\", e di Donatella Versace, con la quale ha collaborato al \"Born This Way Ball\" e all\"'ArtRave: The Artpop Ball\" e alla quale ha anche dedicato il brano \"Donatella\", contenuta in \"Artpop\". Armani ha dichiarato che collaborare con Lady Gaga \u00e8 \u00abogni volta un'esperienza nuova\u00bb e che \u00abgli piace la sua capacit\u00e0 di usare la moda come elemento scenico per costruire il suo personaggio\u00bb.\nDal 2012 al 2018 il suo consulente di moda, nonch\u00e9 fashion director della Haus of Gaga, \u00e8 stato Brandon Maxwell. Dal 2018 Lady Gaga \u00e8 assistita da Tom Eerebout e Sandra Amador.\nHaus of Gaga.\nLady Gaga ha creato un proprio team di produzione chiamato \"Haus of Gaga\", responsabile della creazione di molti dei suoi vestiti, accessori per il palcoscenico, scenografie per il palco e pettinature. Sono ad esempio creazioni della \"Haus\" il pianoforte con le bolle di plastica all'interno, il \"discostick\" e gli occhiali fatti con le sigarette, nonch\u00e9 alcuni vestiti sperimentali creati durante la promozione di \"Artpop\", come ad esempio il \"Volantis\", primo vestito volante al mondo. Insieme sperimentano anche nuovi suoni per i suoi brani. Al progetto partecipano stilisti, produttori e ballerini, dando vita a un team creativo sul modello della \"Factory\" di Andy Warhol.\nControversie.\nA partire dal 2009, Lady Gaga \u00e8 stata soggetto di numerosi articoli di giornali online a causa della stravaganza del suo personaggio. All'inizio sono circolati molti articoli riguardanti la sua sessualit\u00e0: durante un'esibizione al Glastonbury Festival nel 2009, l'artista si esib\u00ec con un dildo nascosto sotto il vestito, scatenando pettegolezzi sulla sua presunta transessualit\u00e0, poi smentita. Dopo l'uscita del video di \"LoveGame\", sempre nel 2009, \u00e8 stata invece al centro di notizie riguardanti il suo orientamento bisessuale. L'artista ha confermato le teorie che circolavano sul web quando la giornalista dell'ABC News Barbara Walters l'ha intervistata per il suo annuale, affermando: \u00abS\u00ec, in passato ho avuto relazioni sessuali con delle donne\u00bb. Ha inoltre sostenuto che il singolo \"Poker Face\" \u00e8 un'allusione alla sua attrazione verso le donne.\nLady Gaga \u00e8 stata spesso al centro dell'attenzione anche durante le cerimonie di consegna dei premi: ad esempio non ha risparmiato la \"violenza\" nella sua esibizione di \"Paparazzi\" sul palco degli MTV Video Music Awards 2009, nella quale inscen\u00f2 la sua morte per la fama, finendo con l'appendersi sanguinante a una corda attaccata al soffitto. L'esibizione \u00e8 stata annoverata da \"Billboard\" tra le migliori nella storia della cerimonia. Anche l'anno dopo la cantante \u00e8 stata al centro di numerose polemiche: infatti, per accettare il premio \"Video dell'Anno\", si \u00e8 presentata sul palco indossando un abito interamente fatto di carne bovina, aspramente criticato dalle associazioni animaliste, come la PETA. Lady Gaga ha poi spiegato che tale vestito voleva essere un simbolo di lotta per i diritti umani, in quanto, come da lei stessa detto: \u00abse non lottiamo per i nostri diritti arriveremo ad avere gli stessi di un pezzo di carne.\u00bb Il suo anticonformismo si \u00e8 visto anche agli MTV Video Music Awards 2011, quando si \u00e8 presentata sul palco nei panni del suo alter ego maschile Jo Calderone e ha sostenuto un monologo da ragazzo innamorato prima della sua esibizione con \"Yo\u00fc and I\".\nL'artista \u00e8 stata pi\u00f9 volte criticata dalle associazioni cattoliche per i numerosi riferimenti religiosi, giudicati blasfemi, presenti nei suoi video musicali. Ad esempio, dopo l'uscita del video di \"Alejandro\" nel giugno 2010, ha destato molto scalpore la scena del videoclip in cui la cantante, vestita da suora, ingoia un rosario. Ha ricevuto molte critiche anche il video di \"Judas\", uscito l'anno seguente nel periodo di Pasqua. Lady Gaga, in risposta, si \u00e8 sempre professata religiosa e credente, sostenendo che i riferimenti nei suoi video non sono assolutamente blasfemi, ma hanno bens\u00ec il significato opposto. Anche i concerti della cantante hanno destato spesso polemiche, specialmente negli stati pi\u00f9 integralisti. Nel 2010 Fred Phelps, capo della Westboro Baptist Church e famoso per la sua posizione omofoba, ha proposto di picchettare davanti al luogo di un concerto di Lady Gaga attraverso un comunicato stampa. Il religioso ha affermato che la cantante, da lui definita una sgualdrina, \u00abinsegna la ribellione verso Dio\u00bb. Il suo terzo tour a livello mondiale, il \"Born This Way Ball\", come anche il precedente, \u00e8 stato accolto da molti dissensi, specialmente nelle tappe asiatiche. In Indonesia, il Fronte dei Difensori dell'Islam ha affermato con durezza che la cantante \"offende tutte le religioni\" e \"promuove il diavolo\", e ha minacciato sommosse violente. Per queste proteste, lo staff della cantante ha deciso di annullare il concerto che era previsto a Giacarta. Sempre durante questo tour, ad Amsterdam, Lady Gaga ha fumato marijuana sul palco, affermando poi che \u00abavrebbe parlato con il Presidente Barack Obama e con Oprah delle sue meraviglie mediche\u00bb.\nDoppiatrici italiane.\nIn italiano, Lady Gaga \u00e8 stata doppiata da:\nNei prodotti a cui partecipa come doppiatrice, in italiano \u00e8 stata sostituita da:\nPremi e riconoscimenti.\nLady Gaga \u00e8 una tra le artiste pi\u00f9 premiate del panorama musicale. Tra i suoi premi si annoverano un Premio Oscar, dodici Grammy Award, tre BRIT Award, due Golden Globe, un Premio BAFTA (alla migliore colonna sonora, prima donna a riceverlo), 18 MTV Video Music Awards, 12 MTV Europe Music Awards, 3 American Music Awards, 13 Guinness dei primati, un \"Contemporary Icon Award\" dalla Songwriters Hall of Fame (di cui l'artista \u00e8 stata la prima ricevente nella storia), un \"Young Artist Award\" per i suoi traguardi raggiunti in giovane et\u00e0 e un \"Jane Ortner Artist Award\" dal The Grammy Museum per aver dimostrato passione e dedizione nell'educare tramite l'arte. Lady Gaga \u00e8 stata anche la prima cantante femminile a ricevere il \"Fashion Icon Award\" dal Council of Fashion Designers of America, venendo consacrata a icona di stile.\nNel 2009 la rivista statunitense \"Billboard\" l'ha inserita al 73\u00ba posto tra i migliori artisti del decennio 2000-2009 e nel 2013 all'81\u00ba nella lista degli artisti con i migliori risultati nella Billboard Hot 100; nel 2015, durante l'evento Billboard Women in Music, l'ha invece eletta \"Donna dell'anno\", consegnandole un premio durante una cerimonia in suo onore. La rivista \"TIME\" ha inserito Lady Gaga tra le 100 icone della moda di tutti i tempi, e, per due volte, nel 2010 e nel 2019, nella classifica delle 100 persone pi\u00f9 influenti del mondo.\nAnche il settimanale \"Forbes\" l'ha posizionata a partire dal 2010 nella top ten delle celebrit\u00e0 pi\u00f9 influenti del decennio (in quell'anno al 2\u00ba posto, poi al primo, nel terzo anno al 4\u00ba e nel 2013 al 2\u00ba). Sempre la stessa rivista pubblica annualmente la classifica delle donne pi\u00f9 influenti del mondo, e la cantante \u00e8 presente ininterrottamente anche in questa lista dal 2010 al 2014 (7\u00ba posto in quell'anno, poi 11\u00ba nel 2011, al 14\u00ba posto nel 2012, al 45\u00ba nel 2013 e 67\u00ba nel 2014). Nel 2018 la rivista inserisce inoltre l'artista alla posizione numero 55 delle cento celebrit\u00e0 pi\u00f9 pagate durante l'anno, con un ingresso pari a 50 milioni di dollari.\nIl 9 dicembre 2010 il museo Madame Tussauds ha inaugurato contemporaneamente otto statue di cera di Lady Gaga in otto parti del mondo diverse, ossia New York, Los Angeles, Las Vegas, Londra, Berlino, Amsterdam, Hong Kong e Shanghai, rendendo l'artista la prima ad aver ricevuto un tale numero di riproduzioni tutte insieme.\nLady Gaga detiene anche il record come artista debuttante con il tour di maggior successo commerciale della storia, in quanto il \"Monster Ball Tour\" ha incassato dollari in 203 date e ha avuto circa 2,5 milioni di spettatori. Con i suoi tour mondiali la cantante ha guadagnato pi\u00f9 di di dollari, imponendosi tra gli artisti con maggiori incassi nel panorama musicale."}
{"id": "1902668", "revid": "376939", "url": "https://it.wikipedia.org/wiki?curid=1902668", "title": "Stefani Germanotta", "text": ""}
{"id": "1902671", "revid": "30610", "url": "https://it.wikipedia.org/wiki?curid=1902671", "title": "Della Luna", "text": "La famiglia Della Luna fu una ricca casata della nobilt\u00e0 civica fiorentina, di speziali prima e di politici e letterati poi, storicamente residenti nel Mercato Vecchio di Firenze. Registrati nel quartiere di Santa Maria Novella, gonfalone del Lion d'Oro, presero il cognome proprio dall'insegna montevarchina e fiorentina della loro bottega di speziali.\nStoria.\nOriginari di Montevarchi dove possedevano un palazzo e dove cominciarono a praticare il mestiere di speziali, gi\u00e0 alla fine del XIII secolo si trasferirono a Firenze in zona \"Mercato Vecchio\" dove continuarono l'antica arte di famiglia. Un business di evidente successo se, per le propriet\u00e0 immobiliari che riuscirono a comprare nel quartiere, dettero il nome a una delle piazzette del mercato, che da piazza della Paglia divenne appunto piazza Della Luna, e a una sua viuzza laterale, vicolo Della Luna \u00ab\"appena largo un braccio, fetido e buio da farsi il segno della croce prima d'avventurarvisi\"\u00bb, oggi entrambe scomparse.\nLa magione principale della famiglia, che si affacciava sulla piazza omonima (localizzata in quello che \u00e8 attualmente il numero 6 di via degli Strozzi che ancora conserva la scalinata originale del XIV secolo), era il celebre \"Palagio Della Luna\", edificato su antiche strutture romane riscoperte durante i lavori di ristrutturazione del 1838, che divenne famoso a Firenze per una serie di leggende che risalivano addirittura ai tempi della distruzione della citt\u00e0 ordinata da Totila re degli Ostrogoti. Infatti il palazzo inglobava l'antica torre di Manfredi della cerchia bizantina delle Mura di Firenze, voluta e costruita dal generale Narsete nel 550.\nInfatti \u00ab\"per vie pi\u00f9 convalidare la di lui esistenza\" [del Campidoglio romano di Firenze] \"dir\u00f2 primieramente, che nella piazzetta della Luna, vedesi una muraglia, maravigliosa per la grossezza e per l'antichit\u00e0. \u00c8 essa attaccata alle case degli Altoviti che furono Palazzo Manfredi, e quindi di quei della Luna. Questa potrebbe con ragionevolezza stimarsi parte dell'antica Rocca, tanto pi\u00f9 che oggi forma un Torrione di poco giro, ma di grande altezza. In secondo luogo poi, in un libro di ricordi di un Ser Giovanni di Piero di Mercatovecchio, e che trovasi tra gli spogli di Leopoldo Del Migliore vi si legge:\" \"[nel] \"1581 in occasione di affondarsi in Piazza Luna un profondissimo pozzo rimasto secco, vi si trovarono alcuni marmi, cio\u00e8 una testa antica creduta di un Romano, ed un fregio pure di marmo intagliato arabesco, con una testa di Lione, che furono dagl'intendenti creduti avanzi e frammenti dell'antico Campidoglio, e perch\u00e9 non si smarrissero, Carlo Del Nero, avendole comprate, in via de' Bardi, nella facciata al di fuori di sua casa, sopra e sotto una finestra le colloc\u00f2\"\u00bb.\nI Della Luna possedevano anche una villa sulla collina di Arcetri dove si installarono, nel 1528, gli eserciti di Valerio Orsini e Marzio Colonna, luogotenenti del Principe d' Orange, arrivati in citt\u00e0 per restaurare la signoria dei Medici. Ma, come scrive il Repetti, \u00ab\"il Varchi nella sua storia fiorentina, all'occasione dell'accampamento dell'esercito venuto nel 1528 ad assediare Firenze, ramment\u00f2 questa Villa nei contorni del Pian di Giullari e di Arcetri, ma senza dire [...] qual fosse precisamente la sua posizione; cosicch\u00e9 resta tuttora ignoto il vocabolo che prese dopo, o a qual resedio campestre tuttora esistente essa debbasi riferire\"\u00bb. Secondo alcuni studiosi moderni si potrebbe trattare di Villa Bonami che in un architrave porterebbe ancora lo stemma dei Della Luna ossia una croce di Sant'Andrea azzurra in campo d'oro.\nDieci volte priori e due volte gonfalonieri, salirono alla ribalta della vita cittadina fiorentina con Pierozzo Della Luna, abile banchiere e primo priore della famiglia, e suo nipote Francesco Della Luna, confaloniere di giustizia nel 1418 e membro dei Dieci nel 1423 durante la guerra con Filippo Maria Visconti, nonch\u00e9 discusso architetto allievo di Brunelleschi; suo figlio Niccol\u00f2 Della Luna, celebre uomo di lettere e rinomato umanista e ancora Rinaldo Della Luna ritratto in busto di bronzo da Mino da Fiesole; Giovanni Della Luna, altro figlio di Francesco, immortalato nella tragedia \"Filippo Strozzi\"\" da Giovanni Battista Niccolini; Pandolfo Della Luna, suo figlio, canonico a Santa Maria del Fiore, protonotaro apostolico, e priore della Collegiata di San Pier Scheraggio.\nSi estinsero nel 1643 con Niccol\u00f2 di Luca che la mattina del 27 agosto fu trovato misteriosamente annegato nella vasca del Giardino dei Semplici."}
{"id": "1902675", "revid": "486946", "url": "https://it.wikipedia.org/wiki?curid=1902675", "title": "Engel's", "text": ""}
{"id": "1902683", "revid": "767487", "url": "https://it.wikipedia.org/wiki?curid=1902683", "title": "Willie Taylor", "text": "Willie Madison Taylor III \u00e8 noto a tutti come Willie Taylor ed \u00e8 un cantante del gruppo dei Day 26 selezionato anch'egli come gli altri da Diddy al Making the band 4.\nBiografia.\nGli inizi.\nWillie era un membro del gruppo dei Kwiet Storm di Chicago, e grazie a ci\u00f2 partecip\u00f2 a numerosi tour di artisti famosi. Il loro video, \"Leave Me Alone\" riscosse particolarmente successo. Un'altra canzone di successo fu \"Lights Out\" ma dopo dieci anni con il gruppo, Willie decide di cominciare una carriera da solista.\nDa solista.\nWillie Taylor comincer\u00e0 a lavorare con Avant, che scriver\u00e0 con lui due canzoni di successo come: \"So Many Ways\" e \"With You\".\nInoltre sempre da solista, collaborer\u00e0 con Ginuwine, Jagged Edge, e Joe.\nPassata la storia con i Kwiet Storm, Willie produrr\u00e0 due album, fino ad arrivare a proporsi per un provino a Making the Band 4.\nMaking the Band 4 e i Day 26.\nDopo esser stato scelto tra i 5 membri dei Day 26 a Making the Band, Willie e il gruppo, le Danity Kane e Donnie Klang, parteciperanno alla seconda parte del reality mentre incidono i loro rispettivi dischi per la Bad Boy Records di Diddy.\nVita privata.\nIl 29 dicembre del 2007, Willie sposa nella sua Harvey, la ragazza con la quale era fidanzato da anni, nonch\u00e9 la madre di suo figlio."}
{"id": "1902684", "revid": "767487", "url": "https://it.wikipedia.org/wiki?curid=1902684", "title": "Jauge de Paris 1857", "text": "Jauge de Paris 1857 \u00e8 un sistema per la misurazione dello spessore di lamiere e tondini in ferro (calibro) di origine francese, che \u00e8 stato utilizzato a cavallo tra il XIX e XX secolo e risulta ora in disuso.\nLa misurazione viene effettuata per mezzo di strumento realizzato in acciaio e che riporta delle tacche calibrate. Il valore della misura risulta dalla corrispondenza della tacca che \u00e8 in grado di accogliere l'oggetto misurato.\nLa grandezza \"Numeros\" non \u00e8 lineare.\nTavola di corrispondenza tra \"Numeros\" e millimetri.\nP15 = 0.15 mm\nP14 = 0.16 mm\nP13 = 0.17 mm \nP12 = 0.18 mm\nP11 = 0.20 mm\nP10 = 0.22 mm\nP9 = 0.23 mm\nP8 = 0.25 mm\nP7 = 0.27 mm\nP6 = 0.28 mm\nP5 = 0.30 mm \nP4 = 0.34 mm\nP3 = 0.37 mm \nP2 o PP = 0.42 mm\nP1 = 0.46 mm\nP0 o P = 0.50 mm\n1 = 0.60 mm\n2 = 0.70 mm\n3 = 0.80 mm\n4 = 0.90 mm\n5 = 1.00 mm\n6 = 1.10 mm\n7 = 1.20 mm\n8 = 1.30 mm\n9 = 1.40 mm\n10 = 1.50 mm\n11 = 1.60 mm\n12 = 1.80 mm\n13 = 2.00 mm\n14 = 2.20 mm\n15 = 2.40 mm\n16 = 2.70 mm\n17 = 3.00 mm\n18 = 3.40 mm\n19 = 3.90 mm\n20 = 4.40 mm\n21 = 4.90 mm\n22 = 5.40 mm\n23 = 5.90 mm\n24 = 6.40 mm\n25 = 7.00 mm\n26 = 7.60 mm\n27 = 8.20 mm\n28 = 8.80 mm\n29 = 9.40 mm\n30 = 10.00 mm"}
{"id": "1902685", "revid": "117531107", "url": "https://it.wikipedia.org/wiki?curid=1902685", "title": "Lindow (Mark)", "text": "Lindow (Mark) \u00e8 una citt\u00e0 di abitanti del Brandeburgo, in Germania.\nAppartiene al circondario dell'Ostprignitz-Ruppin ed \u00e8 amministrata dall'Amt Lindow (Mark).\nSuddivisione amministrativa.\nLindow si divide in 6 zone, corrispondenti all'area urbana e a 5 frazioni (\"Ortsteil\"):\nAmministrazione.\nGemellaggi.\nLindow \u00e8 gemellata con:\nLa frazione di Banzendorf \u00e8 gemellata con:"}
{"id": "1902686", "revid": "891358", "url": "https://it.wikipedia.org/wiki?curid=1902686", "title": "Giuseppe Cozzolino", "text": "Carriera.\nClub.\nCresciuto calcisticamente nel , dopo due stagioni viene acquistato dal . Alla prima stagione in Serie A, segna due reti con i salentini. Viene poi girato in prestito al , alla e infine al , dove ritrova continuit\u00e0.\nNell'estate 2009 ritorna al Lecce, ma il 3 agosto 2009 la societ\u00e0 pugliese lo vende al , neopromosso in Prima Divisione. Nella stagione comasca Cozzolino \u00e8 uno dei protagonisti della salvezza con le sue 13 reti.\nIl 31 gennaio 2011 si trasferisce in prestito all', con cui disputa 6 partite segnando un gol. Il 15 luglio 2011, al termine del periodo in prestito, rescinde consensualmente il contratto con il Como.. Il 23 luglio passa alla Pro Patria in Seconda Divisione.\nSuccessivamente gioca per e in Seconda Divisione e Serie D.\nIl 17 dicembre 2014 passa all'Altovicentino, formazione della Provincia di Vicenza, in Serie D.\nNella stagione 2015-2016 passa al Castelvetro, formazione della Provincia di Modena, che milita nel girone A del Campionato di Eccellenza dell'Emilia Romagna.\nIl 1\u00ba maggio 2016, dopo aver segnato 30 gol, porta il Castelvetro in Serie D dove disputa la stagione successiva.\nNel luglio 2017 passa alla Rosselli Mutina, formazione di Modena neo-promossa in Eccellenza.. Perde lo spareggio promozione per passare in Serie D con l'Axys Zola, ma l'anno successivo passa proprio ai bolognesi in Serie D.\nIl 30 giugno 2019 viene ufficializzato il suo trasferimento al CastelbaldoMasi, compagine padovana neopromossa in Eccellenza.\nIl 3 agosto 2020 viene ufficializzato il suo ingaggio con il , formazione di Serie D.\nNazionale.\nEsordisce con gol nella nazionale italiana Under-20 il 16 novembre 2004 nel Torneo Quattro Nazioni Under-20 contro l'Austria. Successivamente viene convocato dal commissario tecnico Paolo Berrettini per il Mondiale Under-20 del 2005 nei Paesi Bassi, dove gioca tutte le gare fino all'eliminazione ai rigori contro il Marocco.\nStatistiche.\nPresenze e reti nei club.\n\"Statistiche aggiornate al 14 ottobre 2019.\""}
{"id": "1902687", "revid": "122824379", "url": "https://it.wikipedia.org/wiki?curid=1902687", "title": "Lang Ping", "text": "Considerata una della pi\u00f9 forti schiacciatrici di sempre, nel 2000 fu eletta miglior pallavolista del XX secolo.\nCarriera.\nInizi\u00f2 a praticare la pallavolo a Pechino, nel 1973, all'interno di squadre scolastiche. Nel 1976 entr\u00f2 a far parte della prima squadra cittadina, nel 1978 fu convocata per la prima volta in Nazionale, di cui divenne successivamente capitano e aiuto allenatore.\nCon la Nazionale cinese vinse la World Cup del 1981 (primo successo cinese in una competizione internazionale) e quella del 1985, il Mondiale del 1982, a Lima e, nel 1984, l'oro olimpico ai Giochi di Los Angeles. Alla fine della sua carriera da pallavolista vest\u00ec la maglia della Cemar Modena, con cui vinse una Coppa Italia nel 1990.\nNel 1994 (fino al 2000) divent\u00f2 allenatrice della Nazionale cinese, che port\u00f2 all'argento olimpico ai Giochi di Atlanta nel 1996 e a quello mondiale due anni dopo. Nel 1999 fu ingaggiata dal Modena, con cui vinse il primo scudetto della societ\u00e0 (1999-00) e una European Champions League, oltre a una Coppa Italia e una Coppa CEV. Nel 2003 pass\u00f2 all'Asystel Novara che guid\u00f2 in una rocambolesca finale scudetto nel 2003-04 (persa a gara-5 contro la Radio105 Foppapedretti Bergamo) e con cui si aggiudic\u00f2 una Supercoppa italiana e una Coppa Italia.\nL'ultima sua esperienza da allenatrice in Italia risale al 2005, con la Monte Schiavo Banca Marche Jesi. Nello stesso anno fu ingaggiata dalla Nazionale statunitense."}
{"id": "1902689", "revid": "104087", "url": "https://it.wikipedia.org/wiki?curid=1902689", "title": "P-dimetilamminobenzaldeide", "text": ""}
{"id": "1902691", "revid": "729019", "url": "https://it.wikipedia.org/wiki?curid=1902691", "title": "Fioravanti Hidra", "text": "Fioravanti Hidra \u00e8 un prototipo di automobile realizzato dall'azienda italiana Fioravanti ed esposto al salone dell'auto di Ginevra nel 2008.\nIl contesto.\nIn occasione del ventesimo anniversario, l'azienda italiana propone questo nuovo concetto di vettura seguendo le orme gi\u00e0 segnate della Thal\u00eca esposta un anno prima sempre a Ginevra. La Hidra viene presentata come la fine di un lungo percorso di ricerca tecnologica, estetica, dell'abitabilit\u00e0 e dell'aerodinamica. Viene presentata dalla casa con la sigla MPC (Multi Purpose Coup\u00e9) questo per marcare il profilo a scendere verso la parte posteriore della vettura che ricorda lontanamente le vetture coup\u00e9 ma la carrozzeria della vettura \u00e8 in s\u00e9 una MPV a tutti gli effetti a 5 porte e 4 posti.\nLa vettura \u00e8 un ibrido a doppia alimentazione con una trave centrale nella quale possono venire allocate o i serbatoi di idrogeno o le batterie per motori elettrici. \nLa linea riprende la ricerca aerodinamica della sorella Thal\u00eca e da questa prende anche la soluzione del gruppo ottico anteriore formato da un unico impianto di illuminazione autoregolante a seconda delle esigenze d'uso, innovativo \u00e8 anche il nuovo sistema di retroilluminazione OLED per la targa. I fanali posteriori, gli indicatori di direzione, la luce retronebbia e quella della retromarcia sono inseriti nel paraurti posteriore, nel posteriore sono anche presenti le telecamere che vanno a sostituire i retrovisori esterni, tolti per motivi aerodinamici. Hidra \u00e8 anche dotata di un inedito brevetto sviluppato dalla casa madre che riguarda il sistema sospensioni a ruote indipendenti. \nil Corpo vettura nella parte anteriore del tettuccio presenta una caratteristica soluzione estetico-funzionale a forma di \"H\" che avvolge i montanti anteriori e il perimetro del parabrezza e ingloba al suo interno un'inedita soluzione di pulizia del parabrezza e del lunotto, eliminando in via definitiva i tergicristalli.\nLa soluzione consiste nella creazione di un parabrezza formato da 4 pellicole a maglia intrecciata molto sottili, il pi\u00f9 esterno \u00e8 idrorepellente al quale viene aggiunta l'azione pulitrice delle nanopolveri e una serie di sensori di rilevamento pioggia all'interno del parabrezza, tutto ci\u00f2 alimentato dall'autovettura. Quando questa invece non \u00e8 in moto invece il sistema di pulizia viene sostituito da un brevetto, chiamato geyser consiste in degli ugelli inglobati in elementi co-stampati col vetro che spruzzano acqua (recuperata dal processo di fuel cells) e aria (calda in caso di formarsi ghiaccio sul cristallo) in modo alternato o in contemporanea, in modo da predisporre una situazione idonea all'azione pulente adottata quando la vettura \u00e8 in movimento.\nAttualmente l'azienda \u00e8 in cerca di un partner per la produzione in serie dei brevetti applicati al prototipo Hidra."}
{"id": "1902693", "revid": "149727", "url": "https://it.wikipedia.org/wiki?curid=1902693", "title": "Banzendorf", "text": ""}
{"id": "1902694", "revid": "765341", "url": "https://it.wikipedia.org/wiki?curid=1902694", "title": "Calpella", "text": "Calpella \u00e8 il nome in codice della sesta generazione della piattaforma Centrino sviluppata da Intel per i computer portatili. Anche se originariamente prevista per il terzo trimestre 2009, debutt\u00f2 ufficialmente leggermente in ritardo per consentire agli OEM di fare un inventario dei chipset in eccesso. Ci\u00f2 fu probabilmente dovuto all'abbassamento della domanda dovuto alla crisi commerciale del 2009. Calpella andr\u00e0 a sostituire la precedente Montevina, sul mercato dalla met\u00e0 del 2008. Con questa piattaforma \u00e8 stato mantenuto il nome commerciale di Centrino 2, introdotto dalla precedente piattaforma Montevina.\nI 3 componenti chiave della piattaforma Montevina.\nCos\u00ec come le precedenti 5 generazioni di piattaforma Centrino (Carmel, Sonoma, Napa, Santa Rosa e Montevina) erano basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per Calpella Intel manterr\u00e0 gli stessi requisiti, e solo se un sistema integrer\u00e0 tutti e 3 i componenti suggeriti dalla casa madre, esso potr\u00e0 fregiarsi del \"logo Centrino 2\", mentre se un produttore decidesse di utilizzare solo la CPU suggerita ma una diversa scheda di rete wireless, esso potr\u00e0 solo portare il logo relativo alla CPU impiegata e non quello dell'intera piattaforma.\nCaratteristiche principali della piattaforma Calpella.\nNon \u00e8 ancora chiaro se, al pari di quanto successo per le generazioni precedenti, anche questa ennesima evoluzione della piattaforma Centrino vedr\u00e0 solo la presentazione del nuovo chipset e della nuova scheda di rete wi-fi. In passato infatti, le precedenti piattaforme venivano prima aggiornate mediante una CPU di nuova generazione (e al nome della piattaforma hardware veniva aggiunto il termine \"Refresh\" per indicare tale aggiornamento) e solo in un secondo tempo veniva poi presentata la nuova piattaforma che portava con s\u00e9 le altre innovazioni all'intero sistema.\nDato che \u00e8 previsto che Calpella sia basata sui processori appartenenti alla nuova architettura Nehalem (successiva alla Intel Core Microarchitecture dei Core 2 Duo Merom e Penryn), e siccome tale architettura porter\u00e0 con s\u00e9 un vero e proprio stravolgimento nella progettazione interna dell'intero sistema, appare abbastanza improbabile che questo possa avvenire anche in questa nuova evoluzione della piattaforma. Al momento Intel non ha ancora dichiarato nulla al riguardo, limitandosi a dare informazioni basilari sui 3 componenti chiave attesi per Calpella.\nNel terzo trimestre 2009 \u00e8 previsto l'arrivo della nuova piattaforma Calpella. Di seguito i 3 componenti chiave della piattaforma:\nMontevina = \"Piattaforma Baker\"?\nNella prima parte del 2006 Intel aveva designato, probabilmente in maniera provvisoria, le piattaforme successive a Santa Rosa con i nomi di Alpha, Baker e Charlie, tutte caratterizzate da consumi e dimensioni sempre pi\u00f9 ridotti. Gi\u00e0 al momento della presentazione di Montevina, non era stato fatto nessun riferimento a questi nomi, ma \u00e8 plausibile che Montevina fosse il nuovo nome in codice del progetto precedentemente conosciuto come \"Alpha\". In questo senso Calpella potrebbe essere il nuovo nome del progetto Baker.\nLa piattaforma successiva.\nIntel non ha ancora fornito alcuna informazione ufficiale riguardo alla piattaforma che succeder\u00e0 a Calpella (e che potrebbe essere la cosiddetta piattaforma Charlie). In ogni caso sar\u00e0 quasi certamente basata sui successori dei processori Clarksfield e Auburndale, che dovrebbero appartenere alla seconda generazione di CPU mobile basate sulla nuova architettura Nehalem (conosciuta anche con il nome in codice di Westmere), e che verranno prodotti a 32 nm."}
{"id": "1902696", "revid": "599013", "url": "https://it.wikipedia.org/wiki?curid=1902696", "title": "Hindenberg", "text": ""}
{"id": "1902697", "revid": "1305772", "url": "https://it.wikipedia.org/wiki?curid=1902697", "title": "Keller", "text": ""}
{"id": "1902700", "revid": "110157", "url": "https://it.wikipedia.org/wiki?curid=1902700", "title": "Coppa dei Caraibi 1997", "text": "La Coppa dei Caraibi 1997 \"(Shell Caribbean Cup 1997)\" fu la quindicesima edizione della Coppa dei Caraibi (la nona con la nuova denominazione), competizione calcistica per nazione organizzata dalla CFU. La competizione si svolse congiuntamente ad Antigua e Barbuda e Saint Kitts e Nevis dal 4 luglio al 13 luglio 1997 e vide la partecipazione di sei squadre: , , , , e . Il torneo valse anche come qualificazione per la CONCACAF Gold Cup 1998.\nLa CFU organizz\u00f2 questa competizione come \"CFU Championship\" dal 1978 al 1988; dal 1989 al 1990 sotto il nome di \"Caribbean Championship\"; dall'edizione del 1991 a quella del 1998 cambi\u00f2 nome e divenne \"Shell Caribbean Cup\"; le edizioni del 1999 e del 2001 si chiamarono \"Caribbean Nations Cup\"; mentre dal 2005 al 2014 la competizione si chiam\u00f2 \"Digicel Caribbean Cup\"; nell'edizione del 2017 il suo nome \u00e8 stato \"Scotibank Caribbean Cup\".\nFase finale.\nFase a gruppi.\nGruppo A.\n e qualificati alle semifinali.\nGruppo B.\n e qualificati alle semifinali.\nFase a eliminazione diretta.\nFinale.\nEssendo gi\u00e0 qualificato per la CONCACAF Gold Cup 1998 accede al playoff della zona Caraibi per la CONCACAF Gold Cup 1998 contro (finalista della Coppa dei Caraibi 1996)."}
{"id": "1902701", "revid": "149727", "url": "https://it.wikipedia.org/wiki?curid=1902701", "title": "Klosterheide", "text": ""}
{"id": "1902702", "revid": "149727", "url": "https://it.wikipedia.org/wiki?curid=1902702", "title": "Sch\u00f6nberg (Mark)", "text": ""}
{"id": "1902705", "revid": "110157", "url": "https://it.wikipedia.org/wiki?curid=1902705", "title": "4-dimetilamminobenzaldeide", "text": "La 4-dimetilamminobenzaldeide \u00e8 un'ammina e aldeide aromatica. Il gruppo aldeidico \u00e8 in posizione para rispetto al gruppo dimetilamminico. \nSintesi.\nUn metodo di laboratorio prevede l'ossidazione del 4-nitrotoluene a 4-nitrobenzaldeide, la riduzione del gruppo nitro a gruppo amminico, quindi la metilazione. La produzione non \u00e8 su larga scala industriale quindi la sintesi adottata varia a seconda della materia prima di partenza.\nUsi.\nLa 4-Dimetilamminobenzaldeide trova impiego in analisi chimiche e biologiche per la spiccata propriet\u00e0 di reagire con determinati gruppi chimici formando di conseguenza composti colorati e facilmente identificabili. Il meccanismo di reazione e gli stessi composti che si formano non sono sempre stati studiati e spesso non si conoscono nel dettaglio; lo scarso interesse nel loro sviluppo come sostanze coloranti permanenti \u00e8 principalmente dovuto alla blanda stabilit\u00e0, che ne consente appunto un uso limitato all'analisi colorimetrica. Dalla normativa europea \u00e8 indicato come metodo per l'identificazione colorimetrica in cromatografia su strato sottile di composti quali:\nPreparazione: Disciogliere 2\u00a0g di p-dimetilamminobenzaldeide in 100 ml di acido cloridrico al 10% (m/v).\nUsato nell'analisi colorimetrica dell'idrazine contenuta in matrici acquose (acque reflue, fiumi, mare), normalmente nell'intervallo ottimale di 4-600\u00a0\u00b5g/l.\nLarga diffusione sempre nella cromatografia su strato sottile per la rilevazione e il riconoscimento di ammine primarie, derivati indolici, amminozuccheri. Generalmente la preparazione \u00e8 di una soluzione idroalcolica e/o acida per acido cloridrico/acido solforico.\nReattivo di Ehrilch.\n\u00c8 un reattivo che usa una soluzione acquosa acida della p-dimetilamminobenzaldeide. Reagisce con gruppi amminici in generale, anche non primari. \u00c8 usato come secondo step nel test o metodo di Elson Morgan per l'analisi delle esosammine.\nReattivo di Kovacs.\nLa p-dimetilamminobenzaldeide reagisce con gruppi indolici e consente l'identificazione dei microrganismi capaci di degradare il triptofano. L'indolo, prodotto di degradazione del triptofano, reagisce col reattivo di Kovacs dando luogo ad un composto colorato di rosso.\nPreparazione: p-dimetilamminobenzaldeide 5\u00a0g, alcol amilico 75 ml, HCl conc. 25 ml.\nSolubilizzare l'aldeide nell'alcol e agitando aggiungere l'HCl. Il reattivo dura circa 3-4 mesi conservato al buio in luogo fresco."}
{"id": "1902709", "revid": "547034", "url": "https://it.wikipedia.org/wiki?curid=1902709", "title": "Vincitori del Palio di Siena (XIX secolo)", "text": "Di seguito l'elenco dei vincitori del Palio di Siena nel XIX secolo."}
{"id": "1902710", "revid": "767487", "url": "https://it.wikipedia.org/wiki?curid=1902710", "title": "Robert Curry", "text": ""}
{"id": "1902714", "revid": "2014155", "url": "https://it.wikipedia.org/wiki?curid=1902714", "title": "Maddalena Sibilla d'Assia-Darmstadt", "text": "Biografia.\nEra figlia di Luigi VI d'Assia-Darmstadt, langravio d'Assia-Darmstadt dal 1661 al 1678, e della prima moglie Maria Elisabetta di Holstein-Gottorp, figlia di Federico III di Holstein-Gottorp.\nFu combinato per lei il matrimonio con Guglielmo Ludovico di W\u00fcrttemberg, figlio ed erede del duca Eberardo III di W\u00fcrttemberg. Le nozze avvennero il 6 novembre 1673 a Darmstadt. L'anno dopo, alla morte del suocero, divenne duchessa consorte di W\u00fcrttemberg-Stuttgart, titolo che mantenne fino alla morte di suo marito, avvenuta il 23 giugno 1677.\nSuo figlio, che aveva appena un anno quando mor\u00ec il padre, eredit\u00f2 il ducato, e reggente per lui venne nominato lo zio Federico Carlo di W\u00fcrttemberg-Winnental. Maddalena, tuttavia, fu di fatto reggente anche lei, instaurando una politica di intrighi e alleanze politiche in opposizione al governo reggente. Quando i francesi catturarono il cognato, l'imperatore Leopoldo dichiar\u00f2 il duca maggiorenne.\nMaddalena mantenne, come sua propriet\u00e0 dotale, il castello e i territori di Leonberg.\nSuccessivamente Eberardo spos\u00f2 Giovanna Elisabetta di Baden-Durlach.\nL'unica figlia di Maddalena Sibilla che le sopravvisse, Maddalena Guglielmina, crebbe in Svezia e fu data in sposa a Carlo III Guglielmo di Baden-Durlach, fratello di Giovanna Elisabetta. Venne cos\u00ec sancita una doppia alleanza con il Baden-Durlach.\nDiscendenza.\nDal matrimonio con Guglielmo Ludovico nacquero quattro figli:"}
{"id": "1902724", "revid": "278830", "url": "https://it.wikipedia.org/wiki?curid=1902724", "title": "Giovanni Pettinati", "text": "Professionista dal 1951 al 1962, vinse una tappa al Giro d'Italia 1954 e indoss\u00f2 la maglia rosa al Giro d'Italia 1958.\nCarriera.\nFiglio di contadini, da dilettante vinse una trentina di corse. Fra i risultati pi\u00f9 rilevanti si ricordano l'ottava tappa al Giro d'Italia 1954, vinta con una lunga fuga da lontano, e la settima tappa della Volta Ciclista a Catalunya 1952. Fu secondo al Giro dell'Appennino 1951 e 1953 e terzo al Giro di Toscana del 1953, al Tour de Romandie 1958 e al Giro del Piemonte 1961. Inoltre, ha indossato la maglia rosa per sei giorni al Giro d'Italia 1958, oggi esposta nella collezione del Museo del Ghisallo. \nConclusa la carriera, si trasfer\u00ec con la moglie e la figlia ad Acqui Terme, dove lavor\u00f2 come assicuratore. \u00c8 morto in seguito ad un infarto all'et\u00e0 di 68 anni."}
{"id": "1902725", "revid": "39884", "url": "https://it.wikipedia.org/wiki?curid=1902725", "title": "Fiduciaria", "text": ""}
{"id": "1902737", "revid": "92920", "url": "https://it.wikipedia.org/wiki?curid=1902737", "title": "Luca Granzotto", "text": "Biografia.\nSi \u00e8 laureato in ingegneria chimica con specializzazione in metallurgia. Attualmente vive a Brescia dove lavora per una multinazionale.\nHa pubblicato quattro romanzi, di cui tre di fantascienza che fanno parte del ciclo \"Solar Maximum\" (una space opera), e uno di fantasy, \"Le ali del drago caduto\" sotto lo pseudonimo di Solomon Troy Cassini e che far\u00e0 parte del futuro ciclo di \"Dark Tales of Light\".\nNel 2006 partecipa a \"Chioggia incontra\" nella serata dedicata a \"La scienza e la passione per l'infinito\" assieme a personalit\u00e0 della scienza come Edoardo Boncinelli.\nNel 2007 presenta i suoi due libri all'Italcon.\nLa prefazione del libro \"Il guardiano dei mondi\" \u00e8 dell'astronauta italiano Umberto Guidoni, che ha partecipato a diverse presentazioni del libro introdotte dal giornalista scientifico della RAI Fabio Pagan."}
{"id": "1902740", "revid": "188323", "url": "https://it.wikipedia.org/wiki?curid=1902740", "title": "Pacco lamellare", "text": ""}
{"id": "1902741", "revid": "287204", "url": "https://it.wikipedia.org/wiki?curid=1902741", "title": "Cortellazzo (nave mercantile)", "text": "La Cortellazzo \u00e8 stata una motonave da carico italiana, violatore di blocco durante la seconda guerra mondiale.\nStoria.\n Costruita tra il gennaio 1930 ed il marzo 1931 nei Cantieri Riuniti dell'Adriatico di Monfalcone (numero di costruzione e di assemblaggio 223 e di completamento 183), la nave, una motonave da carico da 5292 tonnellate di stazza lorda, iscritta con matricola 238 al Compartimento marittimo di Venezia, apparteneva alla Societ\u00e0 Veneziana di Navigazione a Vapore, con sede a Venezia. Nel 1937 la \"Cortellazzo\" venne trasferita al Lloyd Triestino, avente sede a Trieste. In tempo di pace l'unit\u00e0 era impiegata sulle tratte per l'India e l'Estremo Oriente, passando per il Mar Rosso e l'Oceano Indiano.\nNel periodo della \u00abnon belligeranza\u00bb la motonave venne fermata ed ispezionata da unit\u00e0 inglesi, mentre era in navigazione proveniente dalle Indie Orientali Olandesi con un carico di pepe per la ditta di conserve alimentari Arrigoni e C.. Il 3 aprile 1940 la nave, diretta in Giappone, attravers\u00f2 per l'ultima volta il canale di Suez.\nIn seguito all'ingresso dell'Italia nel secondo conflitto mondiale, il 10 giugno 1940, la \"Cortellazzo\" si rifugi\u00f2 a K\u014dbe, in Giappone (per altre fonti a Dalian, nella Corea occupata dalle forze giapponesi, da dove poi, in previsione del forzamento del blocco, si trasfer\u00ec in Giappone), dove rimase e stazion\u00f2 inattiva per 17 mesi. A seguito della lunga permanenza in tale porto, la nave divenne molto familiare per i giapponesi, che la soprannominarono \u00ab\"Italia\"\u00bb.\nAl pari delle altre navi mercantili italiane che si trovavano nei porti della Cina e del Giappone (motonavi \"Pietro Orseolo\", \"Calitea II\" e \"Fusijama\", piroscafi \"Carignano\", \"Venezia Giulia\" ed \"Ada Treves\", transatlantico \"Conte Verde\"), l'unit\u00e0 venne visitata, nell'autunno 1941, dall'ammiraglio Carlo Balsamo, addetto navale a Tokyo, che doveva individuare le navi adatte al trasporto della gomma naturale (nonch\u00e9 altri materiali utili allo sforzo bellico) dall'Estremo Oriente alla Francia occupata, violando il blocco alleato ed attraversando due oceani. Solo tre unit\u00e0 vennero giudicate adatte: tra queste vi era la \"Cortellazzo\" (le altre erano le moderne motonavi \"Pietro Orseolo\" e \"Fusijama\"). La rotta stabilita da uno studio nautico e meteorologico della Regia Marina, per evitare le zone pi\u00f9 frequentate dal naviglio britannico (essendo gli Stati Uniti d'America ancora neutrali), prevedeva l'attraversamento dell'Oceano Pacifico da nord verso sud, il doppiaggio di Capo Horn e la risalita dell'Oceano Atlantico fino a Bordeaux. Prima della \"Cortellazzo\" salparono dai porti giapponesi e coreani nove mercantili tedeschi, cinque dei quali giunsero a destinazione.\nSupermarina (il comando superiore della Regia Marina), in accordo con le autorit\u00e0 giapponesi e tedesche, fece preparare un carico completo di materiali di interesse militare (1400 tonnellate di olii vegetali, 1140 di arachidi, 496 di pneumatici \u2013 destinati all'Italia \u2013, 285 di canapa, 275 di lacca, 258 di t\u00e8, 159 di tela kaki, 100 di stagno, 61 di nichel, 36 di rame, 10 di volframio) da trasportare in Francia (da dove poi inviarlo in Germania \u2013 4309 delle 5639 tonnellate di carico erano destinate alle forze tedesche, mentre 1330 erano per le truppe italiane \u2013 ed in Italia), ed ordin\u00f2 all'addetto navale a Tokyo che la partenza della \"Cortellazzo\" avvenisse tra fine ottobre ed inizio novembre 1941, in modo da approfittare della riduzione autunnale delle ore di luce, che avrebbe contribuito a proteggere la nave da eventuali avvistamenti. Prima della partenza, per conseguire un rapido autoaffondamento in caso di incontro con navi nemiche, fu collocata una carica esplosiva da 50\u00a0kg nel locale eliche. Dopo essersi rifornita di provviste (comprensive anche di tre maiali vivi \u2013 due dei quali furono uccisi rispettivamente per Natale e Capodanno, mentre il terzo verso la fine del viaggio \u2013 ed alcune centinaia di polli) ed aver imbarcato parte del carico nel porto di Kobe, dove fu anche camuffata da nave giapponese con il nome di \"Dai Ichi Chokyu Maru\" (che fu scritto, sottobordo, in caratteri giapponesi), la motonave italiana, al comando del capitano di lungo corso Luigi Mancusi e con 40 uomini di equipaggio (pi\u00f9 un passeggero civile, Francesco Nardi, imbarcatosi di propria iniziativa tra il 10 settembre 1941, dopo aver ottenuto il permesso delle autorit\u00e0, per tentare di ritornare in Italia), lasci\u00f2 Kobe alle dieci di sera del 6 novembre 1941 (battendo bandiera nipponica), e, dopo aver attraversato ad una velocit\u00e0 di 14 nodi il Mare Interno di Seto (Seto Naikai), costellato di isole, ed essere uscita dallo stretto di Shimonoseki (tra le 15.30 e le 18 del 7 novembre la motonave sost\u00f2 prima di entrare nel canale di Moji), tra Ky\u016bsh\u016b e Honsh\u016b, transit\u00f2 nello stretto di Tsushima e quindi nello stretto di Corea (alle 13.30 dell'8 novembre fu superata l'estrema propaggine meridionale della Corea), per giungere, alle otto di sera del 9 novembre, a Dairen (il viaggio si svolse senza imprevisti), dove complet\u00f2 il carico. La navigazione si svolse con mare calmo e cielo limpido od appena velato (nella fase finale della navigazione), sino alle 17 del 9 novembre, quando l'unit\u00e0 entr\u00f2 in un banco di nebbia, con visibilit\u00e0 ridotta a meno di 50 metri e poi ancora meno. Dopo aver sostato nella baia sino alle dieci del mattino del 10 novembre, attendendo l'arrivo del pilota, la \"Cortellazzo\", assistita da un rimorchiatore, entr\u00f2 in porto ed attracc\u00f2 al molo alle undici con i picchi di carico abbassati, in modo da non sembrare intenzionata ad imbarcare merce, ed effettu\u00f2 le operazioni di carico (compiute da prigionieri di guerra cinesi) nella massima riservatezza e segretezza, grazie all'attenta sorveglianza delle autorit\u00e0 nipponiche, che vietarono l'ingresso di qualunque estraneo nell'area portuale, vigilarono la nave giorno e notte con decine di sentinelle armate ed impedirono anche allo stesso equipaggio italiano di prendere contatto con la terraferma. Il 16 novembre 1941, dopo una settimana di sosta (durante la quale le operazioni di carico erano procedute senza interruzione eccetto che per il 12 novembre), il mercantile, con a bordo 5639 tonnellate di materiali pregiati pressoch\u00e9 introvabili in Europa, salp\u00f2 da Dairen: dopo aver lasciato la banchina alle 8.45, l'unit\u00e0 si ancor\u00f2 al centro della baia e, mediante delle bettoline, imbarc\u00f2 scorte di carburante, acqua e viveri per due mesi e mezzo, per salpare alle 20 (per altre fonti alle 20.15)), con il favore dell'oscurit\u00e0, in modo da non dare nell'occhio (l'addetto navale italiano comunic\u00f2 immediatamente la partenza a Supermarina, riferendo tutti i dettagli, anche se sbagliando ad indicare la data: il 15 invece del 16). La \"Cortellazzo\" attravers\u00f2 il Mar Giallo tenendosi lontana dalle coste della Corea, per non essere avvistata da terra e non imbattersi in altre navi (nella mattina del 18, poco prima delle 10, incontr\u00f2 due piroscafi), modificando continuamente la rotta ma dirigendo sempre verso sud, poi \u2013 dopo aver affrontato una violenta burrasca tra il 18 ed il 19 ed essersi lasciata sulla poppa Kyushu, passando per lo stretto di Osumik, alle 11 del 19 novembre \u2013 transit\u00f2 a sud dell'isola Quelpart (attuale isola Jejudo) e fece rotta per lo stretto di Van Diemen, entrando nell'Oceano Pacifico \u2013 per la prima volta dalla sua entrata in servizio \u2013 il 19 novembre.\nLa nave, a partire da tale punto, inizi\u00f2 a seguire una rotta prestabilita \u2013 che il 6 ottobre 1941 l'addetto navale a Tokyo, dopo aver attentamente vagliato le rotte da seguire, aveva comunicato con un messaggio cifrato a Supermarina, insieme al messaggio \u00ab\"Prima rotta ritengo conveniente : Carmela \u2013 Carlo \u2013 Costanzo \u2013 Clara \u2013 Caterina \u2013 Claudio \u2013 Cristoforo \u2013 Clarissa \u2013 Cornelio alt Propongo anche seguente seconda rotta: Carmela \u2013 Carlotta \u2013 Costanzo \u2013 Clara \u2013 Caterina \u2013 Cirillo \u2013 Corrado \u2013 Clarissa \u2013 Cornelio alt Dal punto Cornelio nave proceder\u00e0 per Nord nella fascia compresa tra meridiano 36\u00b0 e 40\u00b0 Ovest raggiungendo successivamente punto Costantino et Carolina et porto di destinazione alt\"\u00bb, cui il 21 novembre 1941 era stato aggiunto \u00ab\"Decifrate da solo \u2013 Segreto \u2013 Riferimento mio 6 ottobre ultimo capoverso alt Carmela Dicembre 2 \u2013 Clara Dicembre 25 \u2013 Cristoforo Gennaio 6 \u2013 Cornelio Gennaio 13 \u2013 Costantino Gennaio 20 \u2013 Crispino Gennaio 23 \u2013 Clemente (eventualmente) Gennaio 20 alt Ultimi due punti saranno raggiunti esattamente data stabilita alt altri punti possono essere raggiunti soltanto un giorno di ritardo\"\u00bb \u2013 , composta da una serie di 17 punti tutti denominati con nomi inizianti per \u00abC\u00bb, ovvero, rispettivamente, Carmela (4\u00b0 N e 170\u00b0 O), Carlo (28\u00b0 S e 140\u00b0 O), Carlotta (10\u00b0 S e 127\u00b0 O), Costanzo (54\u00b0 S e 80\u00b0 O), Clara (58\u00b0 S e 65\u00b0 O), Caterina (53\u00b0 S e 48\u00b0 O), Cirillo (20\u00b0 S e 20\u00b0 O), Claudio (20\u00b0 S e 15\u00b0 O), Corrado (10\u00b0 S e 20\u00b0 O), Cristoforo (10\u00b0 S e 17\u00b0 O), Clarissa (5\u00b0 N e 28\u00b0 O), Cornelio (12\u00b0 N e 39\u00b0 O), Costantino (41\u00b0 N e 37\u00b0 O), Cecilia (40\u00b0 N e 36\u00b0), Carolina (46\u00b0 N e 20\u00b0 O), Clemente (35\u00b0 N e 22\u00b0 O) e Crispino (42\u00b0 N e 18\u00b0 O). Dopo il transito nello stretto di Van Diemen venne anche cambiato il camuffamento: la motonave fu camuffata in modo da assomigliare al piroscafo \"Kinga Maru\", il cui nome venne dipinto sui masconi, a poppa ed a centro nave (in modo da essere leggibile da lontano); venne inoltre issata al picco la bandiera giapponese (dipinta anche sui fianchi ed a poppa) ed il fumaiolo venne verniciato con i colori della compagnia Kakusai Kisen Kaisha. Tra il 25 ed il 27 del mese la \"Cortellazzo\", passando il 12\u00ba parallelo, incontr\u00f2 una tempesta a ciel sereno. Nel pomeriggio del 28 (o 27) novembre la nave, passando tra gli arcipelaghi delle Caroline e delle Marshall, avvist\u00f2 tre sommergibili oceanici nipponici che procedevano in superficie in linea di fila, e poco dopo il comandante Mancusi apport\u00f2 una leggera modifica alla rotta, onde evitare d'imbattersi in navi nemiche. Due giorni dopo il mercantile, che il 29 aveva modificato la rotta verso est, mentre procedeva tra i punti \u00abCarmela\u00bb e \u00abCarlo\u00bb (passando il 180\u00ba parallelo, spostando indietro il calendario di un giorno e pertanto ripetendo per due giorni la data del 30 novembre) modific\u00f2 la propria velocit\u00e0 in modo da intersecare le rotte aeree e navali che univano le Filippine e gli Stati Uniti solo di notte. Alle 15.30 del 2 dicembre fu passato l'Equatore, mentre il 3 dicembre fu intercettata la notizia dello scontro tra l'incrociatore australiano \"Sydney\" e la nave corsara tedesca \"Kormoran\". Tuttavia, poco dopo la fine delle operazioni di camuffamento, il 7 o l'8 dicembre 1941, mentre la \"Cortellazzo\" era in navigazione al largo delle isole Gilbert ed Ellice, che aveva lasciato sulla propria dritta), circa 2000 miglia a sudovest delle Hawaii (e secondo alcune fonti non aveva ancora passato la linea di cambio di data, cosa che si sarebbe verificata solo poco dopo l'8 dicembre), il radiotelegrafista della nave italiana, che era continuamente in ascolto, intercett\u00f2 una comunicazione urgente a tutte le navi americane, riguardante l'attacco aereo giapponese svoltosi nelle ore precedenti contro la base navale statunitense di Pearl Harbor. In seguito a ci\u00f2, apparve evidente che la neutralit\u00e0 del Giappone sarebbe cessata e che gli Stati Uniti sarebbero entrati in guerra, e conseguentemente la \"Cortellazzo\", camuffata da nave giapponese, avrebbe rischiato di essere attaccata: pertanto il comandante Mancusi, dopo aver radunato ed informato ufficiali ed equipaggio della mutata situazione, ordin\u00f2 di cambiare nuovamente il camuffamento, in modo da far somigliare la \"Cortellazzo\" alla motonave svedese \"Delhi\". La sera dell'8 dicembre il comandante comunic\u00f2 a Navitalia Tokyo, BETASOM (la base atlantica italiana a Bordeaux, meta del viaggio), Maricolleg Berlino e Navitalia Berlino la propria decisione di mutare camuffamento (per altre fonti l'ordine venne da Supermarina, con il messaggio \u00ab\"Decifri da solo alt seguito entrata in guerra Giappone ordinato CORTELLAZZO assumere subito nazionalit\u00e0 svedese alt\"\u00bb). Il fumaiolo venne pertanto riverniciato con i colori della Svenska Ostasiatische Kampt Delt \u2013 giallo con un disco azzurro contenente le tre corone della casa reale svedese \u2013, mentre sullo scafo, fuori bordo, venne dipinto in grandi lettere il nome \"Delhi \u2013 Sweden\", insieme a quello del compartimento marittimo d'iscrizione, G\u00f6teborg, ed alle bandiere svedesi. La \"Cortellazzo\" pass\u00f2 poi nelle acque delle Salomone e delle Samoa ed assunse poi una nuova rotta che l'avrebbe portata a passare tra le isole Tuamotu e Tahiti (isole della Societ\u00e0), tenendosi tuttavia a grande distanza dalle isole (lasciate sulla dritta), essendovi, in quella zona, la base navale franco-gollista di Papeete. La navigazione, verso sud/sudovest, procedette comunque senza problemi, e la motonave fece rotta su Capo Horn, mentre Supermarina inviava alla base atlantica di Betasom, avente sede a Bordeaux (destinazione del viaggio della \"Cortellazzo\"), ed ai propri comandi a Berlino ed a Tokyo la notizia dell'avvenuto cambio di camuffamento. Il 9-10 dicembre la nave incontr\u00f2 mare particolarmente tempestoso, dopo di che il bel tempo torn\u00f2 il 13 dicembre, ma gi\u00e0 il 14 ricominci\u00f2 una tempesta particolarmente violenta, che inizi\u00f2 a scemare il 16. Tra le 20 del 15 dicembre e le due del 16 vennero sostituite le fasce elastiche dell'apparato motore, mentre il 19 venne effettuata un'esercitazione di abbandono nave e fu accesa una caldaia ausiliaria per ovviare al freddo intenso. L'unit\u00e0, procedendo a 14 nodi, si avvicin\u00f2 a Capo Horn, mentre le condizioni meteomarine andavano rapidamente peggiorando: man mano che si avvicinava a Capo Horn, la motonave si ritrov\u00f2 a navigare in un mare sempre pi\u00f9 burrascoso, tra enormi ondate che si riversavano in coperta e fortissimo vento, tanto che si decise di far scendere dagli alberi, approfittando delle pause tra un'onda e la successiva, le vedette, che non potevano resistere a lungo nelle coffe, a causa del freddo \u2013 non era del resto verosimile nemmeno che, in tali condizioni di tempo e di mare, vi fossero navi nemiche nei paraggi \u2013, e che vennero pertanto impiegate dalla plancia. Particolare attenzione fu dedicata al controllo dei termometri, in plancia, e della temperatura dell'acqua marina, in sala macchine: improvvisi cali di temperatura segnalavano infatti l'avvicinamento di un iceberg, ed il periodo dell'anno era particolarmente adatto per imbattersi in iceberg staccatisi dalla banchisa con l'estate australe e spinti quindi dai venti verso nord, anche fino allo stretto di Magellano. In seguito ad un improvviso crollo della temperatura, infatti, il comandante Mancusi ordin\u00f2 di virare di 60\u00b0 a sinistra e poco dopo comparvero diversi iceberg alla deriva, in balia del mare mosso, che vennero evitate con una serie di rapide manovre. Su di un iceberg, incontrato il 21 dicembre, fu avvistato un gruppo di pinguini (pi\u00f9 frequente, gi\u00e0 da diverse settimane, era la presenza degli albatros). Altre fonti, tuttavia, riportano che la nave, passando molto a sud di Capo Horn e molto ad est delle Isole Falkland, non avrebbe incontrato od avvistato iceberg n\u00e9 ghiaccio alla deriva, nonostante il periodo dell'anno. Il 22 dicembre, poco prima delle cinque del pomeriggio, una camicia di un pistone si sfond\u00f2 a causa della rottura di una fascia elastica da poco sostituita, immobilizzando la nave (che pot\u00e9 ripartire quattro ore dopo), e, non potendo sostituirla (operazione molto lunga) con condizioni meteomarine tanto avverse, fu necessario eliminare il cilindro danneggiato e proseguire la navigazione con i restanti sette. Capo Horn fu doppiato la vigilia di Natale, transitando circa cento miglia a sud e dirigendo quindi verso nord, dopo 40 giorni con rotta verso sud. Il 25 dicembre, tuttavia, si present\u00f2 anche il problema della nebbia, ed il tutto, unitamente al violento rollio, vanific\u00f2 la preparazione, da parte di cuochi e cambusiere, del pranzo di Natale.\nDopo aver doppiato Capo Horn, la \"Cortellazzo\" si ritrov\u00f2 al riparo della Terra del Fuoco, che port\u00f2 gradatamente al miglioramento del clima ed alla bonaccia: dopo l'ingresso della motonave nell'Oceano Atlantico, scomparvero i forti venti da ovest, i borgognoni, gli iceberg e la nebbia. Il comandante Mancusi ordin\u00f2 quindi un'accostata verso nord. Il 28 dicembre, intorno alle 21, vi fu una breve sosta per rimpiazzare una valvola, mentre dalle 20.30 alle 24.30 del 31 vi fu una nuova sosta per smontare il pistone danneggiato del cilindro guastatosi il 22 dicembre; tra le 8.30 e le 12.30 del 1\u00ba gennaio, dopo lavori di preparazione, la camicia del cilindro venne eliminata con l'uso di un martinetto idraulico. L'operazione di sostituzione della camicia, dividendo il personale di macchina in due squadre che si alternarono, fu terminata il 2 gennaio, mentre il pistone fu rimontato durante una nuova sosta, tra le 21.30 del 2 e le 3 del 3. L'equipaggio provvide nel frattempo a riparare tutti i danni provocati dalla tempesta (porte e paratie sfondate, obl\u00f2 e tubature distrutte, allagamento di alloggi, danneggiamento delle scialuppe: queste ultime, dopo essere state riparate, furono appese alle gru ammainate, in modo da poter essere rapidamente calate in caso di autoaffondamento), mentre le vedette tornarono nelle coffe per sorvegliare il tratto di mare circostante, dato che il mercantile si apprestava a transitare tra le Falkland e la Georgia del Sud, sedi di basi aeronavali britanniche dalle quali i velivoli inglesi erano in grado di coprire un raggio di oltre 300 miglia. Il primo ufficiale, il nostromo ed alcuni marinai controllarono le condizioni di casse di galleggiamento, fanali, bussole, contenitori d'olio per \u00abcalmare le onde\u00bb, ancore galleggianti, buglioli, sassole, alberetti e vele, radio di soccorso, remi, scalmiere, alleggi, timoni, lenze, specchietti per segnalazioni, salvagente, scorte di acqua, gallette, medicinali, cognac, carne e tonno in scatola. Giunta a nordest delle Falkland, la nave punt\u00f2 decisamente a nord, tenendosi al centro dell'Atlantico (per evitare di incontrare convogli Alleati) e fece rotta su Fernando de Noronha, avvicinandosi al punto ove l'Atlantico era meno largo, tra Natal e Freetown, area sottoposta a stretta sorveglianza da parte delle forze britanniche, essendo un punto di passaggio di tutto il traffico da nord a sud e da est ad ovest: oltre alle navi inglesi, da due settimane anche la United States Navy vi aveva inviato proprie unit\u00e0, tra cui due portaerei di scorta, i cui velivoli esploravano i tratti di mare circostante. Pur non essendo a conoscenza di ci\u00f2, il comandante Mancusi decise di passare in tale zona con il favore della notte, dopo di che la \"Cortellazzo\" diresse ad ovest dell'isolotto di San Pietro e Paolo \u2013 privo di faro, distrutto dai gabbiani poco dopo la sua costruzione da parte delle autorit\u00e0 brasiliane, il che aumentava i rischi d'incaglio \u2013, nelle cui acque venne assalita da stormi di gabbiani che s'infilarono ovunque, anche all'interno della nave, aggredendo l'equipaggio ed invadendo i locali, dovendo essere cacciati con la forza. Il 9 dicembre, alle otto di sera, fu ripassata la linea dell'Equatore. La motonave, dopo essere transitata tra Fernando de Noronha e l'isolotto di San Pietro e Paolo, super\u00f2 rapidamente la zona dell'aliseo di Sudest, entrando invece \u2013 per la seconda volta: la prima era stata durante il passaggio dell'Equatore nell'Oceano Pacifico, da nord verso sud, ossia in senso inverso \u2013 nella zona equatoriale, caratterizzata da caldo torrido (i continui cambi di zona climatica \u2013 l'ultima sarebbe stata il freddo Atlantico settentrionale, dov'era inverno \u2013 avevano gi\u00e0 obbligato pi\u00f9 volte l'equipaggio a mutare abbigliamento, oltre a causare malattie). I pasti andarono riducendo a sola carne conservata e limoni, causa il ridursi delle scorte ed il malfunzionamento dei frigoriferi.\nIl 10 gennaio 1942 la motonave raggiunse il punto \u00abClarissa\u00bb ed entr\u00f2 nella zona dell'Atlantico maggiormente controllata dagli Alleati, e l'11 gennaio la Kriegsmarine inform\u00f2 Supermarina che un proprio gruppo di U-Boote stava cercando un convoglio britannico in una zona nella quale la \"Cortellazzo\" \u2013 che manteneva, come ordinato, il silenzio radio \u2013 sarebbe passata entro pochi giorni (ci\u00f2 avrebbe comportato il rischio di un accidentale siluramento della \"Cortellazzo\"/\"Delhi\"), pertanto la motonave ricevette il messaggio \u00ab\"Urgentissimo via Coltanoradio \u2013 Non, dico non, utilizzare Clemente alt At Costantino cambiare 41\u00b0 in 42\u00b0 latitudine Nord Et At Crispino 42\u00b0 in 42\u00b030' latitudine Nord\"\u00bb. Il comandante Mancusi, subito avvertito dal radiotelegrafista, modific\u00f2 pertanto la rotta, accompagnato dall'aliseo di nordest, navigando verso ovest, e dovendo modificare, il 16 gennaio (mentre navigava ai margini orientali del Mar dei Sargassi) la rotta, avendo avvistato in lontananza, in posizione 26\u00b020' N e 39\u00b0 O, una grossa nave cisterna britannica con rotta 280\u00b0: l'unit\u00e0 nemica fu avvistata, a prora dritta, alle 15.15, quindi la \"Cortellazzo\" assunse dapprima rotta parallela, in attesa di comprendere la rotta della nave sconosciuta \u2013 della quale non fu, al momento, accertata la tipologia \u2013, e quindi vir\u00f2 in modo da avere la petroliera a poppa; dopo un'ulteriore modifica della rotta, la nave sconosciuta scomparve alla vista tra le 17.30 e le 17.45 (dopo tale vicenda, buona parte dell'equipaggio inizi\u00f2 a dormire vestita, per poter celermente abbandonare la nave se necessario). La nave, avendo assunto rotta verso ovest, modific\u00f2 la velocit\u00e0 per passare a 150 miglia ad est delle Azzorre di notte. Il 18 gennaio il tempo ricominci\u00f2 a peggiorare, con mare tempestoso e brusco abbassamento della temperatura (il 20 gennaio vi fu la tempesta peggiore dall'inizio del viaggio, che provoc\u00f2 un notevolissimo beccheggio della nave, che proprio quel giorno modific\u00f2 la rotta verso l'Europa) ed il 21 gennaio vi fu un falso allarme, quando le vedette credettero di avvistare la torretta di un sommergibile (che si pens\u00f2 poi di aver accidentalmente speronato) e la scia di un siluro (che era in realt\u00e0 un grosso pesce od un cetaceo), mentre il 23 gennaio la \"Cortellazzo\" giunse a nordovest delle Azzorre, punto di svolta della propria rotta e punto di attraversamento delle rotte che univano Inghilterra, Mar Mediterraneo ed Africa (43\u00b030' N e 18\u00b0 O, approssimativamente corrispondente al punto \u00abCrispino\u00bb), dove vir\u00f2 verso est facendo rotta su Cabo Ortegal (coste della Spagna, nel golfo di Biscaglia, 35 miglia a nordest di La Coru\u00f1a) da dove proseguire costeggiando la Spagna, alla volta di Bordeaux. Lo stesso giorno (23 gennaio) la \"Cortellazzo\" avrebbe dovuto incontrarsi con un sommergibile che avrebbe dovuto scortarla ed indicarle la rotta, ma l'incontro non pot\u00e9 avvenire, a causa di dieci ore di ritardo. In seguito all'arrivo della nebbia, tuttavia, disponendo la nave solo di una carta in scala ridotta e non dettagliata, l'unit\u00e0 dovette evitare di stare troppo sotto costa (ci si aspettava del resto che la nebbia ostacolasse anche la possibile individuazione da parte di navi nemiche). Il 25 gennaio l'unit\u00e0 incontr\u00f2 una ventina di pescherecci. La nave procedette a lento moto in condizioni di mare calmo (nella settimana precedente era stato invece burrascoso, ma di poppa, aiutando pertanto la navigazione) e giunse nelle acque di Capo Higuer, dove la nebbia inizi\u00f2 a diradarsi, rivelando la presenza di un sommergibile: il comandante di tale unit\u00e0, insospettito dalla presenza di una nave svedese nel golfo di Biscaglia, ordin\u00f2 di preparare i tubi di lancio e si avvicin\u00f2 alla nave sconosciuta, mentre il comandante Mancusi ordinava di prepararsi all'autoaffondamento: una volta che le distanze si furono ridotte a meno di un chilometro, mentre i rispettivi equipaggi si osservavano con i binocoli, gli ufficiali della \"Cortellazzo\" si resero conto che il sommergibile era un U-Boot tedesco, pertanto Mancusi fece issare le bandiere italiane e mostrare i segnali di riconoscimento convenuti: dopo alcune brevi comunicazioni, il sommergibile augur\u00f2 buona fortuna alla nave italiana e si immerse, allontanandosi. Poco dopo la motonave, dopo essere transitata parallelamente alla costa settentrionale della penisola iberica (in modo da evitare l'avvistamento da parte degli idrovolanti Short S.25 Sunderland e dei sommergibili britannici che pattugliavano il golfo di Biscaglia in cerca di U-Boote), fece il suo ingresso nel porto di Irun, in Spagna ma in prossimit\u00e0 del confine con la Francia (prima della partenza da Dairen, l'ambasciatore tedesco a Tokyo aveva infatti informato il comandante Mancusi che, qualora la nave fosse risultata in anticipo rispetto al previsto, avrebbe dovuto ormeggiarsi ad Irun in attesa della scorta), da dove poi usc\u00ec per raggiungere Bordeaux.\nAl largo di Capo Higuer, alle 8.30 del 26 gennaio, la nave s'imbatt\u00e9 in tre guardacoste (per altra fonte dragamine) tedeschi, che chiesero delucidazioni sulla presenza di una nave svedese e poi, accertato che era in realt\u00e0 italiana, le fornirono la loro scorta, disponendosi intorno ad essa (per altre fonti i dragamine erano stati appositamente inviati da Bordeaux). Dopo una breve sosta a Saint-Jean-de-Luz, 16 miglia pi\u00f9 a nord, la nave ripart\u00ec all'una del pomeriggio scortata, come pianificato, da tre cacciatorpediniere tedeschi e da otto bombardieri Junkers Ju 88 (o da tre dragamine e da quattro idrovolanti). Alle tre del 27 gennaio 1942 (per altre fonti alle 12.23) la \"Cortellazzo\" entr\u00f2 nella Gironda e si mise alla fonda a Le Verdon, poi, con l'arrivo dell'alta marea, ripart\u00ec per Bordeaux, dove si ormeggi\u00f2 in serata, venendo accolta dal personale della base di Betasom. L'arrivo del mercantile fu salutato anche da un cablogramma di Supermarina, con cui il Capo di Stato Maggiore della Regia Marina, ammiraglio Riccardi, faceva i propri complimenti all'equipaggio e comunicava il conferimento della Medaglia d'argento al valor militare al comandante Mancusi ed al direttore di macchina, della Medaglia di bronzo al valor militare agli altri ufficiali e della Croce di guerra al valor militare al resto dell'equipaggio. Dal momento della partenza dal Giappone la \"Cortellazzo\" aveva trascorso 72 giorni in mare, percorrendo 21.163 miglia (42.000\u00a0km, 1730 ore di navigazione con una velocit\u00e0 media di 12,23 nodi). L'equipaggio fu poi rimpatriato, mentre il carico fu trasferito in Italia e Germania a mezzo ferrovia. \nEssendo uno dei mercantili pi\u00f9 grandi e moderni, la \"Cortellazzo\", dopo l'arrivo a Bordeaux, venne ritenuta adatta ad essere nuovamente utilizzata come violatore di blocco per raggiungere l'Estremo Oriente, ove imbarcare materiali bellici di primaria importanza (specie la gomma naturale) non reperibili in Europa, per poi fare ritorno in Francia con tali carichi. Allo scopo, il 7 luglio 1942, era giunto a Bordeaux proveniente da La Spezia un gruppo di tecnici, operai e specialisti della Regia Marina, con l'incarico di armare ed adattare per tale compito, secondo gli ordini dei comandi tedeschi di Bordeaux, la \"Cortellazzo\" e le altre tre moderne motonavi (\"Pietro Orseolo\", \"Himalaya\" e \"Fusijama\") scelte per questo ruolo. La \"Cortellazzo\" venne pertanto sottoposta a lavori di adattamento per nuove missioni come violatore di blocco, imbarcando un cannone da 105\u00a0mm antinave e contraereo e quattro mitragliere (due contraeree da 20\u00a0mm, di produzione tedesca, e due da 9\u00a0mm, di fabbricazione francese). Vennero inoltre installati dei nebbiogeni ed altre attrezzature.\nDopo aver imbarcato un nuovo equipaggio civile mandato dall'Italia \u2013 da Trieste a Bordeaux, passando per Monaco, per via ferroviaria \u2013, insieme a militari della Regia Marina e della Kriegsmarine (per i collegamenti), la \"Cortellazzo\" sarebbe dovuta ripartire per Kobe. Il viaggio, della durata di cinque mesi, presentava notevoli rischi \u2013 qualche settimana prima i mercantili tedeschi \"Elsa Essberg\", \"Anneliese Essberg\" e \"Spinchern\" avevano lasciato Bordeaux per il Giappone, venendo per\u00f2 tutti affondati o costretti a tornare in porto \u2013, ma la carenza di materie prime reperibili solo in Estremo Oriente obbligava a tentare. I servizi di spionaggio britannici scoprirono che la \"Cortellazzo\" stava per partire, pertanto, nella prima decade del novembre 1942, la vigilanza alleata sulle rotte che portavano e partivano dalla Gironda venne rinforzata, con un dispositivo di sorveglianza imperniato sul pattugliamento dell'area da parte di sommergibili ed aerei in collaborazione. A causa anche del maltempo, tuttavia, un idrovolante Short Sunderland affond\u00f2 accidentalmente il sommergibile britannico \"Unbeaten\", scambiato per un U-Boot, perci\u00f2 i comandi britannici decisero di dividere le aree di sorveglianza: i sommergibili avrebbero pattugliato la zona immediatamente circostante la Gironda, gli aerei avrebbero sorvegliato il mare pi\u00f9 al largo, creando cos\u00ec una duplice barriera.\nLa \"Cortellazzo\" part\u00ec da Bordeaux la sera del 28 (o 29) novembre 1942, al comando del capitano di lungo corso Augusto Paladini e con un equipaggio composto da 9 ufficiali, 6 sottufficiali e 47 marinai. Lo stesso 28 dicembre la partenza fu comunicata agli U-Boote operativi nella zona in cui sarebbe transitata. La nave aveva a bordo un carico di 6000 tonnellate di materie prime \u2013 mercurio, acciai speciali e minerali \u2013, medicinali, motori aeronautici, dotazioni per sommergibili ed armamenti sperimentali, da trasportare in Giappone, dove avrebbe imbarcato le materie prime irreperibili in Europa, da portare a Bordeaux. Vi erano a bordo anche nove militari tedeschi, che dovevano recarsi a Kobe. La nave fu scortata sino al traverso di Cabo Fisterra dalle torpediniere \"Kondor\", \"Falke\" e \"T 22\", dopo di che le tre navi tedesche invertirono la rotta per tornare in porto, mentre il mercantile italiano si port\u00f2 rapidamente al largo, in modo da aumentare in breve le distanze dalla costa. La \"Cortellazzo\" aveva cos\u00ec oltrepassato indenne la vigilanza britannica, sfuggendo a quattro sommergibili britannici inviati in agguato, che non avevano notato la sua presenza, ed all'avvistamento da parte dei numerosi velivoli britannici presenti nella zona. Non appena venne lasciata dalla scorta, tuttavia, la \"Cortellazzo\" venne avvistata da un idroricognitore Short Sunderland, che allert\u00f2 la scorta del convoglio britannico \u00abTorch KMF 4\u00bb, un grosso convoglio composto da 23 trasporti truppe (con a bordo 60.000 uomini) e 7 navi scorta in rotta dal Regno Unito a Gibilterra. Nel messaggio, lanciato nella mattina del 30 novembre, si riferiva che una nave nemica era stata attaccata da un aereo britannico al largo di Cabo Ortegal, e che tale unit\u00e0 procedeva diretta verso ovest a dodici nodi. Secondo alcune fonti, in seguito a tale avvistamento, i sommergibili \"Graph\", \"Sealion\" e \"Clyde\" ricevettero l'ordine d'intercettare la \"Cortellazzo\", ma non vi riuscirono. La motonave, inconsapevole di ci\u00f2, prosegu\u00ec per la sua rotta, che la port\u00f2 ad incrociarsi con quella del convoglio. Secondo alcune fonti, nella mattinata del 1\u00ba dicembre 1942 le unit\u00e0 britanniche della scorta avvistarono la \"Cortellazzo\": sei di esse (per altre fonti i cacciatorpediniere \"Quickmatch\" e \"Redoubt\" e lo sloop \"Egret\", oppure il \"Redoubt\" ed altre tre unit\u00e0 sottili), quindi, lasciarono il convoglio e, intorno alle 14 (altre fonti collocano l'autoaffondamento alle otto del mattino), si avvicinarono alla nave italiana alla massima velocit\u00e0, circondandola in breve tempo. Mentre il cacciatorpediniere \"Redoubt\" si avvicinava, il comandante Paladini, non essendovi pi\u00f9 via di fuga, ordin\u00f2 di accendere le micce per l'autoaffondamento, in modo da impedire la cattura. Poco dopo, abbandonata dall'equipaggio, la \"Cortellazzo\" fu scossa dall'esplosione delle cariche ed affond\u00f2 in alcune decine di minuti, in posizione 44\u00b0 N 20\u00b0 O, a circa 500 miglia da Capo Finisterre. L'intero equipaggio, raccolto dalle navi britanniche, venne dapprima trasportato a Gibilterra e quindi avviato alla prigionia in Inghilterra.\nSecondo altre fonti, la \"Cortellazzo\" fu avvistata, nel primo pomeriggio del 2 dicembre, circa quindici miglia a proravia del convoglio, e subito furono distaccati per attaccarla il \"Quickmatch\" ed il \"Redoubt\". Il \"Quickmatch\", il primo a raggiungere la motonave sconosciuta, ordin\u00f2 con segnali luminosi di non cercare di autoaffondarsi, n\u00e9 di trasmettere comunicazioni via radio: il mercantile, pertanto, ferm\u00f2 le macchine ed iss\u00f2 la bandiera svedese, quindi segnal\u00f2, con le bandiere, di essere la nave svedese \"Nanking\", diretta a Buenos Aires. Il \"Quickmatch\", tuttavia, non dette credito a quanto affermato ed ordin\u00f2 alla nave sconosciuta di calare una scialuppa ed inviare sul cacciatorpediniere i documenti richiesti per un'ispezione. Cercando di prendere tempo, mentre entrambi i cacciatorpediniere la circondavano, la motonave rispose che il mare era troppo mosso per calare una lancia, ma il \"Quickmatch\" si avvicin\u00f2 ulteriormente ed ordin\u00f2, con il megafono, l'immediata consegna dei documenti. Il mercantile, pertanto, inizi\u00f2 a calare la scialuppa, mentre la finta bandiera svedese veniva ammainata e sostituita con una bandiera bianca (una tovaglia). Dopo un notevole sforzo, la scialuppa, con a bordo un ufficiale e sei marinai, raggiunse il \"Quickmatch\", dove l'ufficiale, appena salito a bordo, rifer\u00ec che la nave era il mercantile italiano \"Cortellazzo\", diretto da Bordeaux al Giappone con 6 passeggeri tedeschi e 2000 tonnellate di materiale per aerei (informazione confermata anche dal capoconvoglio, con una comunicazione via radio con l'Ammiragliato). Considerate le avverse condizioni meteomarine ed il rischio di attacco da parte di U-Boote, il capoconvoglio decise di non catturare la nave, ma di affondarla: l'equipaggio della \"Cortellazzo\" ricevette l'ordine di abbandonare la nave, quindi il \"Redoubt\" recuper\u00f2 i naufraghi ed affond\u00f2 la motonave con un siluro e con il tiro della propria artiglieria in posizione 44\u00b000' N e 22\u00b000' O, 470 miglia ad ovest di Capo Finisterre.\nSecondo altre fonti, il 30 novembre il cacciatorpediniere \"Quickmatch\", di scorta al convoglio \u00abH 6\u00bb nel golfo di Biscaglia, venne distaccato in seguito all'avvistamento della \"Cortellazzo\", in navigazione da Bordeaux al Giappone, da parte di un aereo: avvicinata dalle navi britanniche ed identificata, la motonave fu abbandonata dall'equipaggio (preso prigioniero) ed affondata dal \"Redoubt\" con un siluro.\nLa Kriegsmarine e la Luftwaffe, non a conoscenza del recupero dell'equipaggio, inviarono nella zona dell'affondamento tre U-Boote (numero poi aumentato) e tre aerei Focke Wulf Fw 200 \u00abCondor\u00bb, che inizialmente, il 2 dicembre, non trovarono alcuna traccia della nave; venne perci\u00f2 ordinato di cercare verso sudest e verso est e quindi procedere verso la Spagna, conducendo accurate ricerche, essendo ritenuto possibile che le scialuppe stessero cercando di raggiungere le coste spagnole. Il 3 dicembre l\"U 603\" avvist\u00f2 vari rottami ed una scialuppa vuota alla deriva, nel quadrante \u00abBE 8455\u00bb: ci\u00f2 fece pensare che i superstiti potessero essere stati recuperati da una nave inglese. Le ricerche proseguirono comunque, senza risultati, sino a tutto il 4 dicembre. La Kriegsmarine, la Regia Marina e la Croce Rossa Internazionale si attivarono per cercare i naufraghi o reperire informazioni sul loro eventuale salvataggio: il 3 dicembre Supermarina invi\u00f2 a Betasom il messaggio \u00ab\"At gruppo sommergibili atlantici \u2013 Decifrate da solo alt \u2013 Motonave \"Cortellazzo\" attaccata da incrociatore et cacciatorpediniere nemici in posizione stimata 44\u00b000' N e 20\u00b000' W est autoaffondata alt Undici sommergibili germanici ricevuto ordine ricerca naufraghi alt\"\u00bb ed in seguito altre comunicazioni (il 7 dicembre, da Maricolleg Berlino a Supermarina \u00ab\"Motonave \"Cortellazzo\" dopo dato segnale essere attaccata trasmetteva poco dopo che bastimento veniva autoaffondato DOPO DISTRUTTI DOCUMENTI SEGRETI alt nessuna altra notizia al riguardo salvo esito negativo ricerche aerei et sommergibili tedeschi gi\u00e0 comunicato\"\u00bb), ma non fu ottenuta alcuna informazione circa la sorte dell'equipaggio. Nel marzo 1943 la Croce Rossa Internazionale inform\u00f2 il Ministero della Marina, con una lettera, che alcuni membri dell'equipaggio della \"Cortellazzo\" erano stati catturati dagli inglesi, ma si dubit\u00f2 della correttezza dell'informazione, che non citava superstiti tedeschi e non aggiungeva particolari. Il 23 marzo, tuttavia, Supermarina, dietro richiesta della Kriegsmarine, che intendeva conoscere la sorte del proprio personale imbarcato sulla \"Cortellazzo\", rispose \u00ab\"Segreto \u2013 In una lettera del Comandante civile della M/n \"Cortellazzo\" Sig. Agusto Paladini, transitata dall'Ufficio informazioni famiglie del Ministero Marina, \u00e8 scritto: Tutto il personale imbarcato \u00e8 salvo\"\u00bb."}
{"id": "1902750", "revid": "1573940", "url": "https://it.wikipedia.org/wiki?curid=1902750", "title": "Luigi Pierri", "text": "Biografia.\nSenatore della Repubblica per due legislature (1987 - 1992; 1992 - 1994) eletto nel collegio di Corleto Perticara (Basilicata) nelle file del Partito Socialista Italiano.\nNella X Legislatura, per il Partito Socialista Italiano prese parte alla 1\u00aa Commissione permanente (Affari Costituzionali), alla 4\u00aa Commissione permanente (Difesa), della 13\u00aa Commissione permanente (Territorio, ambiente, beni ambientali) e della Commissione d'inchiesta terremoti Basilicata e Campania.\nNella XI Legislatura sempre per il Partito Socialista Italiano fece parte della 1\u00aa Commissione permanente (Affari Costituzionali), della 4\u00aa Commissione permanente (Difesa), della 13\u00aa Commissione permanente, e della Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi.\n\u00c8 stato sindaco di Tramutola (PZ) dal 1976 a 1978."}
{"id": "1902761", "revid": "158286", "url": "https://it.wikipedia.org/wiki?curid=1902761", "title": "Costituzione Imperatoriam Maiestatem", "text": ""}
{"id": "1902765", "revid": "729019", "url": "https://it.wikipedia.org/wiki?curid=1902765", "title": "Megacolon", "text": "Per megacolon in campo medico, si intende una malformazione del colon causata da anomalie congenite, da fattori batterici o da intossicazione da farmaci.\nDefinizione.\nViene causato da una atonia e restringimento di un tratto colico ipertrofico e privo di peristalsi. Ne consegue la dilatazione del tratto colico precedente.\nIn caso di malattia congenita il tratto ipertrofico \u00e8 solitamente il retto-sigma, mentre negli altri casi \u00e8 massivamente il tratto discendente ed il sigma. \nQuesto avviene in quanto l'ultimo tratto intestinale \u00e8 quello nel quale avviene l'assorbimento dei liquidi ed in caso di tossine o batteri questi riescono a precipitare all'interno e danneggiare i gangli.\nI micobatteri creano una infiltrazione della sottomucosa e lamina propria di macrofagi infarciti dello stesso patogeno. Talune volte il quadro clinico \u00e8 simile alla malattia di Whipple.\nQuesto causa un allungamento del sigma o del tratto discendente con dilatazione del tratto ascendente di oltre 8 cm negli adulti e 6,5 cm nei bambini per il tratto traverso di 6 cm per gli adulti. Laddove la larghezza massima del tratto colico raggiunga o superi i 10 cm \u00e8 opportuna una urgente valutazione clinica per escludere il rischio della rottura diastatica del colon.\nGli esami radiologici del clisma opaco mettono in evidenza la morfologia, la manometria la funzionalit\u00e0. Insieme definiscono la condizione morfologico-funzionale del megacolon.\nTipologia.\nOltre alla tipologia particolare chiamata megacolon tossico, (che deriva solitamente dalla colite ulcerosa), lo stato morboso si divide in congenito e acquisito.\nMegacolon genetico o malattia di Hirschsprung.\nSi riscontra alla nascita per ritardo nella emissione del meconio. La causa \u00e8 la mancanza dei gangli del retto o del retto sigma. Dai referti del RX Clisma opaco solitamente il colon discendente appare dilatato. La manometria anorettale rileva l'assenza del riflesso inibitore. Porta sovente la morte del nascituro entro i primi mesi di vita.\nMegacolon tossico.\nTale \u00e8 la forma pi\u00f9 pericolosa dove si mostra setticemia ed \u00e8 mortale.\n\u00c8 legata all'assunzione di farmaci oppure \u00e8 una delle complicanze pi\u00f9 temibili della rettocolite ulcerosa malattia quest'ultima senza una eziologia ad oggi ben definita e legata a fattori genetici o infettivi.\nMegacolon virale/batterico.\nOltre alla tubercolosi intestinale (che pu\u00f2 provocare una stenosi a \"manicotto\" del discendente e sigma) anche \"Salmonella\", \"Shigella\", \"Campylobacter\", \"Yersinia\", \"Clostridium\" (\"Clostridium difficile\"), Entamoeba e Cytomegalovirus possono portare megacolon.\nMegacolon acquisito.\nMolte sono le cause di questa manifestazione:\nSintomi.\nFra i sintomi che essa manifesta vi sono diarrea o anche stipsi, debolezza, addome pieno di liquidi e aria, meteorismo, eruttazione, tachicardia, difficolt\u00e0 ad inspirare (per il fatto che l'addome \u00e8 occupato dal colon), dolori addominali, reflusso esofageo o vomito, crisi allergiche, debolezza, ed altri con intensit\u00e0 proporzionale alla carica batterica ingerita.\nEsami.\nIl referto \u00e8 radiologico e pu\u00f2 avvenire con RX digerente completo , che mostra l'intestino con riempimento basale (Il mezzo di contrasto viene ingerito) evidenziandone la morfologia cos\u00ec come avviene con l'alimentazione, oppure con Clisma opaco che mostra in disegno colico espanso (si effettua insuflazione il mezzo di contrasto dal retto) . Fra le due la prima \u00e8 meno definita ma mostra l'effettiva morfologia basale colica, mentre la seconda definisce meglio il colon e ne fornisce un'immagine dilatata.\nSe sussistono i requisiti (dilatazione ed allungamento colico) la manometria colica delle 24 ore \u00e8 utile a definire il megacolon (virale o tossico). In tal caso si rileva un tratto atonico che spesso \u00e8 il sigma o il discendente ed il tratto precedente ha elevata pressione basale. \nIn caso di sospetto megacolon agangliare (Megacolon genetico o malattia di Hirschsprung) si referta con la manometria anorettale che evidenzia la mancanza del riflesso inibitore.\nTerapia.\nA seconda della causa che ha indotto il megacolon, genetica-tossica o micobatterica.\nIn alcuni soggetti il trattamento \u00e8 di tipo chirurgico, si necessita di colostomia con successiva resezione della parte malata.\nPrognosi.\nIl successo dell'operazione \u00e8 del 90%, le possibilit\u00e0 di guarigione aumentano se il trattamento viene effettuato il pi\u00f9 presto possibile."}
{"id": "1902771", "revid": "59975", "url": "https://it.wikipedia.org/wiki?curid=1902771", "title": "Vince Neil Wharton", "text": ""}
{"id": "1902772", "revid": "709565", "url": "https://it.wikipedia.org/wiki?curid=1902772", "title": "Episodi di Batman (serie televisiva) (terza stagione)", "text": ""}
{"id": "1902773", "revid": "44627", "url": "https://it.wikipedia.org/wiki?curid=1902773", "title": "Formule di Newton-Girard", "text": ""}
{"id": "1902778", "revid": "339392", "url": "https://it.wikipedia.org/wiki?curid=1902778", "title": "Motore ad iniezione d' acqua", "text": ""}
{"id": "1902782", "revid": "1305772", "url": "https://it.wikipedia.org/wiki?curid=1902782", "title": "Break the Ice", "text": ""}
{"id": "1902784", "revid": "287204", "url": "https://it.wikipedia.org/wiki?curid=1902784", "title": "Gran Premio del Canada 1981", "text": "Il Gran Premio del Canada 1981 \u00e8 stata la quattordicesima prova della stagione 1981 del Campionato mondiale di Formula 1. Si \u00e8 corsa domenica 27 settembre 1981 sul Circuito di Montr\u00e9al. La gara \u00e8 stata vinta dal francese Jacques Laffite su Ligier-Matra; per il vincitore si tratt\u00f2 del sesto, e ultimo, successo nel mondiale. Fu anche il terzo, e ultimo, successo per una vettura motorizzata Matra. Ha preceduto sul traguardo il britannico John Watson su McLaren-Ford Cosworth e il canadese Gilles Villeneuve su Ferrari.\nGrazie ai risultati di questo gran premio la Williams si aggiudic\u00f2 per la seconda volta il titolo mondiale per i costruttori.\nVigilia.\nSviluppi futuri.\nUna nuova bozza del calendario venne delineata, senza per\u00f2 ancora l'avallo ufficiale della Federazione Internazionale Sport Automobilistico. Venivano depennati i gran premi di Spagna e d'Austria (il primo per i problemi sorti con gli organizzatori locali nelle ultime due edizioni, il secondo per il sopraggiungere di difficolt\u00e0 economiche), sostituiti dalle due \"riserve\": il Gran Premio di San Marino a Imola (con ci\u00f2 Monza avrebbe mantenuto il Gran Premio d'Italia) e il Gran Premio di Svizzera, da disputarsi sul Circuito francese di Digione. Veniva inoltre introdotto un nuovo gran premio da correre a Detroit, mentre gli organizzatori del Gran Premio del Sudafrica avevano 15 giorni per regolare la loro posizione. In mancanza di ci\u00f2 la gara sarebbe stata sostituita col Gran Premio d'Australia.\nA met\u00e0 settembre Niki Lauda test\u00f2 una McLaren presso il circuito inglese di Donington Park. Il due volte campione del mondo, che aveva abbandonato la Formula 1 nel corso delle prove dell'edizione 1979 proprio del GP del Canada, sembr\u00f2 vicino al ritorno nel mondiale per la stagione 1982. Lauda ottenne un tempo di circa un secondo pi\u00f9 alto di quanto ottenuto dal pilota titolare della McLaren John Watson, impegnato nello stesso test. Viceversa il campione del mondo in carica, l'australiano Alan Jones, annunci\u00f2 la sua intenzione di ritirarsi dalle corse a fine stagione. Al suo posto, alla Williams, si prospett\u00f2 l'arrivo del ferrarista Didier Pironi, che per\u00f2 era legato da un contratto con la scuderia italiana per tutto il 1982. Intanto venne dato per certo il passaggio di Elio De Angelis alla Alfa Romeo.\nAnalisi per il campionato piloti.\nCarlos Reutemann comandava con 3 punti di margine su Nelson Piquet; pi\u00f9 staccati, ma ancora matematicamente in corsa per il titolo, erano Alan Jones e Alain Prost, con 12 punti di distacco, e Jacques Laffite, a 15. Nessun pilota aveva pi\u00f9 da scartare nessun risultato.\nReutemann si sarebbe laureato campione del mondo se avesse vinto e Nelson Piquet non fosse giunto meglio di quinto. In casi infatti di quarto posto il brasiliano avrebbe ancora potuto pareggiare i punti dell'argentino in caso di vittoria nell'ultima gara, e avrebbe vinto il titolo per un numero maggiore di successi.\nAnalisi per il campionato costruttori.\nLa Williams-Ford Cosworth guidava la classifica con 29 punti di margine sulla Brabham-Ford Cosworth, aveva lo stesso numero di vittorie ma un pi\u00f9 alto numero di secondi posti. Per tale ragione alla scuderia di Frank Williams bastava, per vincere il secondo titolo consecutivo, cogliere due punti o che la Brabham non facesse primo e secondo.\nAspetti tecnici.\nL'Osella forn\u00ec a Jean-Pierre Jarier una vettura modello FA1C, mentre Beppe Gabbiani prosegu\u00ec con la FA1B.\nAspetti sportivi.\nL'Arrows sostitu\u00ec, per i due ultimi gran premi stagionali, Siegfried Stohr con il fratello di Gilles Villeneuve, Jacques. Quest'ultimo, all'esordio nella massima formula, aveva vinto nel 1980 la Formula Atlantic, ed era in testa al campionato anche per il 1981. L'ultima coppia di fratelli ad aver corso in Formula 1 erano stati Ian e Jody Scheckter nel Gran Premio del Canada 1977.\nAl gioved\u00ec i piloti e le vetture del campionato vennero fatti sfilare per il centro di Montr\u00e9al su appositi furgoni allestiti per l'occasione.\nQualifiche.\nResoconto.\nNella prima giornata di prove il pi\u00f9 veloce fu Nelson Piquet su Brabham che chiuse in 1'29\"21, solo quattro decimi meglio di Carlos Reutemann, il leader della classifica piloti. Le Renault che avevano dominato le qualifiche degli ultimi gran premi furono deludenti. Riscontrarono dei problemi le Ferrari e le Alfa Romeo con Didier Pironi che fu anche protagonista di un'uscita di pista.\nAl sabato nessuno fu capace di battere il tempo di Piquet, che cos\u00ec conquist\u00f2 la sesta \"pole\" della carriera. Il brasiliano interruppe una striscia di ben 6 \"pole\" consecutive per la Renault e di 7 \"pole\" per i piloti francesi. La prima fila fu completata da Carlos Reutemann che abbass\u00f2 il tempo del venerd\u00ec senza per\u00f2 battere quello di Piquet. L'argentino protest\u00f2 con Piquet per averlo rallentato durante le qualifiche. Gilles Villeneuve usc\u00ec di pista a 275\u00a0km/h ma rimase illeso.\nRisultati.\nI risultati delle qualifiche furono i seguenti:\nGara.\nResoconto.\nIl gran premio rischi\u00f2 di non effettuarsi. Gli organizzatori della gara, infatti, aveva concluso un accordo per assicurare la gara per un importo di 5 milioni di dollari, contro i 12 usuali. I team pi\u00f9 vicini alla FISA (tra cui Ferrari, Renault e Alfa Romeo) chiesero che venisse coperto l'intero valore usuale. Il presidente della FISA Jean-Marie Balestre e le scuderie legate alla FOCA accettarono un nuovo accordo che per\u00f2 non copriva i danni che si sarebbero verificati ai box. Tale soluzione per\u00f2 non era accettata dagli altri team. L'arrivo della pioggia, e la necessit\u00e0 per i piloti di scaldare gli pneumatici, port\u00f2 a un ritardo nella partenza della gara, che venne posticipata prima alle 15 poi alle 15:35. Vi fu comunque il rischio che il gran premio, potendo essere considerato non perfettamente regolare, potesse essere poi non considerato valido per il Mondiale.\nLa gara inizi\u00f2 comunque sotto una forte pioggia. Davanti si posero le due Williams con Alan Jones che resistette al tentativo di sorpasso del suo compagno di scuderia Carlos Reutemann; terzo era Alain Prost, mentre Ren\u00e9 Arnoux usc\u00ec di pista in seguito ad una toccata con Dider Pironi. Arnoux fu costretto al ritiro, mentre Didier Pironi perse numerose posizioni. Piquet recuper\u00f2, gi\u00e0 nel corso del primo giro, la seconda posizione, mentre Reutemann, in difficolt\u00e0, scese fino al quinto posto, superato anche da Elio De Angelis. In poche tornate l'argentino sprofond\u00f2 in classifica fino al ventunesimo posto.\nLe vetture gommate Michelin sembravano avere un migliore passo: al settimo giro Nelson Piquet pass\u00f2 in testa ma venne presto superato da Alain Prost. Dietro al pilota della Renault rinvennero Jacques Laffite e Gilles Villeneuve. Come Reutemann, anche Jones scese in classifica, lontano dalla zona dei punti, a causa di un testacoda. Dopo dieci giri Prost comandava davanti a Laffite, Villeneuve, John Watson e Nelson Piquet, primo pilota con le Goodyear. Seguivano poi Didier Pironi e le due Lotus.\nAl tredicesimo giro Laffite super\u00f2 Prost all\"'Epingle\". Nei giri successivi Prost venne passato sia da Villeneuve che da Watson. Al 19\u00ba giro Pironi pass\u00f2 Piquet e, al 22\u00ba giro, anche lui Prost, entrando al quarto posto. La gara del ferrarista s'interruppe al giro 25 per un problema elettrico. Entrava in zona punti Derek Daly della March.\nSi fece avanti Bruno Giacomelli (anche lui con gomme Michelin) che prima pass\u00f2 Daly e poi, al giro 36, anche Nelson Piquet. Due giri dopo Watson pass\u00f2 Villeneuve per la terza posizione. Il canadese, nel tentativo di doppiare Elio De Angelis, tocc\u00f2 la vettura del pilota romano, danneggiando ulteriormente l'ala anteriore gi\u00e0 danneggiata (probabilmente nell'incidente di Arnoux alla partenza).\nLa pioggia cal\u00f2 d'intensit\u00e0 fino a smettere, tanto da consentire alla pista di asciugarsi. Al quarantanovesimo passaggio Nigel Mansell comp\u00ec un'escursione fuori pista, danneggiando l'alettone posteriore della sua vettura. Rimesso in pista dai commissari, quando giunse al tornantino, si spost\u00f2 in traiettoria, non curandosi del sopraggiunto Prost; i due si tamponarono e si ritirarono. Ora la gara vedeva in testa sempre Jacques Laffite seguito da John Watson, Gilles Villeneuve, poi Bruno Giacomelli, Nelson Piquet e Andrea De Cesaris. Quest'ultimo, nel tentativo di passare Piquet, and\u00f2 in testacoda e fu costretto all'abbandono.\nAl giro 54 l'ala anteriore di Villeneuve si ribalt\u00f2 definitivamente all'indietro. Dopo tre giri in cui il pilota del Cavallino Rampante guid\u00f2 praticamente senza visuale, l'alettone si stacc\u00f2 completamente, Villeneuve dette prova di ottima guida e riusc\u00ec a giungere terzo, favorito dal fatto che, al raggiungimento delle due ore regolamentari, la gara venne dichiarata conclusa con la vittoria di Jacques Laffite, terza e ultima per una vettura motorizzata dalla Matra.\nLa Williams-Ford Cosworth, pur senza portare vetture a punti, conquist\u00f2 il secondo mondiale costruttori della sua storia, dopo quello della stagione precedente.\nSolo Piquet e Laffite potevano ancora strappare il titolo piloti a Carlos Reutemann.\nRisultati.\nI risultati del gran premio furono i seguenti:"}
{"id": "1902785", "revid": "118834", "url": "https://it.wikipedia.org/wiki?curid=1902785", "title": "Jauge de Paris", "text": ""}
{"id": "1902786", "revid": "729019", "url": "https://it.wikipedia.org/wiki?curid=1902786", "title": "Torre Massimiliana (laguna veneta)", "text": "La Torre Massimiliana \u00e8 una fortezza ottocentesca posta sull'isola di Sant'Erasmo nella laguna Veneta, presso l'estremit\u00e0 che si rivolge al Lido. \u00c8 parte del pi\u00f9 vasto complesso del \"Forte di Sant'Erasmo\" o \"Forte Massimiliano\", una piazzaforte costruita sotto i Francesi e gli Austriaci su precedenti installazioni difensive.\nStoria.\nAlcune antiche mappe provano infatti l'esistenza di fortificazioni sul luogo sin dal XVI secolo. Il forte attuale fu innalzato dai francesi (1811-1814), mentre la torre fu voluta dall'arciduca Massimiliano Giuseppe d'Austria-Este (che in seguito vi trov\u00f2 pure rifugio durante una rivolta) e costruita tra il 1843 e il 1844. Attualmente, dell'insieme restano il cosiddetto \"ex ridotto\" e, appunto, la torre.\nLe costruzioni seguono un'architettura simile alle altre del genere volute dagli Austriaci (per esempio quelle del Quadrilatero). Alta appena due piani, la torre ha una base poligonale di 25 m di diametro ed \u00e8 circondata da un fossato acqueo. Sul ripiano superiore erano collocate ben tredici bocche da fuoco, sicch\u00e9 i numerosi cannoni dovevano essere disposti in un modo particolare, distanziati di appena 80\u00a0cm. Tuttavia la torre non fu mai molto efficiente dal punto di vista militare, come dimostrarono le prove di tiro successive alla costruzione.\nUtilizzata dall'esercito italiano ancora nella seconda guerra mondiale, \u00e8 rimasta fino alla fine degli anni '90 in stato di abbandono, ricoperta dalla vegetazione, ed utilizzata come magazzino da parte di un agricoltore. Oggi propriet\u00e0 del comune di Venezia, la Torre Massimiliana \u00e8 stata restaurata in base all'accordo di programma tra il Comune di Venezia e il Magistrato alle Acque/Consorzio Venezia Nuova, dagli architetti Carlo Cappai e Maria Alessandra Segantini e inserita nel nuovo sistema di infrastrutture e paesaggio dell'isola di Sant'Erasmo.\n\u00c8 in gestione al Parco della Laguna Nord di Venezia.\nNel 2007, in occasione della biennale di Venezia, ospit\u00f2 una mostra dedicata al pittore Emilio Vedova."}
{"id": "1902789", "revid": "1543377", "url": "https://it.wikipedia.org/wiki?curid=1902789", "title": "Distretti di Amburgo", "text": "Amburgo \u00e8 suddivisa in 7 distretti (\"Bezirk\"). I 7 distretti sono a loro volta suddivisi in quartieri (\"Stadtteil\"), in numero complessivo di 104.\nSuddivisione in quartieri (\"Stadtteil\").\nHamburg-Mitte.\nIl distretto di Hamburg-Mitte ha 19 quartieri:\nAltona.\nIl distretto di Altona ha 14 quartieri:\nEimsb\u00fcttel.\nIl distretto di Eimsb\u00fcttel ha 9 quartieri:\nHamburg-Nord.\nIl distretto di Hamburg-Nord ha 13 quartieri:\nWandsbek.\nIl distretto di Wandsbek ha 18 quartieri:\nBergedorf.\nIl distretto di Wandsbek ha 14 quartieri:\nHarburg.\nIl distretto di Harburg ha 17 quartieri:"}
{"id": "1902791", "revid": "110157", "url": "https://it.wikipedia.org/wiki?curid=1902791", "title": "Coppa dei Caraibi 1999", "text": "La Coppa dei Caraibi 1999 \"(Caribbean Nations Cup 1999)\" fu la diciassettesima edizione della Coppa dei Caraibi (l'undicesima con la nuova denominazione), competizione calcistica per nazione organizzata dalla CFU. La competizione si svolse a Trinidad e Tobago dal 3 giugno al 13 giugno 1999 e vide la partecipazione di otto squadre: \"(ospite della manifestazione)\", , , , , , e . Il torneo valse anche come qualificazione per la CONCACAF Gold Cup 2000.\nLa CFU organizz\u00f2 questa competizione come \"CFU Championship\" dal 1978 al 1988; dal 1989 al 1990 sotto il nome di \"Caribbean Championship\"; dall'edizione del 1991 a quella del 1998 cambi\u00f2 nome e divenne \"Shell Caribbean Cup\"; le edizioni del 1999 e del 2001 si chiamarono \"Caribbean Nations Cup\"; mentre dal 2005 al 2014 la competizione si chiam\u00f2 \"Digicel Caribbean Cup\"; nell'edizione del 2017 il suo nome \u00e8 stato \"Scotibank Caribbean Cup\".\nFase finale.\nFase a gruppi.\nGruppo A.\n e qualificate alle semifinali.\nGruppo B.\n e qualificate alle semifinali.\nFase a eliminazione diretta.\nFinale.\n qualificato per la CONCACAF Gold Cup 2000. accede ai playoff per la CONCACAF Gold Cup 2000."}
{"id": "1902799", "revid": "68647345", "url": "https://it.wikipedia.org/wiki?curid=1902799", "title": "Colla rossa", "text": "La colla rossa \u00e8 un collante marino (dove col termine \"marino\" s'intende che resiste immerso nell'acqua di mare per lunghi periodi) bicomponente a base di resina resorcinica (resorcina/fenolo/formaldeide). \nLa resina adesiva \u00e8 un liquido denso dal colore rosso scuro (da cui il nome), va mescolata con un induritore in polvere in proporzione di 5:1.\nViene utilizzata per l'incollaggio di parti in legno. Trova impiego nelle costruzioni navali ed aeronautiche in legno. Fu utilizzata in particolare per la costruzione di eliche in legno per aerei in sostituzione della meno affidabile colla di pesce.\nVenne sviluppata in Italia intorno agli anni trenta."}
{"id": "1902800", "revid": "228587", "url": "https://it.wikipedia.org/wiki?curid=1902800", "title": "Hunting High and Low", "text": ""}
{"id": "1902806", "revid": "200568", "url": "https://it.wikipedia.org/wiki?curid=1902806", "title": "Gioco a potenziale", "text": "Un gioco a potenziale, o gioco con potenziale, \u00e8 un gioco in cui l'incentivo per i giocatori per passare da una strategia ad un'altra pu\u00f2 essere espresso con una singola funzione globale, detta funzione potenziale, richiamando l'omonimo concetto fisico.\nIl concetto fu introdotto da Dov Monderer e Lloyd Shapley nel 1996. \nUn gioco a potenziale \u00e8 detto cardinale se la differenza di utilit\u00e0 ottenuta cambiando la strategia di un altro giocatore \u00e8 uguale alla differenza di valore della funzione potenziale.\nUn gioco a potenziale \u00e8 detto ordinale se solo il segno di tale differenza \u00e8 lo stesso.\nLa funzione potenziale si rivela uno strumento utile per analizzare gli equilibri di Nash di certi giochi, dato che gli incentivi di tutti i giocatori sono mappati in una singola funzione, e l'insieme degli equilibri di Nash si trova fra gli ottimi locali della funzione potenziale.\nI massimi della funzione potenziale sono equilibri di Nash, mentre l'inverso non \u00e8 sempre vero. L'uso dei massimi della funzione potenziale permette di raffinare l'insieme degli equilibri di Nash.\nCome esempio, si consideri il seguente gioco in forma strategica:\nEssendo un gioco di puro coordinamento, un potenziale P \u00e8 dato semplicemente dal payoff del giocatore \"I\": P(T,L) = 1, P(T,R) = P(B,L) = P(B,R) = 0.\nLa coppia di strategie (B,R) \u00e8 un equilibrio di Nash, pur non massimizzando il potenziale P."}
{"id": "1902808", "revid": "46936", "url": "https://it.wikipedia.org/wiki?curid=1902808", "title": "Coppa delle nazioni UNCAF 1999", "text": "La Coppa delle nazioni UNCAF 1999 \"(UNCAF Nations Cup 1999)\" fu la quinta edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse in Costa Rica dal 17 marzo al 28 marzo 1999 e vide la partecipazione di sei squadre: , , , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nL'UNCAF organizz\u00f2 questa competizione dal 1991 al 2009 sotto il nome di Coppa delle nazioni UNCAF; dall'edizione del 2011 cambi\u00f2 nome e divenne Coppa centroamericana.\nFormula.\n\"Fase a gruppi\" - 6 squadre, divisi in due gruppi da tre squadre. Giocano partite di sola andata, la prima e la seconda classificata si qualificano al girone finale.\n\"Girone finale\" - 4 squadre, giocano partite di sola andata. La vincente si laurea campione UNCAF. Le prime tre classificate si qualificano alla fase finale della CONCACAF Gold Cup 2000. La quarta classificata accede agli spareggi per la CONCACAF Gold Cup 2000.\nFase a gruppi.\nGruppo A.\n e qualificate al girone finale.\nGruppo B.\n e qualificate al girone finale.\nGirone finale.\n, e qualificate alla CONCACAF Gold Cup 2000.\n accede agli spareggi per la CONCACAF Gold Cup 2000.\nStatistiche.\nClassifica marcatori.\n5 reti\n3 reti\n2 reti\n1 rete"}
{"id": "1902812", "revid": "101334467", "url": "https://it.wikipedia.org/wiki?curid=1902812", "title": "Ba (Velo Veronese)", "text": "La Ba \u00e8 una contrada del comune di Velo Veronese, situata nei pressi di Camposilvano e a circa 1260 m s.l.m.\nGeografia fisica.\nCostituita da poche costruzioni, si trova alla destra della strada che congiunge Camposilvano alla localit\u00e0 Parpari, nelle vicinanze di contrada Valle e al confine con Rover\u00e8 Veronese.\nPoco distante, come detto, si trova la Contrada Valle recentemente acquistata dalla Comunit\u00e0 montana della Lessinia per farne una foresteria utile a studiosi e agli addetti del parco.\nStoria.\nLa Ba venne acquistata e restaurata nella seconda met\u00e0 del Novecento da Giorgio Zusi, un appassionato della montagna. Quando cominci\u00f2 i lavori di ristrutturazione e precursore del movimento che vede un investimento da parte di molti nel recupero di vecchie malghe.\nLa ristrutturazione venne effettuata con l'ausilio di volenterosi montanari provenienti dal vicino centro di San Francesco di Rover\u00e8 Veronese, mantenendo le caratteristiche delle vecchie malghe e rinnovando la struttura il meno possibile per mantenere la contrada simile a quella che doveva essere un tempo.\nTale contrada nella ristrutturazione ha mantenuto molte caratteristiche delle vecchie malghe presenti in Lessinia, dai pavimenti ancora in pietra ai camini realizzati come quelli di una volta; da ammirare l'arco in pietra presente nella grande stalla, denominata dalla famiglia, \"stallone interno\".\nI tetti delle case sono completamente in pietra e rispecchiano le tipologie di costruzioni delle malghe della Lessinia del XVI secolo quando vi fu un cambiamento di tendenza dall'utilizzo del legno per le costruzioni all'utilizzo della pietra.\nAll'interno le case, strutturate al massimo su tre piani, a sostegno dei piani superiori presentano massicci travi in legno che rendono le abitazioni ancora pi\u00f9 belle.\nLa contrada non \u00e8 ancora provvista di un allacciamento al servizio idrico comunale e si avvale di un pozzo che raccoglie l'acqua piovana, che viene distribuita nelle varie case."}
{"id": "1902815", "revid": "320578", "url": "https://it.wikipedia.org/wiki?curid=1902815", "title": "^", "text": ""}
{"id": "1902828", "revid": "188402", "url": "https://it.wikipedia.org/wiki?curid=1902828", "title": "Destiny (album Saxon)", "text": ""}
{"id": "1902833", "revid": "767487", "url": "https://it.wikipedia.org/wiki?curid=1902833", "title": "Francesco Bissolo", "text": "Biografia.\nDi origini trevigiane, fu il figlio dell'artista Vettore e allievo di Giovanni Bellini anche se le sue prime conoscenze pittoriche le ricevette da Gerolamo il Vecchio a Treviso.\nA questa prima fase, e a queste prime influenze stilistiche si pu\u00f2 attribuire la \"Madonna, Bimbo e San Pietro\" conservata a Milano dalla collezione Lutomirski, caratterizzata da una notevole energia plastica e dal pendaglio di frutta tipico del movimento padovano.\nDal 1490 si trasfer\u00ec nella bottega di Bellini e dopo un paio di anni collabor\u00f2 con il maestro per i lavori al Palazzo Ducale (Venezia), nella sala del Maggior Consiglio.\nNelle opere della fase artistica matura sono presenti chiare influenze di Palma il Vecchio per i formalismi e per i modellati.\nOpere.\nTra le sue opere pi\u00f9 significative, la \"Trasfigurazione di Cristo\" del 1512 dipinta per la chiesa di Maria Mater Domini veneziana, un \"Cristo che trasforma la corona di spine in una corona d'oro con Santa Caterina\" del 1514 per la chiesa del Redentore, ora all'Accademia, una \"Madonna\" del 1516 per la chiesa della Madonna del Campo a Zara, commissionata dal canonico del duomo trevigiano De Donini, una \"Sacra conversazione\" conservata a Castelfranco e una \"Madonna col Figlio e Santi\" del 1530 realizzata a Oderzo.\nDi una certa importanza, una \"Santa Giustina\" nella cattedrale di Treviso e una \"Sacra Famiglia con donatore in un paesaggio\", conservata al Dayton Art Institute in Ohio, negli Stati Uniti.\nLa National Gallery di Londra conserva una \"Madonna col Bambino, santi e donatori\" e una \"Madonna col Bambino e santi\"."}
{"id": "1902835", "revid": "76963", "url": "https://it.wikipedia.org/wiki?curid=1902835", "title": "Cathy Yuzna", "text": "Biografia.\nCathy Yuzna, \u00e8 la moglie dell'affermato regista Brian Yuzna con il quale ha avuto 4 figli anch'essi attori: Zoe Yuzna, Conan Yuzna, Noah Yuzna e Logan Yuzna. Cathy, grazie al marito ha recitato in piccole parti o come comparsa. In molti suoi film Brian Yuzna, ha utilizzato come comparse moglie e figli."}
{"id": "1902837", "revid": "177641", "url": "https://it.wikipedia.org/wiki?curid=1902837", "title": "Cathy Cherry Yuzna", "text": ""}
{"id": "1902840", "revid": "149727", "url": "https://it.wikipedia.org/wiki?curid=1902840", "title": "Sankt Pauli", "text": ""}
{"id": "1902842", "revid": "149727", "url": "https://it.wikipedia.org/wiki?curid=1902842", "title": "St.Pauli", "text": ""}
{"id": "1902844", "revid": "149727", "url": "https://it.wikipedia.org/wiki?curid=1902844", "title": "Hamburg-St. Pauli", "text": ""}
{"id": "1902845", "revid": "149727", "url": "https://it.wikipedia.org/wiki?curid=1902845", "title": "Amburgo-St. Pauli", "text": ""}
{"id": "1902852", "revid": "1442080", "url": "https://it.wikipedia.org/wiki?curid=1902852", "title": "Sabina di W\u00fcrttemberg", "text": "La politica matrimoniale di suo padre era diretta a instaurare alleanze \"locali\", per cui, come per le sue sorelle, fu destinata a sposare un nobile tedesco. Venne scelto per lei Guglielmo, figlio ed erede di Filippo I d'Assia, langravio d'Assia-Kassel; il matrimonio fu celebrato a Marburgo l'11 febbraio 1566.\nNel 1567, alla morte del padre, Guglielmo eredit\u00f2 il titolo che mantenne fino al 1592.\nFigli.\nSabina diede alla luce undici figli:\nSuo marito ebbe inoltre almeno altri quattro figli illegittimi, tra cui Filippo Guglielmo di Cornberg."}
{"id": "1902865", "revid": "287204", "url": "https://it.wikipedia.org/wiki?curid=1902865", "title": "Karimnagar", "text": "Karimnagar (telugu \u0c15\u0c30\u0c40\u0c02\u0c28\u0c17\u0c30\u0c4d) \u00e8 una suddivisione dell'India, classificata come \"municipality\", di 203.819 abitanti, capoluogo del distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 18\u00b0 25' 60 N e 79\u00b0 9' 0 E e ha un'altitudine di 264 .\nSociet\u00e0.\nEvoluzione demografica.\nAl censimento del 2001 la popolazione di Karimnagar assommava a 203.819 persone, delle quali 104.514 maschi e 99.305 femmine. I bambini di et\u00e0 inferiore o uguale ai sei anni assommavano a 24.020, dei quali 12.211 maschi e 11.809 femmine. Infine, coloro che erano in grado di saper almeno leggere e scrivere erano 154.183, dei quali 85.783 maschi e 68.400 femmine."}
{"id": "1902866", "revid": "543975", "url": "https://it.wikipedia.org/wiki?curid=1902866", "title": "Episodi di Andromeda (prima stagione)", "text": ""}
{"id": "1902873", "revid": "122246", "url": "https://it.wikipedia.org/wiki?curid=1902873", "title": "Nazionale di pallavolo femminile della Repubblica Ceca", "text": "La nazionale di pallavolo femminile della Repubblica Ceca \u00e8 una squadra europea composta dalle migliori giocatrici di pallavolo della Repubblica Ceca ed \u00e8 posta sotto l'egida della Federazione pallavolistica della Repubblica Ceca.\nRosa.\nSegue la rosa delle giocatrici convocate per il campionato europeo 2021."}
{"id": "1902874", "revid": "1699816", "url": "https://it.wikipedia.org/wiki?curid=1902874", "title": "Jade (Mortal Kombat)", "text": "Jade \u00e8 un personaggio della serie di videogiochi \"Mortal Kombat\". \u00c8 apparsa per la prima volta in \"Mortal Kombat II\".\nStoria.\nJade \u00e8 la migliore amica di Kitana nonch\u00e9 sua compagna fin dall'infanzia. Viene anche lei addestrata come assassina personale di Shao Kahn, anche se non ha mai nutrito piena fiducia nei confronti dell'imperatore. Nel secondo torneo Jade \u00e8 nascosta nella foresta vivente in atteggiamento difensivo: poche volte esce allo scoperto pronta per attaccare i nemici.\nQuando Kitana, la principessa ribelle a Shao Kahn, fugge nelle regioni della Terra, Jade riceve da Shao Kahn l'ordine di riportarla indietro viva: quale amica della principessa, Jade si trova davanti alla scelta fra tradire la sua amicizia oppure disobbedire al proprio sovrano. Jade e Reptile trovano Kitana sulla Terra e, mentre il ninja rettile sta per attaccarla, Jade si oppone e la difende, sconfiggendolo.\nDecide dunque di supportare la vecchia compagna, permettendo a Kitana di raggiungere Sindel e allearsi con le truppe di Edenia. Successivamente, durante gli eventi di \"Mortal Kombat Deception\", Jade nota l'arrivo del Re Dragone e corre a Edenia per informare la regina Sindel del destino di Kitana; ma arriva troppo tardi, in quanto Tanya ha gi\u00e0 imprigionato Sindel e permesso al Re Dragone di entrare in quel reame; in seguito, Jade riesce a liberare Sindel, cosicch\u00e9 le due scappano nel Mondo Esterno (Outworld): qui scoprono che in realt\u00e0 il Re Dragone non si \u00e8 del tutto reincarnato, e decidono pertanto di raggiungere la tomba nella quale riposano le ossa del \"vero\" Re Dragone, al fine di liberare sia Kitana sia colui che \u00e8 posseduto dallo spirito del Re Dragone, vale a dire Shujinko, un guerriero del Reame Terrestre (Earthrealm); sar\u00e0 proprio quest'ultimo a uccidere il Re Dragone.\nDopo la sconfitta di Blaze in \"Mortal Kombat Armageddon\", grazie alla propria purezza, Jade apre la Piramide di Argo; cos\u00ec tutta l'oscurit\u00e0 presente nel reame \u00e8 attirata al suo interno,\ndove viene segregata in eterno: Jade viene vista come un'eroina e la piramide far\u00e0 da monito a chiunque vorr\u00e0 attaccare Edenia.\nIn \"Mortal Kombat\" (videogioco 2011) viene uccisa da Sindel insieme con la maggioranza dei guerrieri della Terra.\nIn \"Mortal Kombat 11\", jade ritorner\u00e0 sia come un Revenant che come un personaggio vivente."}
{"id": "1902879", "revid": "228333", "url": "https://it.wikipedia.org/wiki?curid=1902879", "title": "Gilbert Ryle", "text": "Ryle fece parte della generazione di filosofi del linguaggio comune influenzati da Ludwig Wittgenstein ed \u00e8 conosciuto soprattutto per la sua critica del dualismo cartesiano, per il quale coni\u00f2 l'espressione \"il fantasma nella macchina\" (\"the ghost in the machine\"). Alcune delle sue idee nella filosofia della mente sono considerate \"comportamentiste\" (da non confondersi con il comportamentismo psicologico di Skinner e Watson).\nVita.\nIl giovane Ryle crebbe in un ambiente intellettualmente stimolante. Suo padre coltivava interessi in filosofia e astronomia e lasci\u00f2 in eredit\u00e0 ai figli una vasta biblioteca. Ryle inizialmente studi\u00f2 al Brighton College. Nel 1919 si trasfer\u00ec al The Queen's College a Oxford, per studiare lingue classiche, ma fu presto attratto dalla filosofia. Si laure\u00f2 come primo della sua classe nel 1924 e fu nominato lettore in filosofia a Christ Church, Oxford. L'anno successivo fu nominato tutore. Ryle rimase a Christ Church fino alla seconda guerra mondiale.\nIn quanto capace linguista, fu reclutato nell'intelligence militare durante la guerra, dopodich\u00e9 fece ritorno a Oxford e fu eletto Waynflete Professor of Metaphysical Philosophy e \"fellow\" del Magdalen College, Oxford. L\u00ec pubblic\u00f2 la sua opera principale, \"The Concept of Mind\" nel 1949. Fu presidente della Aristotelian Society dal 1945 al 1946, e curatore della rivista filosofica Mind dal 1947 al 1971.\nLa filosofia come cartografia.\nLa filosofia tradizionale concepiva il compito del filosofo come lo studio degli oggetti mentali invece che fisici. Ryle sostenne che non era pi\u00f9 possibile per i filosofi credere ci\u00f2. Invece di questo, Ryle osserv\u00f2 la tendenza dei filosofi ad investigare su oggetti la cui natura non era n\u00e9 fisica n\u00e9 mentale. Ryle pensava invece che \"i problemi filosofici sono problemi di tipo particolare, non sono problemi ordinari riguardanti enti speciali\".\nRyle propone l'analogia della filosofia come cartografia. Chi ha competenze in un certo linguaggio, secondo Ryle, sta a un filosofo come gli abitanti di un villaggio a un cartografo. Gli abitanti del villaggio hanno una certa competenza riguardo al proprio villaggio, conoscono abitanti e dintorni. Se venisse loro chiesto di consultare una mappa per desumerne lo stesso tipo di conoscenze, incontrerebbero problemi finch\u00e9 non riuscissero a correlare e tradurre le loro conoscenze pratiche in simboli cartografici. L'abitante del villaggio concepisce il villaggio in termini pratici e personali, mentre il cartografo lo concepisce in termini neutrali, pubblici e astratti.\nStilando una \"mappa\" delle parole e delle frasi contenute in determinate espressioni, i filosofi possono generare quelli che Ryle chiama \"fili d'implicazione\". In altre parole, ogni parola e frase di un'espressione contribuisce all'espressione in modo tale che, se le parole o frasi fossero mutate, l'espressione avrebbe un'implicazione diversa. Il filosofo deve mostrare le direzioni e i limiti dei diversi \"fili d'implicazione\" che un \"concetto contribuisce alle espressioni in cui compare\". Per mostrare ci\u00f2, deve \"strattonare\" i fili contigui, che, a loro volta, propagano gli \"strattoni\". La filosofia quindi indaga il significato di questi fili d'implicazione nelle espressioni in cui sono usati.\n\"The Concept of Mind\".\nIn \"The Concept of Mind\" (1949), Ryle sviluppa una critica del dualismo mente-corpo, diffuso nella filosofia occidentale da Cartesio in poi. L'idea di una mente come entit\u00e0 indipendente, che abita e controlla il corpo, va rifiutata come un rimasuglio superfluo di un periodo antecedente lo sviluppo della biologia moderna e che non pu\u00f2 pi\u00f9 essere preso alla lettera. Parlare di una mente e un corpo come entit\u00e0 separate pu\u00f2 avere solo la funzione di descrivere metaforicamente le abilit\u00e0 di organismi complessi, come strategie per la risoluzione di problemi, capacit\u00e0 di astrazione e generalizzazione, di generare ipotesi e metterle alla prova, eccetera, in relazione al loro comportamento.\nAttacca l'idea di pensatori del XVII e XVIII secolo (in particolare Cartesio) della natura come una macchina complessa, e dell'uomo parimenti come una macchina con un inesplicabile \"fantasma\" al suo interno, per riuscire a spiegare intelligenza, spontaneit\u00e0 eccetera. L'idea di un fantasma nella macchina porta a problemi insuperabili e contraddizioni interne: come si potrebbe mai capire se all'interno di altri corpi ci siano \"fantasmi\" come il nostro? Che senso ha postulare un \"fantasma\" immateriale e senza propriet\u00e0 causali o spaziali \"in\" un corpo esteso come suo principio motore? Quindi, mentre una terminologia \"mentalista\" gioca un ruolo importante nella descrizione del comportamento umano, gli esseri umani non sono analoghi a delle macchine, n\u00e9 esiste una necessit\u00e0 filosofica di postulare principi nascosti per spiegare capacit\u00e0 che vanno oltre le possibilit\u00e0 meccaniche.\nRyle asserisce che le operazioni della mente non sono distinte da quelle del corpo. Il vocabolario mentale \u00e8 semplicemente una maniera differente di descrivere un'azione. Le motivazioni di una persona sono definite in parte dalle sue disposizioni ad agire in certe situazioni. Non ci sono esplicitamente sentimenti, dolori o atti di vanit\u00e0: ci sono solo certe azioni sussunte sotto una tendenza comportamentale indicata come, ad esempio, \"vanit\u00e0\".\nScrittori, storici e giornalisti non hanno alcun problema nell'ascrivere motivazioni e valori morali alle azioni delle persone. Il problema si pone solo quando i filosofi insistono ad attribuire tali qualit\u00e0 a un dominio mentale o spirituale a s\u00e9 stante. Ryle inoltre propose l'argomento classico contro il cognitivismo, il regresso di Ryle.\nInfluenza e critica.\nAl suo apparire \"The Concept of Mind\" fu riconosciuto come un importante contributo alla psicologia filosofica e alla filosofia del linguaggio comune. Per\u00f2, negli anni 1960 e 1970 ebbero il sopravvento le teorie cognitiviste di Noam Chomsky, Herbert Simon, Jerry Fodor e altri della scuola neo-cartesiana. Chomsky addirittura scrisse un libro intitolato \"Cartesian Linguistics\". Nel dopoguerra le due maggiori scuole nella filosofia della mente, il rappresentazionalismo di Fodor e il funzionalismo di Wilfrid Sellars postulavano esattamente il tipo di stati cognitivi \"interni\" contro cui aveva argomentato Ryle. Comunque, come dimostra Daniel Dennett, suo influente allievo, recenti tendenze della psicologia come \"embodied cognition\", \"discursive psychology\", \"situated cognition\" e altre nella tradizione post-cognitivista hanno rinnovato l'interesse verso Ryle. Dennett ha scritto una prefazione molto positiva per la nuova edizione di The Concept of Mind. \nRyle rimane un notevole rappresentante della possibilit\u00e0 di dare un'interpretazione sensata alle attivit\u00e0 complesse dell'uomo, senza ricorrere a entit\u00e0 come l'anima o una mente astratta.\nIl concetto di descrizione densa sviluppato da Ryle in \"Il pensare i pensieri: Cosa sta facendo 'Il Pensatore'?\" (\"The Thinking of Thoughts: What is 'Le Penseur' Doing?\") e in \"Pensare e Riflettere\" (\"Thinking and Reflecting\"), ha avuto un'influenza consistente su antropologi sociali quali Clifford Geertz.\nAllan Bloom, classicista noto per il suo controverso \"The Closing of the American Mind\", aspro critico di Ryle, scrisse:\nLa critica di Bloom accusa Ryle di \"aristotelizzare\" anacronisticamente i testi di Platone, facendoli passare attraverso un \"colino analitico\". Secondo Bloom, questa mediazione vizia i contenuti dei testi platonici \"torturandoli fino a farli conformare a un principio dogmatico\", piuttosto che accedervi nel modo pi\u00f9 naturale."}
{"id": "1902881", "revid": "62196862", "url": "https://it.wikipedia.org/wiki?curid=1902881", "title": "Quartieri di Amburgo", "text": ""}
{"id": "1902888", "revid": "287204", "url": "https://it.wikipedia.org/wiki?curid=1902888", "title": "Khammam", "text": "Khammam \u00e8 una suddivisione dell'India, classificata come \"municipality\", di 158.022 abitanti, capoluogo del distretto di Khammam, nello stato federato del Telangana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 17\u00b0 15' 0 N e 80\u00b0 9' 0 E e ha un'altitudine di 106 .\nSociet\u00e0.\nEvoluzione demografica.\nAl censimento del 2001 la popolazione di Khammam assommava a 158.022 persone, delle quali 80.072 maschi e 77.950 femmine. I bambini di et\u00e0 inferiore o uguale ai sei anni assommavano a 17.716, dei quali 9.204 maschi e 8.512 femmine. Infine, coloro che erano in grado di saper almeno leggere e scrivere erano 114.340, dei quali 62.560 maschi e 51.780 femmine."}
{"id": "1902889", "revid": "709565", "url": "https://it.wikipedia.org/wiki?curid=1902889", "title": "The Unforgettable Fire (singolo)", "text": " \nThe Unforgettable Fire \u00e8 un brano musicale degli U2, estratto come secondo singolo dall'album omonimo del 1984. La canzone \u00e8 stata ispirata da una mostra d'arte dallo stesso nome che commemorava le vittime dei Bombardamenti atomici di Hiroshima e Nagasaki, tenutasi presso il \"The Peace Museum\" (Museo della Pace) di Chicago. La canzone rappresenta la terza hit del gruppo nella top ten inglese, dove raggiunse la sesta posizione. Il brano figura la partecipazione del jazzista irlandese Noel Kelehan."}
{"id": "1902892", "revid": "38120", "url": "https://it.wikipedia.org/wiki?curid=1902892", "title": "Johnny Quick", "text": "Johnny Quick \u00e8 il nome di due personaggi dei fumetti della DC Comics, entrambi col potere della super velocit\u00e0.\nIl primo era un supereroe che apparve pi\u00f9 volte su \"More Fun Comics\" durante la Golden Age. L'altro era un supercriminale, una versione malvagia di Flash di Terra-3, apparso prevalentemente nella Silver Age.\nJohnny Quick (Johnny Chambers).\nJohnny Quick era l'identit\u00e0 segreta di Johnny Chambers, un fotografo per riviste d'attualit\u00e0. Egli riceveva il suo potere invocando una formula matematica segreta (\"3X2(9YZ)4A).\nJohnny fu un eminente membro dell'All Star Squadron, nonch\u00e9 marito di Liberty Belle. Sua figlia, Jesse Chambers, eredit\u00f2 la sua stessa velocit\u00e0 e divenne Jesse Quick e serv\u00ec brevemente con i Giovani Titani.\nDopo la guerra fu periodicamente attivo come supereroe, avendo incontrato Savitar.\nUltimamente entr\u00f2 nella Forza della velocit\u00e0, salvando sua figlia da Lady Flash, poi chiamata Lady Savitar. I suoi poteri per\u00f2 tornarono a quelli di una velocit\u00e0 inferiore a quella subsonica.\nJohnny Quick (Sindacato del Crimine).\nSindacato del Crimine d'America.\nJohnny Quick era un supercattivo di una Terra alternativa designata come Terra-3, ma piuttosto che essere una controparte di Johnny Quick di Terra-2, era una versione di Flash. Lui e gli altri membri del Sindacato del Crimine d'America erano gli unici superesseri di Terra-3, e non erano mai stati battuti dall'unico eroe di Terra-3, Alexander Luthor. Come il resto del Sindacato del Crimine, per\u00ec durante la Crisi per mano dell'Anti-Monitor.\nIl personaggio fu resuscitato negli anni novanta come criminale dall'universo anti-materiale, piuttosto che come abitante della Terra 3. A differenza di Flash, Johnny ricevette i suoi poteri iniettandosi una droga chiamata \"Succo della Velocit\u00e0\". Questo Johnny Quick \u00e8 la controparte di Wally West. Secondo Grant Morrison, che cre\u00f2 questa versione del personaggio, Johnny ebbe un predecessore (corrispondente di Barry Allen), il cui sangue fu utilizzato per la preparazione di questa droga. Un flashback delle prime avventure del personaggio all'interno del Sindacato del Crimine lo mostrano fortemente somigliante alla sua versione pre-Crisi.\nSociet\u00e0 del Crimine d'America.\nIn \"52\" Settimana 52, una versione alternativa di Terra-Tre (di nome Terra-3) fu mostrata come parte del multiverso. Nella rappresentazione vi erano dei personaggi, che erano le versioni alternative della Justice League of America, Flash incluso. I nomi della squadra e dei relativi personaggi non furono menzionati nelle due vignette in cui comparvero, ma la versione alternativa di Flash era visibilmente somigliante al Johnny Quick del Sindacato del Crimine.\nPoteri e Abilit\u00e0.\nJohnny Quick del sindacato del crimine ha l'abilit\u00e0 di correre a velocit\u00e0 subsonica (non quanto Flash che corre sia a quella subsonica che sette volte pi\u00f9 quella della luce) ed \u00e8 nato con questi poteri, ma grazie al ausilio del casco che aumenta in maniere esponenziale i suoi poteri pu\u00f2 tenere testa per ore tempo a Flash. Johnny pu\u00f2 pensare ad alta velocit\u00e0 (l'abilit\u00e0 di pensiero non \u00e8 potenziata dal casco) e ha dei super riflessi.\nAltri media.\nLa versione di Johnny Quick del Sindacato del Crimine comparve nel film animato \"\", e fu doppiato in inglese dall'attore James Patrick Stuart. Un velocista senza scrupoli, terrorizz\u00f2 ripetutamente la popolazione della sua Terra al fine di fare governare il Sindacato del Crimine attraverso la paura. Lui e Flash si batterono, ma il Velocista Scarlatto si dimostr\u00f2 molto pi\u00f9 veloce di lui. Tuttavia, Batman ment\u00ec volontariamente ad entrambi a proposito dei loro potenziali e delle loro limitazioni, al fine di salvare Flash dal morire per aprire un portale che permise al Cavaliere Oscuro di inseguire Owlman. Successivamente, Johnny si sacrific\u00f2 per trasportare Batman sulla Terra Prime e fermare cos\u00ec il piano di Owlman di distruggere il multiverso, e fu orgoglioso di se stesso per aver salvato la vita di un numero incalcolabile di persone e di essere morto da eroe. A differenza della sua versione dei fumetti, la versione del costume di questo personaggio somiglia molto di pi\u00f9 a quello dell'Anti-Flash che alla sua versione originale."}
{"id": "1902893", "revid": "438678", "url": "https://it.wikipedia.org/wiki?curid=1902893", "title": "Gli sbandati", "text": "Gli sbandati \u00e8 un film del 1955 diretto da Francesco Maselli.\n\u00c8 stato presentato alla Mostra del Cinema di Venezia, dove ha ricevuto una menzione speciale.\n\u00c8 stato poi selezionato tra i 100 film italiani da salvare.\nTrama.\nNell'estate del 1943 la contessa Luisa e suo figlio Andrea lasciano Milano per sfuggire ai bombardamenti e si ritirano nella loro villa di campagna, dove ospitano due coetanei di Andrea, il cugino Carlo, figlio di un gerarca fascista fuggito in Svizzera, e l'amico Ferruccio, figlio di un ufficiale dell'esercito impegnato in guerra. I tre giovani passano il tempo nel dolce far niente, prendendo il sole lungo il fiume, solo vagamente consapevoli del conflitto in corso, grazie alle trasmissioni di Radio Londra. Cominciano a prendere coscienza della gravit\u00e0 della situazione quando giungono degli sfollati dalla citt\u00e0 e Andrea, per debolezza e non per solidariet\u00e0, \u00e8 costretto ad accettare di ospitarne alcuni nella villa, con la contrariet\u00e0 di sua madre.\nFra gli sfollati c'\u00e8 la giovane operaia Lucia, di cui Andrea si innamora e grazie alla quale finalmente esce dal suo mondo dorato per affrontare la tragica realt\u00e0 che li circonda e assumersi delle responsabilit\u00e0. In assenza della madre, a cui \u00e8 legato da un rapporto morboso e verso la quale \u00e8 in completa soggezione, sembra maturare e, quando in paese giungono dei soldati italiani, sfuggiti a un convoglio tedesco che li stava portando ai campi di lavoro, trova il coraggio di nasconderli nella villa, appoggiato da Carlo e Lucia. Ma Ferruccio racconta quanto sta succedendo alle vecchie autorit\u00e0 fasciste del paese, che informano i tedeschi.\nScoperta la delazione del ragazzo, i soldati fuggiaschi fuggono in camion verso le montagne ed i partigiani. Lucia, Carlo e Andrea dovrebbero andare con loro, ma l'arrivo della contessa, accompagnata da un ufficiale tedesco, spegne tutta l'intraprendenza dell'ultimo, che accetta di rimanere con lei ed abbandonare i compagni al loro destino. Mentre si allontana in auto, al sicuro, Andrea vede i soldati tedeschi perquisire la villa e poi quando sente dei colpi di arma da fuoco capisce, con disperazione, che Lucia \u00e8 stata uccisa.\nRestauro.\nNel 1998 il film \u00e8 stato restaurato dall'Associazione Philip Morris Progetto Cinema, con la collaborazione della Fondazione Adriana Prolo - Museo Nazionale del Cinema e della Ripley's Film.\nIl restauro \u00e8 stato diretto da Giuseppe Rotunno.\nIncassi.\nIncasso accertato a tutto il 31 marzo 1959 Lit. 87.196.722"}
{"id": "1902894", "revid": "2028514", "url": "https://it.wikipedia.org/wiki?curid=1902894", "title": "Westmorland", "text": "Il Westmorland (un tempo scritto anche \"Westmoreland\" o \"Westmerland\") \u00e8 un'area dell'Inghilterra nord-occidentale e una delle 39 contee storiche del paese. \u00c8 stata una contea amministrativa dal 1889 al 1974, quando \u00e8 entrata a far parte del Cumbria. Il suo capoluogo era Appleby-in-Westmorland.\nBaronie e \"wards\".\nLa contea era formata dalla baronia di Kendal e dalla baronia di Westmorland. Le due baronie erano allora volta divise in due \"wards\":"}
{"id": "1902895", "revid": "1305772", "url": "https://it.wikipedia.org/wiki?curid=1902895", "title": "Westmoreland", "text": ""}
{"id": "1902896", "revid": "17892148", "url": "https://it.wikipedia.org/wiki?curid=1902896", "title": "Westmerland", "text": ""}
{"id": "1902897", "revid": "253269", "url": "https://it.wikipedia.org/wiki?curid=1902897", "title": "Charlotte Rae", "text": "\u00c8 nota per aver interpretato Edna Garrett nella sitcom \"Il mio amico Arnold\" e nel suo spin-off, \"L'albero delle mele\", in cui ha avuto il ruolo di protagonista dal 1979 al 1986 e per cui ha ricevuto una nomination nel 1982 agli Emmy Awards. \u00c8 anche apparsa in due film per la televisione tratti dalla serie: \"The Facts of Life Goes to Paris\" (1982) e \"Quattro amiche, nuovi amori\" (2001). La Rae ha interpretato il personaggio di Edna Garrett anche in un episodio di \"Hello, Larry\". \nBiografia.\nInfanzia e adolescenza.\nCharlotte nasce a Milwaukee, nel Wisconsin, da Esther Ottenstein, un'immigrata ebrea russa, amica di infanzia del Primo Ministro Israeliano Golda Meir, e da Meyer Lubotsky, un venditore di pneumatici al dettaglio. Aveva una sorella maggiore di nome Beverly e una minore di nome Miriam, detta Mimi. Per i primi dieci anni della sua vita, la famiglia Lubotsky ha vissuto a Milwaukee per poi trasferirsi a Shorewood, sempre nello stato del Wisconsin. L\u00ec, Charlotte ha cominciato a lavorare per una radio e con la compagnia teatrale per bambini di Wauwatosa. A 16 anni entra a far parte di una compagnia teatrale venuta per l'estate a Milwaukee. Dopo aver conseguito il diploma presso la Shorewood High School nel 1944, si \u00e8 iscritta alla Northwestern University, dove ha fatto la conoscenza di Sheldon Harnick, Gerald Freedman e di diversi attori e produttori televisivi allora sconosciuti, come Cloris Leachman, Agnes Nixon, Charlton Heston, Paul Lynde e Claude Akins. Ha lasciato il college dopo qualche anno senza aver completato gli studi. \nPrimi lavori.\nIl 1948 \u00e8 un anno di svolta. Charlotte si trasferisce a New York e comincia a lavorare in diversi teatri e locali notturni, tra cui il Village Vanguard e il Blue Angel, insieme a talenti come Barbra Streisand, Mike Nichols ed Elaine May. Tra le numerose opere teatrali in cui \u00e8 apparsa figurano: \"Three Wishes for Jamie\" (1952), \"L'opera da tre soldi\" (1954), \"Li'l Abner\" (1956) e \"Pickwick\" (1965). Nel 1955 ha pubblicato un album da solista, \"Songs I Taught My Mother\". Charlotte ha ricevuto due candidature ai Tony Awards durante la sua carriera a Broadway. La prima nel 1966 nella categoria \"Miglior attrice non protagonista in un musical\" per il ruolo in \"Pickwick\", la seconda nel 1969 nella categoria \"Miglior attrice non protagonista in un'opera teatrale\" per il ruolo in \"Morning, Noon and Night\". \nCarriera televisiva.\nUno dei primi ruoli televisivi pi\u00f9 significativi della Rae \u00e8 stato quello di Sylvia Schnauzer nella sitcom \"Car 54, Where Are You?\", seguito alcuni anni dopo da quello di Molly in \"Sesamo apriti\". Inizialmente voleva essere un'attrice drammatica ma alla fine si \u00e8 concentrata principalmente sulle comedy e, dopo il trasferimento a Los Angeles nel 1974, ha recitato in alcune serie televisive come \"Arcibaldo\", \"Good Times\", \"Hot l Baltimore\", \"Phyllis\", \"Barney Miller\", \"All's Fair\", \"Szysznyk\", \"In casa Lawrence\", \"The Eddie Capra Mysteries\" e \"Angeli volanti\". Il vero successo per\u00f2 \u00e8 arrivato alla fine degli anni Settanta. La NBC stava progettando una nuova sitcom insieme a Norman Lear, quella che \u00e8 poi divenuta \"Il mio amico Arnold\". Essendo a conoscenza che la Rae era una delle attrici preferite di Lear, la rete l'ha assunta immediatamente per il ruolo della governante, Edna Garrett. La serie, di cui \u00e8 il primo personaggio in ordine di apparizione, \u00e8 un successo immediato e una delle poche hit della NBC. La Rae ha partecipato a tutti gli episodi della prima stagione e, visto che il suo personaggio era diventato cos\u00ec popolare, i produttori hanno realizzato un backdoor pilot, intitolato \"Le compagne di scuola\", per trasferire la signora Garrett in uno spin-off a lei dedicato. L'attrice, inizialmente titubante, ha deciso di proseguire a patto di ottenere una clausola nel suo contratto che le avrebbe permesso di poter tornare in \"Arnold\" se la nuova serie fosse stata cancellata. La NBC ha accettato e ha creato \"The Facts of Life\" (in Italia trasmessa con il titolo \"L'albero delle mele\"), serie che vede la signora Garrett lasciare la famiglia Drummond per lavorare come istitutrice e dietologa presso la prestigiosa Eastland School, la scuola femminile in cui \u00e8 iscritta Kimberly Drummond. Grazie a \"L'albero delle mele\" la Rae, in quello che \u00e8 il suo ruolo pi\u00f9 noto, \u00e8 stata consacrata a star televisiva vera e propria. Edna Garrett era il personaggio centrale della serie oltre che una figura materna per le ragazze. Molti dei personaggi della serie prendono il nome da persone realmente esistite e legate alla Rae: \u00e8 il caso di Natalie, Andy e Beverly Ann, chiamati rispettivamente come un'amica d'infanzia, come il figlio e come la sorella dell'attrice. Durante la prima stagione, lo show non era molto seguito ma, dopo diversi interventi, \u00e8 diventato uno dei programmi pi\u00f9 famosi allora trasmessi. Tra la prima e la seconda stagione, la Rae ha seguito una dieta molto rigorosa ed \u00e8 riuscita cos\u00ec a perdere molto peso. Il successo dello show e la popolarit\u00e0 dell'attrice continueranno a crescere con il passare degli anni, tanto da ricevere una nomination agli Emmy Awards nel 1982, anno in cui le viene impiantato un pacemaker. Nella sesta e settima stagione, la Rae si \u00e8 assentata in diversi episodi in quanto stava progettando di lasciare la serie, ormai stanca fisicamente e dell'opinione che le ragazze erano cresciute e non avevano pi\u00f9 bisogno dell'aiuto della signora Garrett. Malgrado le continue implorazioni da parte della NBC, nel 1986, all'inizio dell'ottava stagione, il personaggio di Edna Garrett esce di scena e viene sostituito nelle ultime due stagioni da Cloris Leachman, interprete di Beverly Ann Stickle, sorella di Edna. Nonostante il personaggio di Beverly Ann non abbia ottenuto la stessa popolarit\u00e0 della signora Garrett, la Leachman \u00e8 rimasta fino alla cancellazione della serie, avvenuta nel 1988.\nUltimi lavori.\nDopo diverse comparse in vari programmi televisivi, nel 2001 Charlotte e le colleghe de \"L'albero delle mele\" si sono ritrovate per il film \"Quattro amiche, nuovi amori\". Nel 2008 ha interpretato il ruolo dell'anziana signora Greenhouse in \"Zohan - Tutte le donne vengono al pettine\". Nel 2009 le \u00e8 stato diagnosticato un tumore al pancreas, malattia per cui la madre, la sorella maggiore e uno zio hanno trovato la morte. Nell'aprile del 2011 ha partecipato ai TV Land Awards con l'intero cast de \"L'albero delle mele\" per ritirare il \"Premio Icona della cultura Pop\". Per l'occasione, le colleghe Kim Fields e Nancy McKeon hanno preparato un discorso in suo onore. Il cast ha fatto lo stesso anche a \"Good Morning America\", dove ha cantato la sigla iniziale dello show in compagnia della giornalista Cynthia McFadden. Nel 2015 avviene il ritorno sul grande schermo con il film \"Dove eravamo rimasti\", pellicola in cui ha recitato al fianco di Meryl Streep, Kevin Kline e Rick Springfield. Nel novembre dello stesso anno, Charlotte ha pubblicato la sua autobiografia, \"The Facts of My Life\", scritta con l'aiuto del figlio Larry Strauss. Nel 2017 l'attrice ha dichiarato di avere un cancro alle ossa e di aver preso la decisione di non curarsi. Charlotte, con l'aggravarsi della malattia, \u00e8 morta il 5 agosto 2018 all'et\u00e0 di 92 anni nella sua casa a Los Angeles. Il suo corpo \u00e8 stato cremato e le ceneri gettate nell'Oceano Pacifico.\nVita privata.\nCharlotte Rae spos\u00f2 il compositore John Strauss il 4 novembre 1951. Dopo oltre vent'anni di matrimonio, Strauss le confess\u00f2 di essere bisessuale e nel 1976 la coppia decise di procedere con il divorzio. L'uomo mor\u00ec poi nel 2011 a 90 anni dopo una lunga battaglia contro la malattia di Parkinson. Da lui la Rae ebbe due figli, Andrew (detto Andy) e Larry, un insegnante. Il primogenito era affetto da autismo e mor\u00ec nel 1999 all'et\u00e0 di 44 anni. Charlotte era anche nonna di tre nipoti. L'attrice ha confessato di essersi unita agli Alcolisti Anonimi all'inizio degli anni Settanta."}
{"id": "1902906", "revid": "715388", "url": "https://it.wikipedia.org/wiki?curid=1902906", "title": "Micky Dymond", "text": "Nel 2007 e 2008 corre nel Team All Access (prima su Honda e poi su Husqvarna) per approdare nel 2009 nel Team Honda CHM Exhaust."}
{"id": "1902908", "revid": "110157", "url": "https://it.wikipedia.org/wiki?curid=1902908", "title": "Neuengamme", "text": "Neuengamme \u00e8 un quartiere (\"Stadtteil\") di Amburgo, appartenente al distretto (\"Bezirk\") di Bergedorf."}
{"id": "1902909", "revid": "125376069", "url": "https://it.wikipedia.org/wiki?curid=1902909", "title": "Nazionale di pallavolo femminile della Slovacchia", "text": "La nazionale di pallavolo femminile della Slovacchia \u00e8 una squadra europea composta dalle migliori giocatrici di pallavolo della Slovacchia ed \u00e8 posta sotto l'egida della Federazione pallavolistica della Slovacchia.\nRosa.\nSegue la rosa delle giocatrici convocate per il campionato europeo 2021."}
{"id": "1902911", "revid": "1305772", "url": "https://it.wikipedia.org/wiki?curid=1902911", "title": "Cifrario di Hill", "text": "Nella crittografia classica, il Cifrario di Hill \u00e8 un cifrario a sostituzione polialfabetica basato sull'algebra lineare. Ideato da Lester S. Hill nel 1929, \u00e8 stato il primo cifrario polialfabetico in cui era possibile nella pratica (anche se con difficolt\u00e0) operare con pi\u00f9 di 3 simboli alla volta. La seguente discussione presuppone una conoscenza basilare della teoria delle matrici.\nCifratura.\nNella cifratura, ogni lettera \u00e8 per prima cosa codificata in numero. Lo schema usato pi\u00f9 di frequente \u00e8 semplicemente: A = 0, B = 1, ..., Z = 25, ma questa non \u00e8 una caratteristica essenziale del cifrario. Un blocco \"n\" di lettere \u00e8 quindi considerato come uno spazio vettoriale di dimensione \"n\", e moltiplicato per una matrice \"n\" x \"n\", modulo 26 (se si usa un numero pi\u00f9 alto di 26 nel modulo base, allora si pu\u00f2 usare uno schema numerale diverso per codificare le lettere, ed \u00e8 possibile anche utilizzare spazi e punteggiatura). L'intera matrice \u00e8 considerata la chiave del cifrario e deve essere casuale, a patto che sia invertibile in formula_1 (per assicurare che la decrittazione sia possibile).\nConsiderando il messaggio 'TUO' e la seguente chiave (che in lettere sarebbe Y Y P R Z W I Z J):\nConsiderando che \u2018T' \u00e8 \u201819', \u2018U' \u00e8 \u201820' e \u2018O' \u00e8 \u201814', il messaggio \u00e8 il vettore:\nConseguentemente il vettore cifrato \u00e8 dato da:\nche corrisponde al testo crittato \u2018CNY'.\nIl calcolo \u00e8 dato dalla moltiplicazione matrice \u00d7 testo in chiaro. Dopo aver effettuato questo calcolo, al risultato si toglie il modulo (in questo caso 26) tante volte quante ne servono per avere come differenza un numero inferiore del modulo stesso e che dia, quindi, in risultato una lettera ben definita.\nDecifratura.\nPer decifrare riscriviamo il testo codificato come vettore, che poi moltiplicheremo semplicemente per la matrice inversa della matrice chiave (IFKVIVVMI in lettere). Ci sono metodi standard per calcolare la matrice inversa; si veda matrice invertibile per i dettagli. Si trova che la matrice inversa in formula_1 di quella dell'esempio precedente \u00e8:\nE quindi:\nche ci fa tornare a 'TUO', come si voleva.\nC'\u00e8 ancora da discutere una complicazione presente nella scelta della matrice di codifica: non tutte le matrici sono invertibili. Una matrice ha un inverso se e solo se il suo determinante non \u00e8 zero e non ha fattori in comune con il modulo base. Perci\u00f2, se si lavora modulo 26 come sopra, il determinante non deve essere zero e non deve essere divisibile per 2 o 13. Se il determinante \u00e8 zero, o ha fattori in comune con il modulo base, allora la matrice non pu\u00f2 essere usata nel cifrario di Hill e deve essere scelta un'altra matrice (altrimenti non sarebbe possibile decrittare). Fortunatamente, matrici che soddisfano le condizioni per essere usate nel cifrario di Hill sono piuttosto comuni.\nRiferendosi all'esempio fatto, il determinante \u00e8:\nCos\u00ec, modulo 26, il determinante \u00e8 25. Poich\u00e9 questo non ha fattori comuni con 26, la matrice pu\u00f2 essere usata nel cifrario di Hill.\nIl rischio del determinante di avere fattori comuni con i moduli pu\u00f2 essere eliminato utilizzando come modulo un numero primo.\nDi conseguenza un'utile variante del cifrario aggiunge tre simboli ulteriori (ad esempio spazio, punto e punto di domanda) per portare il modulo a 29.\nSicurezza.\nPer quanto riguarda la sicurezza, sfortunatamente, il cifrario di Hill nella sua versione di base \u00e8 vulnerabile ad un known-plaintext attack (KPA) in quanto \u00e8 completamente lineare. Un avversario che intercetti n\u00b2 coppie di caratteri in chiaro e cifrati pu\u00f2 impostare un sistema lineare che pu\u00f2 (di solito) essere risolto facilmente; pu\u00f2 capitare che il sistema sia indeterminato, ma in questo caso basta aggiungere alcune altre coppie di caratteri in chiaro e cifrati per poterlo risolvere. Calcolare la soluzione con un algoritmo standard di algebra lineare richiede poco tempo.\nMentre limitarsi a moltiplicare per una matrice non costituisce un cifrario sicuro, pu\u00f2 comunque essere un passaggio utile quando combinato con altre operazioni non lineari, perch\u00e9 genera diffusione. Ad esempio, una matrice scelta in modo opportuno pu\u00f2 far s\u00ec che piccole differenze del vettore iniziale (testo in chiaro) diano origine a differenze molto maggiori dopo la moltiplicazione (testo cifrato). A questo scopo alcuni cifrari moderni usano al loro interno moltiplicazioni per matrici. Un esempio \u00e8 dato dal passo MixColums di AES. Anche la funzione \"g\" in Twofish \u00e8 una combinazione di S-box non lineari e della moltiplicazione per una matrice (MDS).\nLunghezza della chiave.\nLa \"lunghezza della chiave\" \u00e8 il logaritmo binario del numero delle possibili chiavi. Ci sono formula_12 matrici di dimensione \"n\" x \"n\", perci\u00f2 formula_13 \u00e8 un limite superiore per la dimensione di una chiave del cifrario di Hill usando matrici \"n\" x \"n\". Questo \u00e8 solo un limite superiore, perch\u00e9 non tutte le matrici sono invertibili e quindi non tutte possono essere usate come chiavi. Il numero della matrici invertibili pu\u00f2 essere calcolato con il teorema cinese del resto. Vale a dire, una matrice \u00e8 invertibile modulo 26 se e solo se \u00e8 invertibile modulo 2 e modulo 13. Il numero di matrici \"n\" x \"n\" invertibili modulo 2 \u00e8 uguale all'ordine del gruppo generale lineare GL(n, Z2), e cio\u00e8:\nAllo stesso modo, il numero delle matrici invertibili modulo 13 (GL(n, Z13)) \u00e8\nQuindi il numero delle matrici invertibili modulo 26 \u00e8 il prodotto di questi due numeri:\nInoltre sembra che sia prudente evitare di avere troppi zeri nella matrice chiave, poich\u00e9 riducono la diffusione. Il risultato \u00e8 che il numero effettivo della chiavi per il cifrario di Hill \u00e8 all'incirca 4.64 \"n\"2 \u2212 1.7. Per un cifrario 5 x 5 si tratta di circa 114 bit. Chiaramente il test sistematico di tutte le chiavi non \u00e8 l'attacco pi\u00f9 efficiente fra quelli noti.\nImplementazione meccanica.\nLavorando su due simboli, il cifrario di Hill non offre vantaggi particolari rispetto al cifrario Playfair o al cifrario bifido, ed in effetti \u00e8 pi\u00f9 debole di entrambi e leggermente pi\u00f9 laborioso da calcolare con carta e penna. Al crescere della dimensione diventa velocemente infattibile calcolarlo a mano. Tuttavia un cifrario di Hill di dimensione 6 \u00e8 stato implementato meccanicamente da Hill, in collaborazione con un'altra persona, ottenendone il brevetto (). Questa macchina realizzava un moltiplicazione modulo 26 per una matrice 6 \u00d7 6 utilizzando un sistema di ruote e cinghie. Sfortunatamente il sistema delle ruote, e con esso la chiave, era fisso, quindi per sicurezza era consigliato effettuare una cifratura a tre passi: un primo passo nonlineare (segreto), la cifratura con la macchina, che d\u00e0 diffusione, e infine un altro passo non lineare (segreto). Questa combinazione di cifrature era molto potente nel 1929, e sembra mostrare che Hill avesse capito i concetti di attacco meet-in-the-middle e di confusione e diffusione."}
{"id": "1902915", "revid": "1745361", "url": "https://it.wikipedia.org/wiki?curid=1902915", "title": "Avon (contea)", "text": "Avon \u00e8 stata una contea cerimoniale non-metropolitana nell'ovest dell'Inghilterra, esistita per un breve periodo.\nLa contea prendeva il nome dal fiume Avon, che attraversa la zona. Si era formata nel 1974 da parti delle contee storiche di Gloucestershire e Somerset, insieme con il Comune di Bristol, nel progetto chiamato \"Greater Bristol\". Nel 1996, la contea fu abolita e l'area fu divisa tra quattro nuove autorit\u00e0 unitarie: Bath and North East Somerset, City of Bristol, North Somerset e South Gloucestershire. Il nome Avon \u00e8 ancora usato per alcuni scopi. La zona aveva una popolazione di circa 1.000.000 di persone nel 2000.\nIl porto di Bristol si trova vicino alla foce del fiume Avon, che costituiva il confine tra le contee storiche del Gloucestershire e del Somerset. Nel 1373 una carta costituiva l'area come la contea della citt\u00e0 di Bristol, anche se essa ha continuato a cadere sotto la giurisdizione delle due antiche contee per alcuni scopi.\nL\u2019idea alla base della contea si dimostr\u00f2 comunque valida, ispirando la successiva autorit\u00e0 dell\u2019Ovest dell'Inghilterra."}
{"id": "1902917", "revid": "916580", "url": "https://it.wikipedia.org/wiki?curid=1902917", "title": "Achondrostoma arcasii", "text": "La bermejuela (Achondrostoma arcasii) \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nLa sua distribuzione \u00e8 su tutta la met\u00e0 settentrionale della Penisola Iberica, nei fiumi: Duero, Ulla, Umia, Marin, Mi\u00f1o, Tago, Francoli, Ebro, Mijares, Palancia, J\u00facar e Serpis.\nIl suo habitat preferito \u00e8 nei torrenti, laghi e fiumi di montagna ma pu\u00f2 raggiungere il corso medio dei fiumi.\nDescrizione.\nAppare diverso dalle altre specie del Genere \"Chondrostoma\" ed \u00e8 pi\u00f9 simile ad un \"Rutilus\". La bocca, infatti, pur inferiore, non ha le labbra cornee tipiche del genere, l'occhio \u00e8 di colore rosso, cos\u00ec come le pinne pettorali, le ventrali e l'anale ed \u00e8 presente una stria longitudinale scura, caratteri tipici di molte specie del genere \"Rutilus\". La pinna dorsale e la pinna caudale sono scure, il dorso grigio.\nLe dimensioni non raggiungono i 15 cm.\nAlimentazione.\n\u00c8 onnivoro e si nutre sia di vegetali che di invertebrati di vario tipo.\nConservazione.\nLa specie si \u00e8 rarefatta negli ultimi anni, le minacce sono rappresentate dagli interventi negli alvei, dalla costruzione di dighe e sbarramenti e dalla immissione di predatori (trote).\nTassonomia.\nLa specie \u00e8 stata ascritta per lungo tempo al genere \"Rutilus\" e poi al genere \"Achondrostoma\"."}
{"id": "1902922", "revid": "83427", "url": "https://it.wikipedia.org/wiki?curid=1902922", "title": "Bermejuela", "text": ""}
{"id": "1902925", "revid": "729019", "url": "https://it.wikipedia.org/wiki?curid=1902925", "title": "Castello di Conisbrough", "text": "Il castello di Conisbrough \u00e8 un antico maniero del XII secolo sito nella cittadina di Conisbrough, non lontano da Doncaster, nella regione inglese del South Yorkshire. Oggi rimangono le rovine di quello che era il castello. Negli anni novanta vennero iniziati importanti lavori di ristrutturazione che hanno permesso una buona conservazione di ci\u00f2 che rimane del maniero. Oggi \u00e8 una delle maggiori mete turistiche dello Yorkshire del Sud. Il castello \u00e8 gestito ed amministrato dall'associazione \"The Ivanhoe Trust\".\nStoria.\nIl castello fu eretto probabilmente da Hamelin de Warenne sulle rovine di un precedente maniero di epoca normanna. La famiglia Warenne possedeva anche Sandal Castle nel Wakefield e Lewes Castle nel Sussex. Alla morte di John de Warenne, VIII conte del Surrey nel 1347 senza prole, i possedimenti dello Yorkshire passarono alla Corona.\nPassato cos\u00ec il castello al re, Edoardo III Plantageneto ne fece dono al figlio, Edmondo di Langley, primo duca di York. Durante la minore et\u00e0 del duca fu la madre, la regina Filippa, ad amministrare il castello. Negli anni che seguirono il castello ebbe numerosi proprietari sino al 1495, anno in cui torn\u00f2 ad essere un possedimento della Corona.\nIl nome Conisbrough deriva dall'anglo-sassone \"Cyningesburh\", \"difensore del re\". Prima della conquista normanna dell'Inghilterra il maniero era abitata dal re sassone d'Inghilterra Aroldo II."}
{"id": "1902926", "revid": "83427", "url": "https://it.wikipedia.org/wiki?curid=1902926", "title": "Rutilus arcasii", "text": ""}
{"id": "1902927", "revid": "1543377", "url": "https://it.wikipedia.org/wiki?curid=1902927", "title": "Tirupati", "text": "Tirupati \u00e8 una suddivisione dell'India, classificata come \"municipality\", di 227.657 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 39' 0 N e 79\u00b0 25' 0 E e ha un'altitudine di 161 .\nSociet\u00e0.\nEvoluzione demografica.\nAl censimento del 2001 la popolazione di Tirupati assommava a 227.657 persone, delle quali 117.786 maschi e 109.871 femmine. I bambini di et\u00e0 inferiore o uguale ai sei anni assommavano a 23.834, dei quali 12.254 maschi e 11.580 femmine. Infine, coloro che erano in grado di saper almeno leggere e scrivere erano 171.765, dei quali 96.407 maschi e 75.358 femmine."}
{"id": "1902928", "revid": "729019", "url": "https://it.wikipedia.org/wiki?curid=1902928", "title": "Cambridgeshire and Isle of Ely", "text": "Il Cambridgeshire and Isle of Ely \u00e8 un'area dell'Inghilterra orientale e una delle 39 contee storiche del paese. \u00c8 stata una contea amministrativa dal 1965 al 1974, quando \u00e8 entrata a far parte del Cambridgeshire allargato. Il suo capoluogo era Cambridge."}
{"id": "1902937", "revid": "228587", "url": "https://it.wikipedia.org/wiki?curid=1902937", "title": "Ausiliari dell'imprenditore", "text": "Gli ausiliari \"interni\" dell'imprenditore, ossia coloro che sono generalmente considerati lavoratori gerarchicamente subordinati dello stesso, sono:\nAccanto a questi ausiliari, definiti 'ausiliari subordinati', si trovano i cd 'ausiliari autonomi' ovvero: il mandatario, il quale si obbliga a compiere uno o pi\u00f9 atti giuridici in nome e per conto del mandante, l'agente di commercio, il quale si assume stabilmente l'incarico di promuovere, per l'altra parte, la conclusione di contratti in una zona determinata, il mediatore, che mette in relazione due o pi\u00f9 parti per la conclusione di un affare, il commissionario, che si obbliga a vendere od acquistare beni per conto dell'imprenditore ma in nome proprio, lo spedizioniere, che si obbliga a concludere, per conto del mandante, un contratto di trasporto e a compiere le operazioni accessorie.\n "}
{"id": "1902939", "revid": "200568", "url": "https://it.wikipedia.org/wiki?curid=1902939", "title": "Tioestere", "text": ""}
{"id": "1902940", "revid": "1953061", "url": "https://it.wikipedia.org/wiki?curid=1902940", "title": "Hereford and Worcester", "text": "Hereford and Worcester, nell'Inghilterra occidentale \u00e8 stata per pochi anni una delle 39 contee del paese. \u00c8 stata una contea amministrativa dal 1974 al 1998, quando sono state stabilite le contee dell'Herefordshire e Worcestershire. Il suo capoluogo era Worcester."}
{"id": "1902945", "revid": "729019", "url": "https://it.wikipedia.org/wiki?curid=1902945", "title": "Huntingdon and Peterborough", "text": "Huntingdon and Peterborough, nell'Inghilterra orientale \u00e8 stata una delle contee storiche del paese. \u00c8 stata una contea amministrativa dal 1965 al 1974, quando \u00e8 entrata a far parte del Cambridgeshire. Il suo capoluogo era Huntingdon. Fu anche conosciuto come il Huntingdonshire, abbreviato Hunts."}
{"id": "1902953", "revid": "110157", "url": "https://it.wikipedia.org/wiki?curid=1902953", "title": "Distretto di Hamburg-Mitte", "text": " \nIl distretto di Hamburg-Mitte (in tedesco Bezirk Hamburg-Mitte) \u00e8 il primo distretto di Amburgo.\nSuddivisione amministrativa.\nIl distretto di Hamburg-Mitte \u00e8 diviso in 21 quartieri (\"Stadtteil\"):"}
{"id": "1902954", "revid": "200568", "url": "https://it.wikipedia.org/wiki?curid=1902954", "title": "Biossido di piombo", "text": ""}
{"id": "1902959", "revid": "1442080", "url": "https://it.wikipedia.org/wiki?curid=1902959", "title": "Bertrand Crasson", "text": "Carriera.\nClub.\nCresciuto nelle giovanili dell'Anderlecht, entr\u00f2 in prima squadra nel 1989 ed esord\u00ec nel campionato belga di calcio il 1\u00ba settembre 1990. Con l'Anderlecht ha vinto in totale 6 titoli di Campione del Belgio e una Coppa del Belgio.\nNel 1996 fu acquistato dal , e dopo due stagioni con 44 presenze in totale, nel 1998 fece ritorno all'Anderlecht, restandovi fino al 2003. Il difensore ha poi concluso la sua carriera con il Lierse ed il Brussels.\nNazionale.\nCrasson ha militato anche nella nazionale di calcio del Belgio, per la quale \u00e8 stato convocato 37 volte, ha disputato 26 incontri ed ha preso parte al .\nDopo il ritiro.\nCrasson ha lavorato per la televisione belga come commentatore sportivo delle partite del campionato di calcio belga.\nIl 23 settembre 2011 \u00e8 stato arrestato in Belgio perch\u00e9 in preda ad alcol e droga aveva tentato di strangolare la moglie."}
{"id": "1902960", "revid": "92723", "url": "https://it.wikipedia.org/wiki?curid=1902960", "title": "Contea di Londra", "text": "La contea di Londra, nell'Inghilterra sud-orientale \u00e8 stata una delle contee transitorie del paese, che si estendeva su quello che in origine era l'agglomerato della capitale tra la fine del XIX e la met\u00e0 del XX secolo.\nLa contea.\nPrendendo in gran parte territorio dal Middlesex, \u00e8 stata una contea amministrativa dal 1889 al 1965, quando in seguito all'ulteriore espansione edilizia \u00e8 entrata a far parte della Grande Londra.\nEreditando i poteri del soppresso Metropolitan Board of Works, fu la contea dotata dei maggiori poteri in tutta l\u2019Inghilterra, essendo investita di molte mansioni che altrove erano di competenza dei comuni.\nLa riforma amministrativa si complet\u00f2 anche a livello sottostante nel 1900, quando il caotico tessuto di potere sul territorio venne razionalizzato in 28 borghi metropolitani.\nCome accade oggi, la citt\u00e0 di Londra vi faceva parte solo per le questioni amministrative, facendo invece contea a s\u00e9 per le questioni cerimoniali."}
{"id": "1902962", "revid": "599013", "url": "https://it.wikipedia.org/wiki?curid=1902962", "title": "Michele Zanutta", "text": "Carriera.\n\u00c8 stato difensore ed ha militato in diverse squadre professionistiche italiane; ha debuttato in Serie A a 19 anni con la , \u00e8 poi tornato in massima serie con la di cui divenne una bandiera nella prima met\u00e0 degli anni Novanta; ha inoltre disputato numerose partite in serie B con il e soprattutto con il .\nIn giovent\u00f9 ha fatto parte della Nazionale Under 20 con cui ha partecipato ai mondiali di categoria del 1987.\nConclusa la carriera professionistica ha militato nelle file della A.S Nobile Impianti Calcio, squadra amatoriale di San Giorgio di Nogaro."}
{"id": "1902963", "revid": "200568", "url": "https://it.wikipedia.org/wiki?curid=1902963", "title": "Permanganometria", "text": ""}
{"id": "1902964", "revid": "287204", "url": "https://it.wikipedia.org/wiki?curid=1902964", "title": "Machilipatnam", "text": "Machilipatnam (telugu \u0c2e\u0c1a\u0c3f\u0c32\u0c40\u0c2a\u0c1f\u0c4d\u0c28\u0c02; nota anche come Bandar, Krishna, Masulipatnam, Masulipatam) \u00e8 una suddivisione dell'India, classificata come \"municipality\", di 183.370 abitanti, capoluogo del distretto di Krishna, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 10' 0 N e 81\u00b0 7' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Machilipatnam assommava a 183.370 persone, delle quali 91.400 maschi e 91.970 femmine. I bambini di et\u00e0 inferiore o uguale ai sei anni assommavano a 19.158, dei quali 9.622 maschi e 9.536 femmine. Infine, coloro che erano in grado di saper almeno leggere e scrivere erano 126.677, dei quali 67.120 maschi e 59.557 femmine."}
{"id": "1902966", "revid": "125098299", "url": "https://it.wikipedia.org/wiki?curid=1902966", "title": "Sapajus apella", "text": "Il cebo dai cornetti (\"Sapajus apella\" ()), noto anche come cebo bruno, cebo dal cappuccio nero o scimmia pin, \u00e8 un primate del Nuovo Mondo appartenente alla famiglia Cebidae nativo del Sud America e delle isole caraibiche di Trinidad e Margarita. Come tradizionalmente definito, \u00e8 uno dei primati pi\u00f9 diffusi dei Neotropici, ma recentemente \u00e8 stato consigliato che i cebi striati, i cebi neri e i cebi dal ventre dorato siano specie separate in un nuovo genere, limitando cos\u00ec l'areale del cebo dai cornetti al bacino amazzonico e alle regioni vicine. Tuttavia, il cebo testagrossa (\"S. a. macrocephalus\"), precedentemente identificato come una specie distinta, \u00e8 stato riclassificato come una sottospecie del cebo dai cornetti, ampliando il suo areale ad est in Per\u00f9 ed Ecuador e a sud in Bolivia.\nIl cebo dai cornetti \u00e8 un animale onnivoro che si nutre principalmente di frutti e invertebrati, anche se talvolta si nutre anche di piccoli vertebrati (es. lucertole e pulcini di uccelli) e di altre parti di piante. Pu\u00f2 essere trovato in diversi tipi biomi, tra cui foreste umide tropicali e subtropicali, foreste secche e foreste disturbate o secondarie.\nCome gli altri cappuccini, \u00e8 un animale sociale, e pu\u00f2 formare gruppi da 8 a 15 individui guidati da un maschio alfa o dominante.\nTassonomia.\nNel 2011 Jessica Lynch Alfaro \"et al.\" hanno proposto che le scimmie pi\u00f9 robuste appartenenti alla sottofamiglia \"Cebinae (\"precedentemente incluse nel gruppo \"C. apella),\" fossero inserite in un genere separato, \"Sapajus\", rispetto alle scimmie pi\u00f9 gracili (appartenenti al gruppo \"C. capucinus\") che rimanevano invariabilmente nel genere \"Cebus\".\nDescrizione.\nDimensioni.\nMisura fino a 110 cm di lunghezza, di cui la met\u00e0 spetta alla coda, per un peso compreso tra i 2,3 kg e i 4,8 kg.\nAspetto.\nIl colore varia a seconda della sottospecie dal bruno chiaro al giallastro, fino al nero, con le spalle ed il ventre pi\u00f9 chiari rispetto al resto del corpo: dalla fronte alla nuca, cos\u00ec come nelle caratteristiche basette ai lati della faccia, il pelo \u00e8 nero. Sulla fronte \u00e8 spesso presente un ciuffo di peli setolosi che si biforca a mo' di corna, dal quale deriva il nome comune della specie. Le parti nude del corpo (faccia e zampe) sono bruno scure o nere.\nIl corpo \u00e8 di costituzione piuttosto robusta: le mascelle sono squadrate e muscolose, mentre il ciuffo, che ha radice a forma di \"V\", d\u00e0 alla faccia un aspetto perennemente corrucciato o furbesco. La coda \u00e8 lunga e semiprensile, e l'animale \u00e8 solito portarla arrotolata a spirale.\nDimorfismo sessuale.\nA parit\u00e0 d'et\u00e0, i maschi sono pi\u00f9 grandi e hanno canini pi\u00f9 lunghi rispetto alle femmine.\nBiologia.\nSi tratta di animali quadrupedi, diurni e arboricoli: vivono in piccoli gruppi, che contano 8-15 individui, in cui \u00e8 presente un unico maschio dominante che guida il gruppo alla ricerca di cibo e decide eventuali attacchi nei confronti di intrusi nel territorio (di ampiezza compresa fra 25 e 40 ettari, anche se sono stati registrati territori di estensione pari a 350 ettari); rispetto alle congeneri questa specie risulta essere comunque meno aggressiva, visto che i vari territori si possono sovrapporre anche consistentemente (fino al 50%) e i vari gruppi possono nutrirsi assieme senza attriti degni di nota. Nell'ambito di ogni gruppo, le femmine sono tutte imparentate fra loro, mentre i maschi provengono solitamente dall'esterno.\nQualora un predatore minacci il gruppo, il maschio dominante emette richiami d'allarme assai rumorosi, i quali hanno il compito di attrarre l'attenzione del pericolo su di s\u00e9, mentre il resto del gruppo pu\u00f2 correre a mettersi in salvo. La paura di questi animali nei confronti dei predatori aerei \u00e8 tale che spesso emettono suoni d'allarme anche alla vista di un semplice grosso uccello, come un pappagallo o una gru.\nQuesti animali sono assai intelligenti e socievoli: in cattivit\u00e0, sono le uniche platirrine a servirsi di eventuali giochi posti nei loro recinti, mentre in natura sono solite formare gruppi interspecifici con le scimmie scoiattolo del genere \"Saimiri\", pur non ricavando alcun beneficio apparente da queste unioni.\nAlimentazione.\nLa dieta di questi animali \u00e8 essenzialmente frugivora: la competizione con altre specie per il cibo viene evitata grazie alla capacit\u00e0 di questi animali di nutrirsi di frutti di grandi dimensioni e dalla buccia dura, grazie ai forti denti e alla robusta muscolatura maxillofacciale. Durante la stagione secca, quando i frutti scarseggiano, questi animali integrano la propria dieta con alimenti di origine animale (come piccoli rettili, uova e occasionalmente piccoli mammiferi) e grandi quantit\u00e0 del midollo delle palme del genere \"Scheelea\".\nQuando un esemplare del gruppo trova una fonte di cibo, emette un caratteristico suono simile a un fischio, in modo tale da avvisare altri membri del gruppo della scoperta e indirizzarli verso la fonte. Il maschio dominante \u00e8 sempre il primo ad avvicinarsi alla fonte di cibo e a nutrirsi: pu\u00f2 a volte tollerare che durante il suo pasto si avvicinino a mangiare i propri cuccioli e alcune femmine, mentre scaccia violentemente i cuccioli dei maschi dominanti venuti prima di lui e gli altri membri del gruppo. Mentre il materiale vegetale viene a volte diviso fra i membri del gruppo, se uno di questi cattura qualche animale non lo divide con nessuno. La ricerca di cibo e la consumazione dello stesso \u00e8 un'attivit\u00e0 assai rumorosa e distruttiva in queste scimmie.\nRiproduzione.\nNon esiste una stagione riproduttiva definita, ma le femmine tendono ad accoppiarsi in modo tale da partorire durante la stagione secca od all'inizio della stagione delle piogge: la femmina ricettiva segue con insistenza il maschio dominante, emettendo particolari richiami. Spesso i vari esemplari, per segnalare la propria disponibilit\u00e0 sessuale, urinano su mani e piedi e poi si cospargono l'urina sul corpo. Mentre il maschio dominante \u00e8 distratto od assente, la femmina pu\u00f2 accoppiarsi anche con altri maschi subordinati, ma durante gli ultimi due giorni del ciclo estrale della femmina (che dura ventuno giorni) il maschio dominante \u00e8 assai protettivo nei suoi confronti e allontana violentemente gli altri maschi.\nLa gestazione dura circa cinque mesi, al termine dei quali viene messo alla luce un unico cucciolo, che viene accudito fondamentalmente dalla madre, anche se a volte le altre femmine tengono il cucciolo per brevi periodi di tempo, ad esempio mentre la madre si nutre. Il cucciolo resta attaccato al pelo materno per i primi mesi di vita: inizialmente resta attaccato al ventre materno, dopo alcune settimane si sposta invece sul dorso.\nLa maturit\u00e0 sessuale viene raggiunta a quattro anni dalle femmine e a sette anni dai maschi: i maschi, una volta raggiunta la maturit\u00e0 sessuale, tendono ad allontanarsi dal gruppo natio, mentre le femmine hanno maggiore filopatria e non se ne allontanano mai (ecco spiegato il perch\u00e9 le femmine di un gruppo sono tutte, o quasi, imparentate fra loro).\nIn cattivit\u00e0, questi animali vivono facilmente fino a 45 anni.\nDistribuzione e habitat.\nQuesti animali abitano due zone separate del Sud America, occupando l'areale pi\u00f9 ampio di ogni altra specie di \"Sapajus\": una popolazione vive dall'area di confine fra Colombia e Venezuela all'Amazzonia meridionale, mentre l'altra vive nella zona costiera sud-orientale del Brasile, spingendosi verso l'interno fino a Paraguay e Argentina settentrionale.\nColonizza le aree di foresta tropicale e subtropicale, ma si adatta a un'ampia variet\u00e0 di habitat e lo si pu\u00f2 trovare in foreste secche e disturbate dall'attivit\u00e0 umana, oltre che nella foresta montana.\nTassonomia.\nSono note le seguenti sottospecie:"}
{"id": "1902971", "revid": "1958995", "url": "https://it.wikipedia.org/wiki?curid=1902971", "title": "Kirby (serie)", "text": "La serie di \u00e8 una serie di videogiochi platform sviluppata da HAL Laboratory e prodotta da Nintendo. Il gameplay della maggior parte dei giochi della serie consiste in un mix di azione, platform e rompicapo. La serie \u00e8 conosciuta per le ambientazioni colorate, il gameplay semplicistico, i personaggi carini e l'abilit\u00e0 del personaggio di ingoiare i nemici ed acquisirne le caratteristiche. La serie di \"Kirby\" include un totale di ventisei giochi.\nLa serie di Kirby ha sviluppato un considerevole universo nel corso delle sue uscite. L'ambientazione dei giochi \u00e8 Dream Land, paese situato nel pianeta Pop Star. Nel 2012 la Nintendo ha celebrato i 20 anni della serie con il videogioco per Wii \"Kirby's Dream Collection\", uscito solo in Giappone e in Nord America.\nCaratteristiche.\nIl principale protagonista della serie \u00e8 Kirby, una piccola creatura sferica di colore rosa che risiede nel pianeta Popstar nella terra di Dream Land. La pace di quel territorio viene per\u00f2 spesso sconvolta dalle minacce, sia terrestri che extraterrestri, e spetta a Kirby fronteggiarle. Egli pu\u00f2, grazie alla sua struttura fisica, aspirare e ingoiare nemici e oggetti. A differenza dei classici giochi di piattaforme, in cui si pu\u00f2 saltare in modo limitato, nei giochi Kirby pu\u00f2 saltare continuamente e rimanere sospeso in aria. Altra caratteristica fondamentale dei giochi della serie \u00e8 quella di poter assorbire i nemici ed acquisirne i poteri, come sputare fuoco, impugnare una spada, lanciare scintille in ogni direzione o attaccare i nemici con un combattimento corpo a corpo diretto. Questo elemento di gioco \u00e8 stato introdotto solamente dal secondo capitolo della serie, \"Kirby's Adventure\". Mentre alcuni nemici donano delle abilit\u00e0 diverse se assorbiti, altri invece non regalano nessun potere. In \"Kirby's Dream Land\", Kirby non poteva assorbire le abilit\u00e0 dei nemici, ma acquisiva dei poteri grazie ad alcuni oggetti (come il Curry superpiccante). Il personaggio dispone inoltre di una barra dell'energia che mostra il danno ricevuto. Kirby pu\u00f2 recuperare l'energia persa mangiando diversi cibi. Sparsi per i livelli ci sono i pi\u00f9 ben rari Bon Bon che conferiscono un breve periodo di invulnerabilit\u00e0, accompagnato da un tema musicale.\nTradizionale della serie \u00e8 accompagnare l'avventura normale con dei minigiochi speciali che regalano vite extra e premi vari. Alla fine di ogni mondo, come di consueto, Kirby dovr\u00e0 sfidare un potente boss. Altri boss poco potenti, chiamati miniboss, possono essere affrontati in alcuni livelli.\nMolti personaggi ricorrenti compaiono durante la serie sia alleati che nemici. Il pi\u00f9 frequente \u00e8 King Dedede, un avido uccello blu simile a un pinguino e autoproclamato sovrano di Dream Land. La sua natura egoista spesso porta lui e Kirby a scontrarsi, tuttavia a volte si allea con Kirby quando appare una minaccia pi\u00f9 grande. Un altro personaggio importante della serie \u00e8 l'enigmatico Meta Knight, un cavalleresco uomo mascherato che desidera un giorno combattere il guerriero pi\u00f9 forte della galassia. Ogni volta che lui e Kirby duellano, offre sempre a Kirby una spada in anticipo in modo che il combattimento sia leale. Anche se il suo vero volto assomiglia a quello di Kirby, la natura del suo legame con quest'ultimo rimane un mistero.\nI principali giochi di \"Kirby\" sono platform d'azione a scorrimento laterale. Kirby deve correre, saltare e attaccare i nemici mentre attraversa una serie di aree, risolvendo enigmi e combattendo contro i boss lungo la strada. Una delle cose che distingue Kirby \u00e8 la capacit\u00e0 di Kirby di gonfiarsi con una boccata d'aria e volare. Nella maggior parte dei giochi pu\u00f2 farlo per tutto il tempo che vuole, tuttavia, le sue opzioni di attacco sono limitate mentre lo fa.\nI giochi \"Kirby\" spesso contengono una serie di oggetti nascosti che sbloccano pi\u00f9 parti del gioco o sono semplici incentivi da collezionare e di solito sono necessari per ottenere il 100% di completamento nel gioco. Questi oggetti speciali di solito si riferiscono alla trama del gioco, pi\u00f9 spesso utilizzati per creare un'arma speciale necessaria per sconfiggere il boss finale. In alcuni giochi, l'arma speciale \u00e8 opzionale e pu\u00f2 essere utilizzata regolarmente nel gioco dopo aver sconfitto il boss finale con essa. Tali elementi sono rimasti costanti per la maggior parte della serie, con ogni gioco che ha la sua svolta unica per influenzare il gameplay.\nGiochi della serie.\n\"Super Smash Bros.\".\nDiversi elementi della serie di Kirby (compreso lo stesso Kirby) compaiono nella serie di videogiochi di \"Super Smash Bros.\" Tra i personaggi troviamo Kirby, King Dedede e Meta Knight. Tra gli strumenti possiamo trovare il Maxim Tomato, la Stella Warp, lo Scettro stella, il Curry Superpiccante e il Dragoon.\nAnime.\nAlla serie di Kirby \u00e8 dedicata anche una serie animata chiamata \"Kirby\" (\"Hoshi no K\u0101b\u012b\" in giapponese). In Italia \u00e8 stata tradotta col semplice nome di \"Kirby\" ed \u00e8 stata trasmessa da Italia 1 e K2.\nCanale TV Kirby.\nNintendo dal 23 giugno 2011 decise di creare per la console Nintendo Wii il Canale TV Kirby, dove ogni luned\u00ec e gioved\u00ec venivano aggiunti due nuovi episodi in streaming (fino a pubblicarli tutti e 50), ciascun episodio era disponibile per 14 giorni, dopodich\u00e9 veniva archiviato per lasciare spazio agli episodi successivi. Unica eccezione era per il primo episodio, sempre disponibile in caso qualcuno avesse scaricato tale canale tardi e voleva sapere come il protagonista era arrivato nel pianeta. Nel caso in cui si perdevano degli episodi in quanto archiviati, alcune volte la Nintendo regalava delle chiavi per il canale utilizzabili in 24 ore, tali chiavi permettevano di rivedere gli episodi precedenti. Ogni episodio visto era contrassegnato da un segnalino nella sezione del canale dove erano datate le uscite di ogni puntata, e se le puntate non erano ancora in italiano. Il canale \u00e8 stato disponibile fino al 12 dicembre 2011.\nAccoglienza.\nAl settembre 2008, la serie ha venduto 20 milioni di copie in tutto il mondo."}
{"id": "1902976", "revid": "125420383", "url": "https://it.wikipedia.org/wiki?curid=1902976", "title": "Nazionale di pallavolo femminile dell'Ucraina", "text": "La nazionale di pallavolo femminile dell'Ucraina \u00e8 una squadra europea composta dalle migliori giocatrici di pallavolo dell'Ucraina ed \u00e8 posta sotto l'egida della Federazione pallavolistica dell'Ucraina.\nRosa.\nSegue la rosa delle giocatrici convocate per il campionato europeo 2021."}
{"id": "1902978", "revid": "220350", "url": "https://it.wikipedia.org/wiki?curid=1902978", "title": "Padiglione cancro", "text": "Padiglione cancro - tradotto in Italia anche coi titoli Divisione cancro da Il Saggiatore e Reparto C dall'editore Einaudi- \u00e8 un romanzo semi-autobiografico dello scrittore russo Aleksandr Isaevi\u010d Sol\u017eenicyn (in russo \u0410\u043b\u0435\u043a\u0441\u0430\u0301\u043d\u0434\u0440 \u0418\u0441\u0430\u0301\u0435\u0432\u0438\u0447 \u0421\u043e\u043b\u0436\u0435\u043d\u0438\u0301\u0446\u044b\u043d), Premio Nobel per la Letteratura 1970. \nFu iniziato nel 1963 e completato nel 1967, contemporaneamente alla stesura di Arcipelago Gulag. Avrebbe dovuto essere pubblicato nella rivista letteraria Novyj Mir di Aleksandr Tvardovskij, ma alla fine del 1967 il segretario dell'Unione degli scrittori dell'U.R.S.S., Konstantin Fedin, ne viet\u00f2 all'ultimo momento la pubblicazione, nonostante il fatto che la maggioranza dei membri moscoviti della sezione di prosa dell'Unione stessa avesse dato parere favorevole. Tuttavia il dattiloscritto circolava gi\u00e0 clandestinamente in copie numerose, e fu presto pubblicato in Europa occidentale all'insaputa dell'autore. La stampa sovietica avvi\u00f2 allora una campagna denigratoria contro Sol\u017eenicyn, che nel 1969 fu espulso dall'Unione degli scrittori.\n\u00c8 la storia di un piccolo gruppo di pazienti del padiglione 13, il reparto oncologico di un ospedale dell'Asia Centrale sovietica, due anni dopo la morte di Stalin; largamente ispirata alle reali esperienze di Sol\u017eenicyn che, uscito dal gulag in Kazakistan, fu mandato in un distretto rurale del Sud Kazakistan. Gi\u00e0 nel Gulag Sol\u017eenicyn svilupp\u00f2 un tumore che, non diagnosticato, si espanse, rischiando di morire. Nel 1954, gli fu permesso di farsi curare in un ospedale di Tashkent, nell'Uzbekistan, dove il tumore and\u00f2 in remissione. Le sue esperienze furono la base del romanzo, nel quale compaiono una fauna di personaggi, da coloro che hanno beneficiato del \"sistema\" comunista , agli oppositori, a quelli che si sono adattati acquiescenti. Sol\u017eenicyn esplora la responsabilit\u00e0 morale di coloro che hanno eseguito le Grandi Purghe staliniane, quando milioni di individui furono uccisi, mandati nei gulag, o esiliati.\nTrama.\nP\u00e0vel Nikol\u00e0evi\u010d Rus\u00e0nov, burocrate del partito, accompagnato dalla moglie, viene ricoverato nel padiglione oncologico di una citt\u00e0, non nominata, dell'Asia centrale, per un sospetto gonfiore al collo. Qui fa conoscenza, suo malgrado, con gli altri ammalati del reparto, ciascuno con la sua storia, il suo carattere e il suo specifico tipo di cancro. \nTra questi prova un'istintiva antipatia per Ol\u00e8g Filimonovi\u010d Kostogl\u00f2tov, \"Spolpaossi\" come lo definisce Rus\u00e0nov, un uomo che, agli occhi del burocrate, sembra un mezzo bandito, D\u00e8mka un ragazzo sedicenne, mite e studioso, Ackmad\u017e\u00e0n giovane uzbeko e tanti altri, provenienti dalle varie parti del vasto territorio sovietico.\nLo scrittore delinea i tratti salienti di ciascun personaggio e, in particolare, si sofferma proprio su Ol\u00e8g Filimonovic, un ex topografo deportato dopo aver trascorso vari anni in un gulag: chiaro riferimento alla personale vicenda di Sol\u017eenicyn. Ol\u00e8g, segnato dalla dura prigionia, prova una particolare attrazione per la giovane infermiera Z\u00f2ja.\nLa ragazza, lusingata dalla sua corte discreta, per non pregiudicare la libido dell'uomo, disobbediendo alle prescrizioni dei medici, evita di praticargli iniezioni di ormoni femminili che dovrebbero rallentare il progredire del suo male. Kostogl\u00f2tov \u00e8 attratto anche dalla dottoressa V\u00e8ra Korn\u00ecl'evna, gentile e sorridente: un delicato sentimento, ricambiato da V\u00e8ra, che il carattere riservato di entrambi non consentir\u00e0 di manifestare apertamente.\nOl\u00e8g, dopo la diagnosi, viene temporaneamente dimesso: dovr\u00e0 rientrare al reparto per sottoporsi periodicamente alla terapia. Uscito dall'ospedale, prima di prendere il treno per tornare nel confino di U\u0161-Ter\u00e9k, vaga per la citt\u00e0, indeciso se recarsi in casa di V\u00e8ra la quale, superando dubbi e timori, gli aveva fornito il suo indirizzo.\nPersonaggi.\nFamiglia Rus\u00e0nov\nMalati ricoverati nel padiglione\nInfermieri e inservienti\nMedici\nAltri"}
{"id": "1902979", "revid": "287204", "url": "https://it.wikipedia.org/wiki?curid=1902979", "title": "Kurnool", "text": "Kurnool (telugu \u0c15\u0c30\u0c4d\u0c28\u0c42\u0c32\u0c41) \u00e8 una suddivisione dell'India, classificata come \"municipal corporation\", di 267.739 abitanti, capoluogo del distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Kurnool assommava a 267.739 persone, delle quali 135.859 maschi e 131.880 femmine. I bambini di et\u00e0 inferiore o uguale ai sei anni assommavano a 33.681, dei quali 17.240 maschi e 16.441 femmine. Infine, coloro che erano in grado di saper almeno leggere e scrivere erano 169.476, dei quali 94.329 maschi e 75.147 femmine."}
{"id": "1902981", "revid": "1598666", "url": "https://it.wikipedia.org/wiki?curid=1902981", "title": "East Suffolk (contea)", "text": "L'East Suffolk, nell'Inghilterra orientale, \u00e8 stata una delle contee storiche del paese. \u00c8 stata una contea amministrativa dal 1889 al 1974, quando \u00e8 entrata a far parte del Suffolk. Il suo capoluogo era Ipswich."}
{"id": "1902982", "revid": "1598666", "url": "https://it.wikipedia.org/wiki?curid=1902982", "title": "West Suffolk (contea)", "text": "Il West Suffolk, nell'Inghilterra orientale, \u00e8 stata una delle contee storiche del paese. \u00c8 stata una contea amministrativa dal 1889 al 1974, quando \u00e8 entrata a far parte del Suffolk. Il suo capoluogo era Bury St. Edmunds."}
{"id": "1902984", "revid": "339392", "url": "https://it.wikipedia.org/wiki?curid=1902984", "title": "Correzione errori", "text": ""}
{"id": "1902985", "revid": "1573940", "url": "https://it.wikipedia.org/wiki?curid=1902985", "title": "Sapajus macrocephalus", "text": "Il cebo testagrossa (Sapajus macrocephalus ()) \u00e8 una specie del genere \"Sapajus\".\nDistribuzione e habitat.\nVive nella zona pedemontana ad est delle Ande, nella foresta pluviale della zona di confine fra Colombia, Ecuador, Per\u00f9 e Brasile.\nTassonomia.\nInizialmente era considerata una popolazione locale della sottospecie nominale di \"S. apella\": in seguito, ne fu decretata la separazione nell'ambito della sottospecie \"macrocephalus\" a causa delle differenze morfologiche unitarie della popolazione: attualmente, alcuni autori considerano questa sottospecie in realt\u00e0 come una specie a s\u00e9 stante (\"Sapajus macrocephalus\"): la diatriba \u00e8 tuttavia lungi dall'essere risolta."}
{"id": "1902986", "revid": "121836", "url": "https://it.wikipedia.org/wiki?curid=1902986", "title": "Conisbrough Castle", "text": ""}
{"id": "1902987", "revid": "98810488", "url": "https://it.wikipedia.org/wiki?curid=1902987", "title": "Mitte (disambigua)", "text": ""}
{"id": "1902988", "revid": "121836", "url": "https://it.wikipedia.org/wiki?curid=1902988", "title": "Dunnottar Castle", "text": ""}
{"id": "1902989", "revid": "767487", "url": "https://it.wikipedia.org/wiki?curid=1902989", "title": "Polinomio simmetrico", "text": "In algebra, un polinomio in pi\u00f9 variabili si dice simmetrico se risulta invariante rispetto a tutte le permutazioni dell'ordine delle variabili, cio\u00e8 se\nper ogni possibile permutazione formula_2.\nPolinomi simmetrici si incontrano nello studio delle relazioni tra le radici di un polinomio in una variabile e i suoi coefficienti. Un teorema cosiddetto \"fondamentale\" afferma che ogni polinomio simmetrico si pu\u00f2 esprimere come funzione polinomiale di un certo numero di polinomi simmetrici \"di base\", detti polinomi simmetrici elementari.\nEsempi.\nUn esempio leggermente pi\u00f9 artificioso \u00e8\nQuesto polinomio \u00e8 simmetrico grazie all'elevamento al quadrato finale, altrimenti cambierebbe di segno ad ogni scambio tra due variabili.\nAl contrario, il polinomio\n\u00e8 invariante solo per permutazioni cicliche, quindi \"non\" \u00e8 simmetrico.\nRelazioni con le radici di un polinomio.\nSe formula_8 sono le radici del polinomio formula_9, dall'uguaglianza\npossiamo ricavare delle formule che esprimono i coefficienti formula_11 in termini delle radici mediante polinomi simmetrici.\nPolinomi simmetrici elementari.\nPer ogni grado formula_12 esistono dei particolari polinomi simmetrici, detti polinomi simmetrici elementari. Il polinomio simmetrico elementare di grado formula_13, detto formula_14, \u00e8 dato da tutte le somme dei prodotti di formula_13 variabili distinte (prese con gli indici ordinati in senso crescente per evitare ripetizioni). Ad esempio per formula_16 avremo:\ne in generale\nTeorema fondamentale per i polinomi simmetrici.\nDenotiamo con formula_19 l'anello dei polinomi simmetrici a coefficienti nell'anello formula_20. Il teorema afferma che ogni polinomio formula_21 ammette un'unica rappresentazione\nper qualche polinomio formula_23 nello stesso numero di variabili. Questo vuol dire che ogni polinomio simmetrico \u00e8 esprimibile come somme e prodotti dei polinomi simmetrici elementari.\nCome conseguenza, si pu\u00f2 dedurre che quanto detto riguardante le radici e i coefficienti dei polinomi di una variabile si pu\u00f2 invertire: ogni espressione polinomiale simmetrica nelle radici corrisponde ad una (unica) espressione polinomiale nei coefficienti."}
{"id": "1902990", "revid": "775372", "url": "https://it.wikipedia.org/wiki?curid=1902990", "title": "Fontana dei due Draghi", "text": "La fontana dei due Draghi (o pi\u00f9 semplicemente la fontana dei Draghi) \u00e8 una fontana storica di Palermo.\nLa fontana venne costruita nel 1630 su progetto dell'artista Mariano Smiriglio, \u00e8 composta da una vasca marmorea di forma vagamente circolare sono presenti sul bordo della vasca due draghi, sempre marmorei, posti in posizione opposta uno dall'altro. Le due figure mitologiche versano l'acqua nella fontana attraverso la bocca. L'intera opera \u00e8 situata presso uno slargo stradale protetto da una cancellata in ferro dello stesso periodo. \u00c8 localizzata all'esterno delle mura storiche nella strada un tempo nota come Mezzomonreale, oggi corso Calatafimi, perch\u00e9 era di passaggio tra Palermo e Monreale.\nUn curioso fenomeno acustico si verifica alle estremit\u00e0 del muro semicircolare che delimita lo slargo in cui \u00e8 sita la fontana: chi si trova ad uno degli estremi del muro pu\u00f2 udire con chiarezza quanto viene detto, anche a bassa voce, da una persona che si trovi all'estremit\u00e0 opposta dello stesso, cosa che non riesce a chi si trovi nello spazio interposto tra i due al di qua della cancellata. Il fenomeno \u00e8 noto ai ragazzi della zona che, a volte, organizzano degli scherzi ai danni di persone ignare dello stesso."}
{"id": "1902997", "revid": "300067", "url": "https://it.wikipedia.org/wiki?curid=1902997", "title": "J.J. Anderson", "text": "Carriera.\nMitchell Keith (J.J.) Anderson \u00e8 stato scelto nel draft del 1982 al secondo giro (numero 36) dai Philadelphia 76ers dove gioc\u00f2 la prima parte della stagione, che incoron\u00f2 proprio i 76ers vincitori dell'anello. Prima di essere un professionista ha giocato per la Metro High School a Chicago e al college per la Bradley University nel periodo 1978-82.\nAlto 203\u00a0cm, pesava 90\u00a0kg circa, e giocava come ala piccola. Fa parte dei sette \"Bradley Braves players\", giocatori la cui maglia (la sua \u00e8 la numero 11) \u00e8 stata ritirata. Ha giocato 11 anni in Europa, sei dei quali legandosi a Firenze dove ha giocato dal 1985 al 1991. Ha giocato anche una stagione in Spagna e una in Grecia all'Aris di Salonicco vincendo nel 1993 la Coppa Saporta. Ha fatto anche una breve apparizione nel campionato tedesco, come coach/giocatore dell'Amburgo.\nDal 2000 al 2014 ha fatto parte dello staff tecnico dei Memphis Grizzlies: prima come assistente di coach Sidney Lowe, poi di Mike Fratello e infine come pro-scout.\nDall'estate 2014 rientra in Illinos ad allenare la locale squadra dei Chicago Steam, franchigia del campionato \"minors\" statunitense denominato American Basketball Association.\nIl suo record di punti segnati in Italia \u00e8 stato realizzato nella gara Jollycolombani Forl\u00ec vs Liberti Firenze (97-103), giocato il 24 gennaio 1987 in Serie A2 FIP, quando Anderson realizz\u00f2 52 punti.\nNella stagione di Serie A1 1990-91 in maglia Pallacanestro Firenze, vince la classifica marcatori della con 865 punti."}
{"id": "1902998", "revid": "108555905", "url": "https://it.wikipedia.org/wiki?curid=1902998", "title": "Holland (Lincolnshire)", "text": "Holland, nell'Inghilterra nord-occidentale \u00e8 stata una delle contee storiche del paese, parte del Lincolnshire. \u00c8 stata una contea amministrativa dal 1889 al 1974, quando \u00e8 entrata a far parte del Lincolnshire. Il suo capoluogo era Boston."}
{"id": "1903008", "revid": "767487", "url": "https://it.wikipedia.org/wiki?curid=1903008", "title": "Kesteven", "text": "Il Kesteven, nell'Inghilterra nord-occidentale \u00e8 stata una delle contee storiche del paese, parte del Lincolnshire. \u00c8 stata una contea amministrativa dal 1889 al 1974, quando \u00e8 entrata a far parte del Lincolnshire (distretti del South Kesteven e North Kesteven)."}
{"id": "1903009", "revid": "1544559", "url": "https://it.wikipedia.org/wiki?curid=1903009", "title": "Damiano Longhi", "text": "Biografia.\nAnche il figlio Alessio \u00e8 calciatore.\nCarriera.\nGiocatore.\nDebutta nel , con cui disputa due stagioni di Serie C1 ottenendo la promozione in Serie B nel 1986 (decisivo il suo gol contro l', all'ultima giornata). Dopo un'ulteriore stagione con i canarini in cadetteria, nel 1987 passa al , insieme al compagno di squadra Giovanni Piacentini. Rimane in Veneto per otto stagioni, intervallate da una parentesi nel nella stagione 1989-1990: diventa regista e capitano della formazione biancoscudata, con cui ottiene la promozione in Serie A nel 1994. Contribuisce alla salvezza nella massima serie la stagione successiva, realizzando 5 reti in 31 partite, tra cui una tripletta contro la .\nNel 1996, dopo la retrocessione del Padova, lascia definitivamente la squadra veneta per trasferirsi in Spagna, nell'Hercules Alicante neopromosso nella Liga. Disputa 13 partite, senza incidere nel gioco della formazione spagnola impegnata nella lotta per la salvezza, e nel mercato invernale torna in Italia, ingaggiato dalla : con i granata scende in campo in 13 occasioni, senza evitare la retrocessione in Serie B.\nA fine stagione passa al Castel di Sangro, in Serie B, con cui colleziona la terza retrocessione consecutiva nonostante il record di marcature stagionali (9 reti). Longhi rimane nella serie cadetta, tornando in Veneto con la maglia del , con cui disputa tre stagioni: titolare nella prima, finisce progressivamente ai margini della squadra nelle due successive. Svincolatosi nell'estate del 2001, conclude la carriera nel Fiorenzuola, squadra di Serie C2 che lo ingaggia nel gennaio del 2002: l'esperienza in rossonero dura solamente due partite, a causa di un serio infortunio rimediato in allenamento.\nAllenatore.\nDopo aver allenato l'Albignasego nel 2007, dal gennaio del 2010 allena il Campodarsego compagine di Eccellenza con la quale nel 2009-2010 ha ottenuto una promozione. Nel gennaio del 2011 \u00e8 stato sollevato dall'incarico.\nIl 29 novembre 2012 torna a sedere sulla panchina del Campodarsego in Promozione. Il 21 giugno 2013 lascia l'incarico, dopo aver ottenuto la promozione in Eccellenza.\nNell'estate 2014 diventa l'allenatore dell'Atletico San Paolo Padova in Serie D. L'11 gennaio 2015 viene sollevato dall'incarico.\nVerso la fine della stagione 2015-2016, grazie all'amicizia con il Presidente Gentilin Giancarlo diventa allenatore alla \"Curtarolese 97\", squadra di Curtarolo in provincia di Padova, militante in Prima Categoria.\nNel dicembre del 2016, diventa tecnico delle giovanili della Sacra Famiglia, societ\u00e0 della Citt\u00e0 di Padova.\nIl 30 novembre del 2017, diventa il nuovo tecnico del SaonaraVillatora."}
{"id": "1903010", "revid": "1873126", "url": "https://it.wikipedia.org/wiki?curid=1903010", "title": "I Modi", "text": "I Modi (conosciuti anche come \"Le sedici posizioni\" o con il titolo latino \"De omnibus Veneris Schematibus\") sono un famoso libro erotico del Rinascimento italiano, contenente sedici incisioni che rappresentano in modo esplicito una serie di posizioni sessuali.\nI Modi furono il primo caso in Italia di pittura di scene con sesso esplicito pensata per essere messa in commercio.\nEdizione originale.\nL'edizione originale venne creata dall'incisore Marcantonio Raimondi (il quale bas\u00f2 le sue 16 immagini di posizioni sessuali su una serie di dipinti erotici che Giulio Romano aveva realizzato su commissione di Federico II Gonzaga, il quale le avrebbe utilizzate per adornare il Palazzo del Te a Mantova). Le incisioni vennero pubblicate da Raimondi nel 1524 ma, in seguito alla sua cattura per ordine di Papa Clemente VII, esse vennero radunate e bruciate totalmente. Giulio Romano venne a conoscenza delle incisioni solo quando il poeta Pietro Aretino giunse per vedere i dipinti originali, mentre Romano stava ancora lavorando alle opere. Aretino, in seguito, compose 16 espliciti sonetti per accompagnare i dipinti/incisioni, garantendo al Raimondi il rilascio dalla prigione.\nSi ipotizza che Giulio Romano potesse essersi ispirato ad alcune spintriae di cui era venuto in possesso, cio\u00e8 delle \u201ctessere, del diametro di 20-23 mm, caratterizzate da varie raffigurazioni erotiche su un lato, accompagnate sull\u2019altro lato da un numerale romano, generalmente da I a XVI\u201d\n\"I Modi\" venne pubblicato nuovamente nel 1527, stavolta insieme ai poemi e ai dipinti; in questa edizione testo e immagini si ritrovarono combinati, sebbene la censura pontificia pi\u00f9 di una volta s'impadron\u00ec di tutte le copie che riusc\u00ec a trovare. In questa occasione, Raimondi scapp\u00f2 dalla prigione, ma la soppressione delle opere venne man mano estesa. Le copie originali di questa edizione non sopravvissero, ad eccezione di pochi frammenti nel British Museum, e due copie della posizione 1. Una, probabilmente stampata, copia con sommarie illustrazioni in xilografia, stampata a Venezia nel 1550 e rilegata insieme ad alcuni testi contemporanei venne scoperta nel 1920 circa, contiene 15 delle 16 posizioni.\nAnche il letterato Pietro Aretino si interess\u00f2 ai Modi, tanto da pubblicare sedici sonetti - i famosissimi Sonetti lussuriosi, meglio conosciuti come i Sonetti sopra i XVI modi - ognuno dei quali commentava uno dei disegni di Giulio Romano.\nEdizione tarda.\nUna nuova serie di grafici ed esplicite incisioni delle posizioni sessuali venne realizzata da Camillo Procaccini o pi\u00f9 probabilmente da Agostino Carracci per una ristampa pi\u00f9 tarda dei poemi di Aretino.\nSoggetti.\nDiversi elementi dell'opera suggeriscono una conoscenza erudita dei testi classici, in quanto tutte le coppie ritratte appartengono al mondo greco o romano e spaziano dalle divinit\u00e0 (Giove e Giunone) a celebri amanti (Antonio e Cleopatra). L'artista ha dunque celato l'aspetto osceno, affiancando ad ogni personaggio i suoi tradizionali attributi, come ad esempio:\nTavola dei contenuti.\nNote: Queste stampe sono creazioni del tardo XVIII secolo, repliche dalle originali (che hanno, in seguito, influenzato l'arte erotica, in particolar modo quella di Paul Avril )."}
{"id": "1903012", "revid": "767487", "url": "https://it.wikipedia.org/wiki?curid=1903012", "title": "Isola di Ely", "text": "L'Isle of Ely, nell'Inghilterra orientale, \u00e8 stata una delle contee storiche del paese, incentrata nella citt\u00e0 di Ely. \u00c8 stata una contea amministrativa dal 1889 al 1965, quando \u00e8 entrata a far parte del Cambridgeshire. Il suo capoluogo era March."}
{"id": "1903013", "revid": "287204", "url": "https://it.wikipedia.org/wiki?curid=1903013", "title": "Sangareddy", "text": "Sangareddy (o Sangareddi) \u00e8 una suddivisione dell'India, classificata come \"municipality\", di 56.691 abitanti, capoluogo del distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 37' 46 N e 78\u00b0 5' 30 E e ha un'altitudine di 496 .\nSociet\u00e0.\nEvoluzione demografica.\nAl censimento del 2001 la popolazione di Sangareddy assommava a 56.691 persone, delle quali 28.683 maschi e 28.008 femmine. I bambini di et\u00e0 inferiore o uguale ai sei anni assommavano a 7.325, dei quali 3.753 maschi e 3.572 femmine. Infine, coloro che erano in grado di saper almeno leggere e scrivere erano 40.097, dei quali 22.348 maschi e 17.749 femmine."}
{"id": "1903014", "revid": "287204", "url": "https://it.wikipedia.org/wiki?curid=1903014", "title": "Mahbubnagar", "text": "Mahbubnagar (o Mahabubnagar, Mahboobnagar) \u00e8 una citt\u00e0 dell'India di 130.849 abitanti, capoluogo del distretto di Mahbubnagar, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 43' 60 N e 77\u00b0 58' 60 E e ha un'altitudine di 497 .\nSociet\u00e0.\nEvoluzione demografica.\nAl censimento del 2001 la popolazione di Mahbubnagar assommava a 130.849 persone, delle quali 67.019 maschi e 63.830 femmine. I bambini di et\u00e0 inferiore o uguale ai sei anni assommavano a 16.302, dei quali 8.301 maschi e 8.001 femmine. Infine, coloro che erano in grado di saper almeno leggere e scrivere erano 96.278, dei quali 53.686 maschi e 42.592 femmine."}
{"id": "1903017", "revid": "767487", "url": "https://it.wikipedia.org/wiki?curid=1903017", "title": "Run the Show", "text": "Run the Show \u00e8 un singolo della cantautrice statunitense Kat DeLuna, il secondo estratto dal primo album studio \"9 Lives\"; venne pubblicato il 15 gennaio 2008.\nEsistono tre diverse versioni della canzone: la prima \u00e8 contenuta nella versione standard di \"9 Lives\" ed \u00e8 cantata in collaborazione con Shaka Dee, mentre le altre due sono contenute nella riedizione dell'album. Di queste, la prima \u00e8 interpretata in collaborazione con Busta Rhymes, la seconda \u00e8 cantata in spagnolo con Don Omar.\nVideo musicale.\nEsistono due video per la canzone, uno per la versione inglese con Busta Rhymes e l'altro per la versione in spagnolo."}
{"id": "1903018", "revid": "767487", "url": "https://it.wikipedia.org/wiki?curid=1903018", "title": "Soke of Peterborough", "text": "Il Soke of Peterborough, nell'Inghilterra orientale \u00e8 stata una delle contee storiche del paese, incentrata nella citt\u00e0 omonima e alla sua diocesi, ma considerata parte del Northamptonshire. \u00c8 stata una contea amministrativa dal 1889 al 1965, quando \u00e8 entrata a far parte di Huntingdon and Peterborough."}
{"id": "1903027", "revid": "1566286", "url": "https://it.wikipedia.org/wiki?curid=1903027", "title": "Frankie Avalon", "text": "Biografia.\nNato a Filadelfia da una famiglia di origini italiane, Avalon si spos\u00f2 nel 1963 con Kathryn Diebel, dalla quale ebbe otto figli (Frankie Avalon Jr., Tony, Dina, Laura, Joseph, Nicolas, Kathryn e Carla).\n\u00c8 stato uno dei pi\u00f9 popolari e acclamati cantanti degli anni cinquanta e sessanta. Tra i suoi successi principali si ricordano: \"Venus\" che raggiunge la prima posizione nella Billboard Hot 100 per cinque settimane, \"De de Dinah\", \"Why\" che raggiunge la prima posizione nella Billboard Hot 100 e la terza in Norvegia, \"Beauty School Dropout\" e \"Beach Movies\". \u00c8 stato fra gli scopritori del cantante Fabian, suo concittadino e di pochi anni pi\u00f9 giovane di lui.\nNel 1964 partecip\u00f2 al XIV Festival della Canzone Italiana di Sanremo con le canzoni \"Motivo d'amore\" di Pino Donaggio, strumentata e diretta da Francesco Tomassini, e \"I sorrisi di sera\", proposta in abbinamento con Tony Renis."}
{"id": "1903030", "revid": "1543377", "url": "https://it.wikipedia.org/wiki?curid=1903030", "title": "Eurocopter EC 120 Colibri", "text": "LEurocopter EC 120 Colibri, in italiano \"colibr\u00ec\", \u00e8 un elicottero leggero monoturbina da turismo, a cinque posti e con rotore tripala, utilizzato anche come addestratore.\nProgettato congiuntamente dal gruppo aziendale francese Eurocopter, China National Aero-Technology Import &amp; Export Corporation (CATIC), Harbin Aviation Industries (Group) Ltd (HAI) e Singapore Technologies Aerospace Ltd (STAero), l'EC 120 venne sviluppato presso gli stabilimenti di Marignane ed attualmente \u00e8 prodotto, oltre che in Francia, negli stabilimenti australiani della Eurocopter.\nIl Colibr\u00ec viene inoltre prodotto su licenza con la denominazione HC 120 dall'azienda cinese Harbin Aircraft Industry Group.\nTecnica.\nL'EC 120 Colibr\u00ec \u00e8 un elicottero leggero dotato di un rotore Spheriflex a tre pale semirigide e di un sistema antirotazione Fenestron in luogo del tradizionale rotore di coda controrotante. La struttura realizzata in lega leggera e materiale composito \u00e8 caratterizzata da una cabina di pilotaggio a due posti affiancati anteriori a doppi controlli pi\u00f9 tre posteriori su due file e dotata di un'ampia finestratura in plexiglas. Posteriormente invece la trave di coda \u00e8 realizzata in honeycomb mentre gli stabilizzatori orizzontali e la struttura del fenestron sono realizzati interamente in fibra di carbonio. La versione prevede un paio di pattini di atterraggio in struttura tubolare. Tra i numerosi accessori di serie sono presenti filtri antisabbia per il motore, sistema di protezione anti cavo, condizionatore d'aria. Tra quelli opzionali sono presenti un dispositivo di galleggiamento d'emergenza da applicare sulla struttura tubolare del carrello, specchietti retrovisori, gancio baricentrico ed un faro di illuminazione ventrale per le operazioni di atterraggio notturno.\nImpiego operativo.\nLe caratteristiche possedute dal Colibr\u00ec ne fanno, oltre che un mezzo privato da turismo, un eccellente candidato per l'utilizzo come pattugliatore urbano per le forze di polizia, come elisoccorso e come addestratore sia in ambito civile che militare."}
{"id": "1903034", "revid": "1573940", "url": "https://it.wikipedia.org/wiki?curid=1903034", "title": "Sapajus libidinosus", "text": "Il cebo striato o cebo barbuto (Sapajus libidinosus ()) \u00e8 un primate platirrino della famiglia dei Cebidi.\nDistribuzione e habitat.\nCon varie sottospecie (\"Sapajus libidinosus libidinosus\", \"Sapajus libidinosus juruanus\", \"Sapajus libidinosus pallidus\", \"Sapajus libidinosus paraguayanus\") questi animali sono diffusi dal Brasile orientale (ad ovest del rio S\u00e3o Francisco) fino all'area di confine fra Argentina (provincia di Misiones) e Paraguay, mentre ad ovest il loro areale si estende fino a gran parte della Bolivia (esclusa la punta settentrionale e l'altopiano andino): una popolazione isolata vive nello stato brasiliano dell'Acre, al confine col Per\u00f9.\nDescrizione.\nIl pelo \u00e8 color bruno chiaro, con gli avambracci, la coda e la testa neri. La testa presenta due bande brune che partono dagli occhi e terminano ai lati del mento. Sulla fronte il pelo \u00e8 ispido ed alzato a formare una doppia cresta a\"V\", che raggiunge la sommit\u00e0 del cranio.\nBiologia.\nLa specie ha abitudini diurne ed arboricole: vive in gruppi che contano fino a venti esemplari, che comunicano utilizzando una serie di vocalizzazioni ed espressioni facciali.\nSi tratta di una delle specie di platirrine pi\u00f9 intelligenti: \u00e8 soprattutto questa specie a servirsi di utensili, come ad esempio massi per rompere le noci pi\u00f9 dure.\nLa dieta \u00e8 essenzialmente frugivora, ma questi animali non disdegnano all'occorrenza di integrarla con materiale di origine animale, come insetti e piccoli vertebrati che scovano nel legno marcescente o catturano nelle loro tane fra gli alberi."}
{"id": "1903038", "revid": "287204", "url": "https://it.wikipedia.org/wiki?curid=1903038", "title": "Nalgonda", "text": "Nalgonda \u00e8 una suddivisione dell'India, classificata come \"municipality\", di 110.651 abitanti, capoluogo del distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 17\u00b0 3' 0 N e 79\u00b0 16' 0 E e ha un'altitudine di 420 .\nSociet\u00e0.\nEvoluzione demografica.\nAl censimento del 2001 la popolazione di Nalgonda assommava a 110.651 persone, delle quali 56.495 maschi e 54.156 femmine. I bambini di et\u00e0 inferiore o uguale ai sei anni assommavano a 12.616, dei quali 6.317 maschi e 6.299 femmine. Infine, coloro che erano in grado di saper almeno leggere e scrivere erano 86.750, dei quali 47.646 maschi e 39.104 femmine."}
{"id": "1903039", "revid": "122246", "url": "https://it.wikipedia.org/wiki?curid=1903039", "title": "Nazionale di pallavolo femminile dell'Albania", "text": "La nazionale di pallavolo femminile dell'Albania \u00e8 una squadra europea composta dalle migliori giocatrici di pallavolo dell'Albania ed \u00e8 posta sotto l'egida della Federazione pallavolistica dell'Albania.\nRosa.\nSegue la rosa delle giocatrici convocate per l'European League 2017."}
{"id": "1903043", "revid": "363629", "url": "https://it.wikipedia.org/wiki?curid=1903043", "title": "Equus africanus asinus, razza albina", "text": "L'asino dell'Asinara \u00e8 una razza di asino che vive nell'isola dell'Asinara ed alcune altre piccole zone circoscritte della Sardegna.\nOrigine.\nNon sono ancora chiare le origini dell'asino bianco dell'Asinara, ma alcuni studi propongono un'origine in loco.\nCome tutte le razze di asino domestico (\"Equus africanus asinus\"), proviene dalla domesticazione della sottospecie africana \"Equus africanus africanus\". \u00c8 stata ipotizzata un'importazione dall'Egitto, voluta dal marchese di Mores, nobile sardo che nel 1775 si fece assegnare il ducato dell'isola da Amedeo II di Savoia.\nIn alcune parti del mondo, come nell'isola dell'Asinara, si \u00e8 rinselvatichito, dando vita a popolazioni libere non controllate dall'uomo.\nDi fatto, coabita l'isola con asini dall'aspetto della razza Asino Sardo (con colorazione del mantello grigia), la quale storicamente veniva allevata principalmente nelle localit\u00e0 di Padria, Pozzomaggiore, Al\u00e0 dei Sardi, Mara, Romana, Villanova Monteleone, e in qualche zona nel Campidano e nell'Iglesiente.\nUna tesi pi\u00f9 suggestiva racconta del naufragio di un vascello sul finire del 1700, proveniente dall'Egitto e diretto in Francia, carico di asinelli che, in buona parte, sarebbero riusciti a guadagnare la riva.\nDistribuzione.\nEsistono circa 90 individui allo stato brado sull'isola dell'Asinara e nella foresta demaniale di Porto Conte.\nGrazie all'intervento dell'Istituto di incremento ippico si trovano altri individui in diverse localit\u00e0 con lo scopo esclusivo del mantenimento dell'integrit\u00e0 genetica della razza.\nDiversi esemplari sono tuttora custoditi presso il centro di allevamento Foresta Burgos dell'istituto incremento ippico della Sardegna, il Parco Museo S'Abba Frisca di Dorgali, e presso il parco divertimenti Citt\u00e0 della Domenica di Perugia, grazie ad un progetto condotto negli anni ottanta in collaborazione con l'Universit\u00e0 degli Studi di Perugia.\nMorfologia e Fisiologia.\nMolto simile agli asinelli sardi, l'asinello bianco presenta un'altezza di circa 90 cm al garrese (una forma di nanismo insulare), testa pesante e collo corto, arti sottili e robusti.\nIl manto \u00e8 folto, poco setoloso e morbido. Fin dalla nascita bianco candido che col tempo diventa invece opaco (in natura, a causa di polvere e altre cause esogene). La pelle \u00e8 rosea mentre l'iride \u00e8 celeste. Queste ultime 2 caratteristiche sono causate da una mutazione nel gene tirosinasi (TYR) responsabile di forme di albinismo e dei sintomi conseguenti tra cui la fotofobia che causa agli asinelli bianchi una tipica camminata incerta e la riluttanza al permanere sotto la luce diretta del sole per lunghi periodi.\nUno studio ha mostrato che non vi sono carenze amminoacidiche nella dieta degli asini bianchi rispetto agli asini grigi al pascolo in ambiente naturale, semmai una ridotta capacit\u00e0 dell'utilizzazione e della tirosina nel processo melanogenetico da parte degli albini, per un difetto enzimatico geneticamente determinato e anche che non ci sono differenze nei parametri ematici tra asini bianchi e grigi dell'isola dell'Asinara. I risultati di tutti gli studi scientifici supportano la base genetica del fenotipo albino di questo rarissimo esempio di albinismo mantenuto allo stato di natura e quindi l'unicit\u00e0 dell'ambiente in cui questi animali vivono.\nComportamento.\nDifferentemente dai cavalli non si riuniscono in branchi fissi. I maschi adulti vivono solitari, mentre le femmine col puledro.\nI maschi si uniscono ad una o due femmine durante la primavera, mentre in estate formano gruppi misti maschi/femmine, anche fra anziani, senza mostrare differenze nella scelta dei partner basata sul colore del mantello.\nProtezione.\nNonostante non compaia nella lista delle specie protette dalle leggi regionali, un decreto ministeriale del 27 luglio 1990 lo ha inserito nel \"Registro Anagrafico delle Popolazioni Equine riconducibili a Gruppi Etnici Locali\", facente parte di un progetto del CNR finalizzato alla \"Difesa delle Risorse Genetiche delle Popolazioni Animali\".\nLa tutela dell'intero Parco Nazionale dell'Asinara e delle sue fauna e flora, ma anche delle acque circostanti (tra cui parte della zona Santuario Pelagos per la protezione dei mammiferi marini nel Mediterraneo) \u00e8 competenza dell'ente parco omonimo."}
{"id": "1903047", "revid": "767487", "url": "https://it.wikipedia.org/wiki?curid=1903047", "title": "Giorgio Papais", "text": "Caratteristiche tecniche.\nMediano con compiti di copertura e costruzione del gioco, era dotato di un potente tiro dalla distanza.\nCarriera.\nCalciatore.\nDopo aver esordito nel in Serie C2, debutta in Serie A con l', il 5 ottobre 1980 contro la . In due stagioni colleziona in tutto 13 presenze, e nell'ottobre 1982 viene ceduto in Serie B, al , con cui disputa due annate da titolare. Nel 1984 l'Udinese lo riporta alla base, e nella stagione 1984-1985 disputa 9 partite in Serie A.\nTorna quindi a Monza, dove gioca un campionato di Serie B e uno di Serie C1, e nel 1987 passa alla , con cui retrocede in Serie C1 e riconquista immediatamente la Serie B al termine del campionato 1988-1989, realizzando il gol decisivo per la promozione sul campo della SPAL. Nel 1990 passa al , di cui diventa perno del centrocampo conquistando la promozione in Serie B nella prima stagione, e quella in Serie A (la prima del club emiliano) nel 1993.\nNella citt\u00e0 emiliana realizza la sua migliore stagione nel campionato di Serie A 1993-1994, unico suo campionato di massima serie da titolare fisso, dove riesce a segnare 4 reti (di cui 3 su calcio di rigore), anche se non serviranno a salvare i piacentini dalla retrocessione. Il 13 febbraio 1994, nel corso della partita contro l', subisce un arresto cardiocircolatorio in seguito a uno scontro con Davide Fontolan, riprendendosi nei minuti successivi.\nDopo un'ulteriore stagione a Piacenza, culminata con la vittoria del campionato di Serie B, chiude la carriera professionistica centrando col Novara la promozione in Serie C1 nella stagione 1995-1996. In carriera ha collezionato complessivamente 51 presenze e 4 reti in Serie A e 237 presenze e 17 reti in Serie B.\nAllenatore.\nConclusa la carriera agonistica, si dedica all'attivit\u00e0 di allenatore, nelle giovanili del Piacenza e successivamente sulla panchina della Pontolliese Libertas, formazione dilettantistica piacentina. Tra il 2009 e il 2011 siede sulla panchina dell'Azzanese, nell'Eccellenza friulana.\nNella stagione 2012-2013 guida il Lumignacco, sempre in Eccellenza, dimettendosi nel febbraio 2013. Nel febbraio 2017 guida per un mese l'Union Pasiano, sempre in Eccellenza."}
{"id": "1903054", "revid": "17893689", "url": "https://it.wikipedia.org/wiki?curid=1903054", "title": "Enema", "text": ""}
{"id": "1903055", "revid": "287204", "url": "https://it.wikipedia.org/wiki?curid=1903055", "title": "Nellore", "text": "Nellore (telugu \u0c28\u0c46\u0c32\u0c4d\u0c32\u0c42\u0c30\u0c41 urdu \u0646\u06cc\u0644\u0648\u0631) \u00e8 una suddivisione dell'India, classificata come \"municipality\", di 378.947 abitanti, capoluogo del distretto di Nellore, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 25' 60 N e 79\u00b0 58' 0 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Nellore assommava a 378.947 persone, delle quali 191.283 maschi e 187.664 femmine. I bambini di et\u00e0 inferiore o uguale ai sei anni assommavano a 41.804, dei quali 21.434 maschi e 20.370 femmine. Infine, coloro che erano in grado di saper almeno leggere e scrivere erano 272.961, dei quali 144.623 maschi e 128.338 femmine."}
{"id": "1903059", "revid": "767487", "url": "https://it.wikipedia.org/wiki?curid=1903059", "title": "Emmanuel Rodocanachi", "text": "Fu eletto membro dell'Acad\u00e9mie des sciences morales et politiques nel 1925. Ha lasciato alla biblioteca dell'Institut de France opere sull'Italia medievale e moderna."}
{"id": "1903067", "revid": "580", "url": "https://it.wikipedia.org/wiki?curid=1903067", "title": "S\u00ec", "text": "L'avverbio s\u00ec \u00e8 la parola italiana usata generalmente per comunicare una risposta positiva, ed \u00e8 il contrario di \"no\". Pu\u00f2 servire per:\nMa pu\u00f2 anche servire per dare un connotato positivo o favorevole a una cosa, in locuzioni come \"una giornata s\u00ec\"; non mancano tuttavia contesti in cui pu\u00f2 assumere un valore antifrastico o ironico.\nLa parola \"s\u00ec\" nasce come abbreviazione della locuzione latina \u00ab\"sic est\"\u00bb (\u00ab\u00e8 cos\u00ec\u00bb). Nel linguaggio letterario, e nell'uso antico, la si ritrova peraltro con il significato di \u00abcos\u00ec\u00bb: in Dante, ad esempio, \u00ab\"S\u00ec cominci\u00f2 lo mio duca a parlarmi\"\u00bb\nParticella affermativa.\nLa lingua del s\u00ec.\nLa lingua italiana \u00e8 stata anche chiamata la \"lingua del s\u00ec\", secondo un tripartizione delle lingue romanze allora effettuata da Dante nel \"De vulgari eloquentia\", in cui venivano distinti tre principali filoni in base alla loro particella affermativa:\nTale espressione \u00e8 anche immortalata nella \"Divina Commedia\" di Dante\nMutamenti nell'uso comune.\nL'uso del \"s\u00ec\" come particella affermativa o anche avverbio opinativo pu\u00f2 essere sostituita o anche rafforzata da altre espressioni (diffuso \u00e8 \"va bene\" o l'anglicismo \"ok\"/\"okay\") oppure da movimenti del capo (in Occidente si \u00e8 soliti muovere la testa in su e in gi\u00f9, anche ripetutamente, in un gesto definito come \"annuire\"; in altre culture il significato \u00e8 diverso o addirittura opposto).\nAssolutamente/assolutamente s\u00ec.\nLo stesso fenomeno di sostituzione o rafforzamento si realizza con avverbi, in espressioni come \"certamente s\u00ec\"/\"certamente\", \"assolutamente s\u00ec\"/assolutamente\" (allo stesso fenomeno si assiste per la negazione \"no\", a cui si preferisce spesso \"assolutamente\" o \"assolutamente no\"). Il diffondersi dell'uso di \"assolutamente\" come avverbio isolato sembra particolarmente associato alla dimensione mediatica della cultura del parlante, data la particolare frequenza con cui esso ricorre nei programmi televisivi Secondo alcuni linguisti, tra cui Luca Serianni, la sua diffusione sarebbe influenzata dall'inglese \"absolutely\": la frequenza di quest'ultimo nei film stranieri, pone un problema nella sincronizzazione del doppiaggio con i movimenti labiali, solitamente risolto proprio con l'uso di \"assolutamente\" o \"assolutamente s\u00ec/no\".\nL'uso esasperato di tali sostituzioni, senza che vi sia necessit\u00e0, testimonia l'influenza esercitata sui parlanti italiani dai modelli linguistici offerti dal mezzo televisivo, rispetto a quelli desumibili dalla pratica della lettura, ma \u00e8 anche indice di un altro fenomeno culturale, che investe la pratica dell'italiano, vale a dire il manifestarsi di \u00ab\"una generale tendenza all'uso di un linguaggio iperbolico e aggressivo, in cui la sola affermazione o negazione sembrano non essere pi\u00f9 sufficienti, come se ci fosse la necessit\u00e0 di rendere pi\u00f9 perentorie e categoriche delle affermazioni gi\u00e0 di per s\u00e9 chiare\"\u00bb.\nAssolutamente.\nIn risposta a precise domande, la sostituzione della brachilogia \"s\u00ec\" con il semplice avverbio \"assolutamente\" \u00e8 considerato da evitare, in quanto non conforme al reale significato (\"assolutamente\" vuol dire \"in maniera assoluta\"), al quale non \u00e8 associato un particolare valore affermativo o negativo indipendente dal contesto. Per questo motivo, tale uso \u00e8 foriero di possibili equivoci: in risposta a domande come \"Non sei d'accordo con me?\", la semplice risposta con \"assolutamente\" lascia aperto il dubbio sul significato affermativo o negativo.\nAltri usi comuni.\nNel mondo reale il \"s\u00ec\" per antonomasia \u00e8 considerato il momento in cui gli sposi pronunziano l'assenso nelle frasi rituali del matrimonio in Italia, e col tempo \u00e8 giunto a indicare, per estensione, la cerimonia o l'evento stesso. Nelle rappresentazioni filmiche, la formula di assenso vien spesso resa con la frase \"lo voglio!\", un'espressione presa a prestito dal lessico e dalla fraseologia tipici del cosiddetto doppiaggese, la variante linguistica dell'italiano generata dalle interferenza del doppiaggio del linguaggio dei film.\nIl \"s\u00ec\" viene ormai convenzionalmente utilizzato per indicare il fronte favorevole a una determinata proposta politica."}
{"id": "1903068", "revid": "767487", "url": "https://it.wikipedia.org/wiki?curid=1903068", "title": "Mean Creek", "text": "Mean Creek \u00e8 un film indipendente del 2004 diretto da Jacob Aaron Estes.\nIl film ha vinto il Premio John Cassavetes agli Independent Spirit Awards 2005 ed \u00e8 stato presentato nella sezione \"Quinzaine des R\u00e9alisateurs\" del Festival di Cannes 2004.\nL'esordiente regista, anche sceneggiatore, si ispira a \"Stand by Me - Ricordo di un'estate\" ma sostituisce l'elegia fiabesca con una crudezza di linguaggio in sintonia coi tempi, e con uno sguardo spietato sul vuoto della provincia americana.\nTrama.\nPer vendicare il pugno che il bullo George ha sferrato al gracile fratellino Sam, l'adolescente Rocky e il balordo Marty - ossessionato dal suicidio del padre - organizzano una spedizione punitiva, e coinvolgono la piccola Millie e il timido Clyde, figlio di padri gay, in una gita sul fiume in cui dovrebbero denudare e abbandonare la vittima.\nMa durante la gita il gruppo di ragazzi si accorge che George \u00e8 un ragazzo problematico e solo, con un forte bisogno di amicizia. Sam vorrebbe lasciar perdere, ma gli eventi prendono il sopravvento e George muore annegato nel fiume."}
{"id": "1903069", "revid": "83531", "url": "https://it.wikipedia.org/wiki?curid=1903069", "title": "Manuale dei lupetti", "text": "Manuale dei lupetti (\"The Wolf Cub's Handbook\") \u00e8 un saggio di Robert Baden-Powell. \u00c8 il primo e il pi\u00f9 autorevole manuale dedicato all'educazione dei lupetti (la branca pi\u00f9 giovane dello scautismo).\nPubblicato per la prima volta nel 1916, il nucleo centrale dell'opera \u00e8 composto da sedici capitoli (denominati \"morsi\" per mantenere l'ambientazione del Libro della giungla che accompagna sempre la vita dei lupetti).\nSuccessivamente ci sono una parte dedicata alle specialit\u00e0 e una dedicata allo scopo e al metodo dell'educazione del lupetto."}
{"id": "1903070", "revid": "287204", "url": "https://it.wikipedia.org/wiki?curid=1903070", "title": "Gianni Borgna", "text": "Biografia.\nDopo essersi diplomato al Liceo classico Terenzio Mamiani, si \u00e8 laureato in Filosofia all'Universit\u00e0 di Roma \"La Sapienza\", della quale successivamente \u00e8 divenuto docente insegnando \"Storia e Critica del Film\". \u00c8 stato titolare della cattedra di \"Sociologia della Musica\" presso la facolt\u00e0 di Lettere dell'Universit\u00e0 di Roma \"Tor Vergata\" fino all'anno accademico 2008/2009.\nSegretario della Federazione Giovanile Comunista Italiana di Roma nel 1973, poi nella segreteria nazionale.\nCapogruppo del PCI al Consiglio regionale del Lazio nel 1975 e consigliere regionale del Lazio fino al 1985. Dal 1983 \u00e8 stato presidente della Commissione Cultura del Lazio. Dal 1988 al 1992 \u00e8 stato consigliere della Biennale di Venezia. Dal 1993 al 2006 continuativamente assessore alla Cultura del Comune di Roma, sotto i sindaci Francesco Rutelli e Walter Veltroni. Dal 27 dicembre 2006 era stato nominato presidente della Fondazione Musica per Roma succedendo a Goffredo Bettini.\nIn ambito musicale si \u00e8 occupato prevalentemente di musica leggera, di storia della canzone italiana e di sociologia della musica.\nCuratore della mostra internazionale Pasolini-Roma: CCCB Barcellona , marzo 2013; Cin\u00e9math\u00e8que fran\u00e7aise Parigi, ottobre 2013; Palazzo delle Esposizioni, Roma aprile 2014; Martin-Gropius-Bau Berlino, settembre 2014; Museo San Telmo, S.Sebastian, giugno 2015.\n\u00c8 morto a Roma il 20 febbraio 2014 dopo una lunga malattia. \u00c8 sepolto al Cimitero Acattolico di Roma, nel Rione Testaccio.\nOnorificenze.\nOfficier de l'Ordre national du M\u00e9rite della Repubblica Francese\n--- Parigi, 13 giugno 2006\nIntitolazione del Teatro Studio dell'Auditorium Parco della Musica di Roma\n-- 20 febbraio 2015 : Teatro Studio Gianni Borgna"}
{"id": "1903071", "revid": "38120", "url": "https://it.wikipedia.org/wiki?curid=1903071", "title": "Manuale dei Lupetti", "text": ""}
{"id": "1903073", "revid": "486946", "url": "https://it.wikipedia.org/wiki?curid=1903073", "title": "Asinello bianco", "text": ""}
{"id": "1903077", "revid": "287204", "url": "https://it.wikipedia.org/wiki?curid=1903077", "title": "Nizamabad (Andhra Pradesh)", "text": "Nizamabad \u00e8 una suddivisione dell'India, classificata come \"municipality\", di 286.956 abitanti, capoluogo del distretto di Nizamabad, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 31' 60 N e 78\u00b0 40' 0 E e ha un'altitudine di 394 .\nSociet\u00e0.\nEvoluzione demografica.\nAl censimento del 2001 la popolazione di Nizamabad assommava a 286.956 persone, delle quali 145.457 maschi e 141.499 femmine. I bambini di et\u00e0 inferiore o uguale ai sei anni assommavano a 37.736, dei quali 19.073 maschi e 18.663 femmine. Infine, coloro che erano in grado di saper almeno leggere e scrivere erano 182.375, dei quali 103.973 maschi e 78.402 femmine."}
{"id": "1903078", "revid": "1005847", "url": "https://it.wikipedia.org/wiki?curid=1903078", "title": "Elezioni regionali in Trentino-Alto Adige del 2008", "text": "Le elezioni regionali in Trentino-Alto Adige del 2008 si sono svolte il 26 ottobre 2008 nella Provincia di Bolzano e il 9 novembre nella Provincia di Trento.\nNella provincia di Trento, si \u00e8 registrata la vittoria del presidente uscente Lorenzo Dellai, sostenuto dal centro-sinistra, che ha sconfitto Sergio Divina, sostenuto dal centro-destra. Nella provincia di Bolzano, le elezioni hanno visto prevalere la S\u00fcdtiroler Volkspartei e Luis Durnwalder \u00e8 stato confermato presidente della provincia.\nInizialmente anche in Trentino era stata individuata la data del 26 ottobre, ma \u00e8 stata rinviata a causa di ricorsi sull'ammissione delle liste. Il 25 settembre erano state ammesse ventitr\u00e9 liste, poi ridotte a ventuno a causa dell'esclusione di Unione dei Democratici Cristiani e di Centro (UDC) e Autonomisti Popolari per vizi di forma. Le due formazioni politiche avevano poi fatto ricorso al TAR di Trento, ottenendo di essere riammesse alle consultazioni. Il 17 ottobre il Consiglio di Stato ha per\u00f2 accolto l'istanza cautelare della Lega Nord, ottenendo l'esclusione definitiva dell'UDC dalle elezioni e lo slittamento della data a causa dei tempi troppo ravvicinati.\nCome da legge elettorale regionale del 2003, gli elettori hanno votato il rinnovo del proprio consiglio provinciale (di Bolzano o di Trento), che insieme hanno formato quello regionale.\nInsieme alla tornata elettorale abruzzese, queste elezioni hanno rappresentato il primo banco di prova del nuovo scenario politico scaturito dalle elezioni politiche anticipate di aprile. In Trentino-Alto Adige si sono presentati infatti per la prima volta in corsa per il consiglio regionale i partiti nazionali Partito Democratico, Il Popolo della Libert\u00e0 e La Destra, e i regionali Unione per il Trentino e Valli Unite.\nProvincia di Trento.\nLegge elettorale.\nIn Trentino le elezioni si sono svolte sulla base della normativa contenuta nella legge n\u00ba 2 del 5 marzo 2003, gi\u00e0 applicata nella precedente tornata elettorale, che prevede l'elezione diretta del Presidente della Provincia e la possibilit\u00e0 di preferenza per un singolo partito ad esso collegato e per tre candidati consiglieri.\nCandidati.\nLorenzo Dellai, presidente della provincia di Trento dal 1999, \u00e8 stato nuovamente il candidato del centro-sinistra per la presidenza. \u00c8 stato sostenuto dall'Unione per il Trentino, partito regionale fondato dallo stesso Dellai nella primavera del 2008, dal Partito Democratico (PD), guidato dal sindaco di Trento Alberto Pacher, dal PATT e altri partiti da sempre a sostegno del centro-sinistra. Invece l'Italia dei Valori, che in Trentino aveva sempre presentato un proprio candidato fuori dagli schieramenti, ha appoggiato per la prima volta Dellai. Anche l'Unione dei Democratici Cristiani e di Centro (UDC) aveva scelto di sostenere il centro-sinistra, ma \u00e8 stata esclusa dalle elezioni per vizi di forma; mentre il Partito Socialista non \u00e8 riuscito a formare una lista.\nSergio Divina \u00e8 stato invece il candidato del centro-destra. Oltre al suo partito, la Lega Nord, \u00e8 stato sostenuto da Il Popolo della Libert\u00e0 (PdL), al quale hanno aderito anche alcuni politici dell'UDC in rotta con il partito, dal Partito Pensionati, guidato da Claudio Taverna, e da altri partiti di destra. Partiti di nuova fondazione che hanno appoggiato Divina sono stati Valli Unite, Autonomisti Popolari e Fassa, lista per le minoranze ladine; era inoltre presente la lista Civica per Divina presidente formata da candidati non collegati con partiti politici.\nUn altro candidato \u00e8 stato Agostino Catalano, sostenuto da Partito della Rifondazione Comunista e Sinistra Democratica, uniti nella lista La Sinistra del Trentino; mentre Gianfranco Valduga \u00e8 stato il candidato proposto dal Partito dei Comunisti Italiani. Nerio Giovanazzi poi, politico proveniente dalle file di Forza Italia e che aveva scelto di non aderire al PdL, si \u00e8 presentato alle elezioni sostenuto dalle liste Amministrare il Trentino e Giovani per il Trentino. Infine Remo Andreolli, ex-assessore provinciale alla sanit\u00e0 ed ex-esponente dei Democratici di Sinistra, ha scelto di correre autonomamente dopo essersi visto rifiutare un posto nelle liste del PD ed \u00e8 stato appoggiato dalla lista Democratici per il Trentino.\nEsito.\nIl Presidente uscente della Provincia di Trento era Lorenzo Dellai che \u00e8 risultato confermato per la legislatura 2008\u20132013.\nL'affluenza \u00e8 stata del 73,07%, con 297.723 votanti su 407.455 iscritti (nel 2003 era stata del 74,22%).\nProvincia di Bolzano.\nLegge elettorale.\nIn Alto Adige gli elettori sono stati chiamati a votare le liste di partito, scegliendo quattro candidati al loro interno, per comporre il Consiglio. Non era prevista l'elezione del Presidente della Provincia, la cui nomina \u00e8 di competenza dell'assise rappresentativa.\nEsito.\nL'affluenza \u00e8 stata dell'80,1%, con un totale di 313.931 votanti. Le schede bianche sono state 3.447 (1,1% sul totale) e le schede nulle 5.869 (1,9%).\nQueste elezioni hanno visto scendere sotto la soglia del 50% dei voti per la prima volta in un'elezione provinciale la S\u00fcdtiroler Volkspartei, anche se ha mantenuto la maggioranza dei seggi in Consiglio. Il partito della destra sudtirolese Die Freiheitlichen ha triplicato i propri consensi rispetto a cinque anni prima.\nConsiglio regionale.\nIn base ai risultati delle due province autonome, il Consiglio Regionale per la XIV legislatura, quinquennio 2008-2013, risulta cos\u00ec determinato dal corpo elettorale:"}
{"id": "1903079", "revid": "211345", "url": "https://it.wikipedia.org/wiki?curid=1903079", "title": "Rodocanachi Emmanuel", "text": ""}
{"id": "1903080", "revid": "122246", "url": "https://it.wikipedia.org/wiki?curid=1903080", "title": "Nazionale di pallavolo femminile della Romania", "text": "La nazionale di pallavolo femminile della Romania \u00e8 una squadra europea composta dalle migliori giocatrici di pallavolo della Romania ed \u00e8 posta sotto l'egida della Federazione pallavolistica della Romania.\nRosa.\nSegue la rosa delle giocatrici convocate per il campionato europeo 2021."}
{"id": "1903091", "revid": "198277", "url": "https://it.wikipedia.org/wiki?curid=1903091", "title": "Stefano Bianconi", "text": "Carriera.\nGiocatore.\nDopo aver militato in diverse squadre toscane nelle serie minori, gioca ai suoi massimi livelli nell', nelle cui file disputa due campionati di Serie A. Qui ottiene notoriet\u00e0, \"a posteriori\", soprattutto per un gol fantasma segnato nella sfida interna contro la della stagione 1997-1998, non convalidato dall'arbitro Pasquale Rodomonti nonostante il pallone fosse stato respinto da Angelo Peruzzi oltre la linea di porta.\nIn seguito veste le maglie di e . Nella stagione 2003-2004 disputa il campionato di Serie C1 con la , raggiungendo i play-off persi successivamente.\nA seguito del fallimento della squadra laziale, segue l'allenatore Guido Carboni al , appena retrocesso in C1 ma con cui, dopo un ripescaggio, disputa il campionato cadetto del 2004-2005; soprannominanato dalla tifoseria \"Chianconi\" per la sua rocciosit\u00e0, nonostante i 36 anni disputa una stagione onorevole, facendo da chioccioa ai pi\u00f9 giovani compagni di spogliatoio.\nDopo un passaggio al e un breve ritorno a Viterbo, prende parte al campionato 2006-2007 tra le file del . Continua poi a giocare nelle serie minori toscane, dove nella stagione 2007-2008 contribuisce alla promozione del in Serie D.\nAllenatore.\nIl 9 luglio 2009 viene nominato allenatore in seconda dell', militante nel campionato italiano di Serie B. Nel dicembre dello stesso anno entra a far parte della Polisportiva Rosselli, squadra toscana che disputa il campionato amatoriale zona del Cuoio.\nIl 17 luglio 2010 diventa il vice di Guido Carboni sulla panchina del , militante nel campionato cadetto. Il 20 novembre 2011, sempre al seguito di Carboni, subentra nello staff dell', sempre nella seconda serie italiana; all'esonero del tecnico, il 12 febbraio 2012, anche lui viene rimosso dall'incarico.\nIl 17 gennaio 2013 segue Carboni, nuovamente come secondo, nell'esperienza sulla panchina del ; il 20 gennaio 2014 viene esonerato dalla societ\u00e0 assieme a Carboni."}
{"id": "1903092", "revid": "110157", "url": "https://it.wikipedia.org/wiki?curid=1903092", "title": "La strada verso il successo", "text": "La strada verso il successo (\"Rovering to Success\") \u00e8 un saggio di Robert Baden-Powell. \u00c8 il primo e il pi\u00f9 autorevole manuale dedicato all'educazione dei Rover (Scout di et\u00e0 compresa tra i 16 e i 21 anni circa).\nPubblicato per la prima volta nel 1922, esso rappresenta una sorta di guida colloquiale di Baden Powell a quei giovani ventenni che devono affrontare la vita. Esso \u00e8 diviso in cinque capitoli (o \"scogli\", a definire le prove che dovranno affrontare i giovani)."}
{"id": "1903093", "revid": "287204", "url": "https://it.wikipedia.org/wiki?curid=1903093", "title": "Vizianagaram", "text": "Vizianagaram \u00e8 una citt\u00e0 dell'India di 174.324 abitanti, capoluogo del distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 18\u00b0 7' 0 N e 83\u00b0 25' 0 E e ha un'altitudine di 73 .\nSociet\u00e0.\nEvoluzione demografica.\nAl censimento del 2001 la popolazione di Vizianagaram assommava a 174.324 persone, delle quali 86.111 maschi e 88.213 femmine. I bambini di et\u00e0 inferiore o uguale ai sei anni assommavano a 18.180, dei quali 9.329 maschi e 8.851 femmine. Infine, coloro che erano in grado di saper almeno leggere e scrivere erano 119.295, dei quali 64.707 maschi e 54.588 femmine."}
{"id": "1903096", "revid": "339392", "url": "https://it.wikipedia.org/wiki?curid=1903096", "title": "Minardi Piquet Sports", "text": ""}
{"id": "1903100", "revid": "110157", "url": "https://it.wikipedia.org/wiki?curid=1903100", "title": "Il libro dei capi", "text": "Il libro dei capi (\"Aids to Scoutmastership\"), tradotto in Italia anche con il titolo \"Suggerimenti per l'educatore scout\", \u00e8 un saggio di Robert Baden-Powell. \u00c8 il primo e il pi\u00f9 autorevole manuale dedicato all'educazione scout dal punto di vista esclusivamente del capo.\nPubblicato per la prima volta nel 1919, esso \u00e8 diviso nei seguenti capitoli:"}
{"id": "1903101", "revid": "38120", "url": "https://it.wikipedia.org/wiki?curid=1903101", "title": "Il libro dei Capi", "text": ""}
{"id": "1903102", "revid": "38120", "url": "https://it.wikipedia.org/wiki?curid=1903102", "title": "Suggerimenti per l'educatore scout", "text": ""}
{"id": "1903103", "revid": "1305772", "url": "https://it.wikipedia.org/wiki?curid=1903103", "title": "Rapax Team", "text": "Il Rapax Team, precedentemente conosciuta come Piquet Sports, \u00e8 una scuderia automobilistica italiana, che compete nella GP2 Series.\nStoria.\nIl team fu creato nel 2000 dal brasiliano tre volte campione del mondo di Formula 1 Nelson Piquet e, dopo aver intrapreso l'impegno nella GP2 Series nel 2005, nel 2007 fu rinominato in Minardi Piquet Sports, dopo l'unione con la scuderia italiana GP Racing, fondata da Tancredi Pagiaro nel 1997. Nel 2008, la parola \"Minardi\" \u00e8 stata rimossa dal nome e la scuderia ha corso prima come Piquet Sports e poi come Piquet GP.\nDal novembre 2009, nel momento in cui Piquet usc\u00ec completamente dalla scuderia, il team viene rinominato Rapax Team, dal nome dell'omonima legione romana.\nNella stagione 2010 si registrarono due importanti risultati, cio\u00e8 la vittoria del titolo piloti con Pastor Maldonado e quella nella classifica riservata ai team. Nel 2011 corre sia in GP2 Asia, con piloti Fabio Leimer e Juli\u00e1n Leal, ottenendo la sesta posizione in campionato, sia in GP2 Series, sempre con gli stessi piloti: alla fine arriv\u00f2 decima con 8 punti ed una vittoria di Leimer a Barcellona.\nGP Racing.\nGP Racing \u00e8 stata fondata nel 1997 da Tancredi Pagiaro per competere nel Campionato Italiano Formula Tre. Il team ha poi debuttato nel campionato internazionale FIA International Formula 3000 nel 1998 con Cyrille Sauvage. Nel 1999, con due auto, i piloti sono Fabrizio Gollin e Giovanni Montanari, Gast\u00f3n Mazzacane e Laurent Delahaye. Tuttavia nessuno dei piloti \u00e8 riuscito a ottenere punti.\nVerso la fine del 1999, si \u00e8 iscritta nella F3000 italiana con una sola auto guidata da Thomas Biagi, che ha finito la stagione 4\u00ba. Nel 2000, Gabriele Gardel \u00e8 entrato nel team accanto a Biagi. \u00c8 stata una stagione piuttosto deludente, con un sesto nel campionato squadre. Sia Biagi che Gardel continuarono nel 2001. Biagi ebbe una stagione buona, con la prima vittoria del team a Donington. Gardel arriv\u00f2 nono, mentre la squadra arriv\u00f2 seconda nel campionato. Nel 2002 la squadra \u00e8 4\u00ba su 14 squadre in classifica costruttori con Alessandro Piccolo e Martin Basso piloti. Nel 2003, per il terzo anno consecutivo, GP Racing ha partecipato all'Euroseries 3000 con promettenti giovani talenti al volante: l'italiano Fabrizio Del Monte, il russo Roman Rusinov e il giovane belga Maxime Hodencq, che ha sostituito Rusinov per le ultime due gare. Del Monte \u00e8 secondo nella classifica piloti e GP Racing \u00e8 terzo nei costruttori. Nel 2004, GP Racing ha confermato la sua posizione al vertice nel Superfund Euro 3000 con Tor Graves, Del Monte e Hodencq con una terza vettura per la squadra. Il titolo \u00e8 scivolato dalle mani di Del Monte, durante l'ultima gara per un solo punto. Una collisione sfortunata con Graves all'inizio dell'ultimo giro dell'ultima gara ha tolto la gioia di vincere il titolo meritato a Fabrizio e a GP Racing.\nNel 2005 partecipa al Campionato Italiano F3000 con la Lola BO2/50 guidata da Del Monte e dal debuttante Juan C\u00e1ceres che ha chiuso la stagione 5\u00ba. Alex Lloyd e Toni Vilander hanno sostituito Del Monte. GP Racing \u00e8 terzo nel campionato squadre. Il team ha anche partecipato al campionato LMES con Promec (una sola gara a Monza).\nNel 2006, collabora con Gian Carlo Minardi per formare il Team Minardi by GP Racing, gareggiando con buoni risultati nella nuova F3000. C\u00e1ceres \u00e8 rimasto con la squadra al fianco di Christiano Rocha anche se nessuno dei due ha completato la stagione. Pur avendo non meno di 6 piloti per tutta la stagione, la squadra si \u00e8 assicurata il 2\u00ba posto in classifica squadre. Rold\u00e1n Rodr\u00edguez, Diego Nunes, Davide Rigon e Fausto Ippoliti hanno completato la stagione, mentre Rocha ha guidato per la squadra una terza vettura. Rocha terminato la stagione in 4\u00ba, mentre Rodr\u00edguez e C\u00e1ceres 6\u00ba e 7\u00ba rispettivamente."}
{"id": "1903108", "revid": "1442080", "url": "https://it.wikipedia.org/wiki?curid=1903108", "title": "Figlie di Maria Immacolata di Reggio Calabria", "text": "Le Figlie di Maria Immacolata sono un istituto religioso femminile di diritto pontificio: le suore di questa congregazione, dette popolarmente Immacolatine, pospongono al loro nome la sigla F.M.I.\nLa loro fondatrice \u00e8 la serva di Dio Brigida Maria Postorino.\nStoria.\nLa data di fondazione \u00e8 senza dubbio quella del 6 novembre 1898 in cui la fondatrice Brigida Postorino e altre 8 giovani si unirono nella congregazione il cui \"Decreto di erezione canonica\" arriv\u00f2 il 26 aprile 1901 dall'Arcivescovo di Reggio Calabria il Card. Gennaro Portanova. Brigida Postorino \u00e8 nominata Madre Generale a vita, anche se si ritirer\u00e0 prima.\nLa prima \"casa\" della congregazione fu quella di Catona (la \"Casa Madre\"), ma presto i vescovi delle diocesi circostanti iniziarono a richiedere le \"immacolatine\" nelle loro parrocchie e in dieci anni, nel 1908, l'Istituto contava gi\u00e0 dieci Case:\nMa il 1908 fu anche un anno di sventura per l'Istituto che nel il terremoto di Messina del 1908 cont\u00f2 24 vittime fra suore e postulanti e delle dieci case rimase poco o nulla. Un importante aiuto per risollevare l'Istituto arriv\u00f2 direttamente da Papa Pio X che ricevette in udienza Brigida Postorino poco dopo il terremoto e a cui diede un importante sostegno economico prendendo definitivamente l'Istituto sotto la giurisdizione della Santa Sede. Il 30 luglio 1909 Pio X concesse il \"Decretum laudis\" all'Istituto.\nDopo la ricostruzione l'Istituto continu\u00f2 secondo il suo carisma e Papa Benedetto XV dette alla congregazione riconoscimento pontificio. E il 30 dicembre 1930 l'Istituto viene riconosciuto giuridicamente agli effetti civili.\nIl 7 gennaio 1920 fu nominato cardinale protettore dell'Istituto Augusto Silj.\nNel Capitolo del 4 luglio 1936 viene eletta la nuova Madre Generale viste le condizioni di salute della fondatrice, e viene designata nella persona di suor Ermelinda Interlandi.\nBrigida Postorino cerc\u00f2 anche prima della morte di dare stabilit\u00e0 all'Istituto e gi\u00e0 in et\u00e0 avanzata attendeva l'approvazione pontificia delle \"Costituzioni\" che arriv\u00f2 da Pio XII nel 1957.\nIl 24 dicembre 1963 il cardinal Luigi Traglia viene nominato nuovo protettore dell'Istituto.\nAttivit\u00e0 e carisma.\nLe immacolatine operano prevalentemente nel centro-sud d'Italia, ma ad oggi contano anche parecchie missioni all'estero, le prime in Argentina, poi in Africa e si conta anche una casa a New York negli Stati Uniti.\nIl carisma delle Figlie di Maria Immacolata, che coincide con quello della sua fondatrice, si basa su:\nMadri Generali dell'Istituto F.M.I..\nOgni sei anni l'Istituto tiene un Capitolo Generale che oltre ad esaminare le attivit\u00e0 dell'Istituto nomina o conferma il consiglio e la Madre Generale. Questi anno la durata di un sessennio. Ecco la successione delle madri generali fino ad oggi\nServi di Dio delle Figlie di Maria Immacolata.\nL'Istituto, bench\u00e9 giovane, conta due persone in fama di santit\u00e0 il cui processo per la beatificazione \u00e8 gi\u00e0 a buon punto e sono pertanto Servi di Dio:\nDati statistici.\nAl 31 dicembre 2005, la congregazione contava 41 case e 206 religiose."}
{"id": "1903109", "revid": "1718925", "url": "https://it.wikipedia.org/wiki?curid=1903109", "title": "Marco Fulvio Nobiliore", "text": "Biografia.\nAll'inizio della sua carriera politica, nel 196 a.C., ricopr\u00ec la carica di edile curule.\nPretura.\nNel 193 a.C., in qualit\u00e0 di pretore in Spagna Ulteriore combatt\u00e9 contro trib\u00f9 di Galli Celtiberi contro le quali riport\u00f2 importanti vittorie.\nConsolato.\nNel 189 a.C. venne eletto console, insieme a Gneo Manlio Vulsone, e si rec\u00f2 in Etolia al comando di un esercito. L'Etolia, infatti, aveva parteggiato per Antioco III di Siria e, quando questi fu sconfitto alla battaglia di Magnesia, dovette subire la rappresaglia romana. La capitale, Ambracia, si arrese dopo un lungo assedio.\nIn quello stesso anno fu criticato da Catone il Censore per aver concesso dei premi a soldati che avevano svolto mansioni comuni, come ad esempio, scavare pozzi.\nDel seguito di Nobiliore faceva parte anche il poeta latino Quinto Ennio. Egli, infatti, si era da poco distinto per aver scritto un poema celebrativo, lo \"Scipio\", in onore di Scipione Africano Maggiore.Anche Nobiliore voleva essere esaltato con i mezzi della poesia e, in effetti, Ennio gli dedicher\u00e0 l\"'Ambracia\", una tragedia praetexta che celebrava, appunto, la resa della capitale etolica e la gloriosa vittoria del console romano.\nAl ritorno a Roma gli fu concesso, non facilmente, il trionfo (187 a.C.), che egli celebr\u00f2 con grande sfarzo, stando al racconto di Tito Livio.\nLa Censura.\nNel 179 a.C. ricopr\u00ec la carica di censore. Durante il suo mandato promosse la riforma dei comizi centuriati, fece restaurare alcune parti del tempio di Giove Ottimo Massimo e avvi\u00f2 la costruzione della Basilica Emilia a Roma.\nFu un grande estimatore della cultura e delle arti greche e import\u00f2 a Roma, dopo la presa di Ambracia, un celebre dipinto delle Muse a opera di Zeusi. A lui si deve l'edificazione del Tempio di Ercole e le Muse nei pressi del Circo Flaminio.\nEgli era il nipote di Servio Fulvio Petino Nobiliore, console nel 255 a.C. ed ebbe due figli: Marco Fulvio Nobiliore, console nel 159 a.C. e Quinto Fulvio Nobiliore, console nel 153 a.C. a cui si deve la riforma del calendario che persiste ancor oggi nel mondo occidentale.\nPrima di lui il capodanno, infatti, iniziava con le idi di marzo. Da quel momento, invece, l'anno comincia il primo di gennaio.\nParlano di lui.\nA lui accenna Petrarca (\"Epist\". III 29, 66-67)."}
{"id": "1903110", "revid": "115837", "url": "https://it.wikipedia.org/wiki?curid=1903110", "title": "Fontana del Pescatore", "text": "La fontana del Pescatore \u00e8 una fontana del 1768. Si trova lungo la strada che collega Palermo a Monreale.\nStoria.\nLa strada fu realizzata su volere di Francesco Testa, arcivescovo di Monreale, in sostituzione della precedente troppo ripida e malridotta. Il progetto prevedeva la messa in opera di alcune fontane lungo il percorso per confortare i viandanti durante il ripido cammino.\nLa fontana del Pescatore venne costruita nel 1768, ad opera dello scultore Ignazio Marabitti.\nDescrizione.\nL'opera richiama lo stile di Giacomo Serpotta ed \u00e8 costituita da una grande vasca marmorea posta su due file di gradini.\nDal centro della vasca emerge una formazione rocciosa su cui sono due delfini cavalcati da due puttini.\nPi\u00f9 in basso altri due putti si specchiano nell'acqua.\nPoco distante, seduto su una roccia e nell'atto di pescare, si trova un altro putto, da cui il nome alla fontana."}
{"id": "1903114", "revid": "1628923", "url": "https://it.wikipedia.org/wiki?curid=1903114", "title": "Funzione simmetrica", "text": "In matematica, per funzione simmetrica si pu\u00f2 intendere una funzione di pi\u00f9 variabili che risulti invariante sotto permutazione dei suoi argomenti. Questa definizione sarebbe l'estensione naturale della definizione che si d\u00e0 di polinomio simmetrico, ma non c'\u00e8 una teoria sviluppata riguardo a funzioni simmetriche non polinomiali.\nUna definizione correlata, ma non uguale, identifica per definizione una funzione simmetrica come un elemento dell'anello delle funzioni simmetriche, un oggetto che in parole povere rappresenta il limite degli anelli dei polinomi simmetrici in formula_1 variabili al tendere di formula_1 all'infinito. Esso compare nella combinatoria, dove risulta utile per studiare i rapporti che intercorrono tra polinomi simmetrici, senza dover portarsi continuamente dietro un numero fissato di variabili, e nella teoria della rappresentazione dei gruppi.\nMotivazione.\nMolte relazioni tra polinomi simmetrici non dipendono dal numero di variabili. Ad esempio, una delle identit\u00e0 di Newton afferma che\ndove gli formula_4 sono i polinomi simmetrici elementari, e questo \u00e8 valido per ogni formula_1, con l'accortezza di ricordarsi che formula_6 se formula_7. Il desiderio di scrivere questo nella forma pi\u00f9 abbreviata\nsi pu\u00f2 realizzare nell'anello delle funzioni simmetriche.\nDefinizione.\nL'anello delle funzioni simmetriche si indica di solito con formula_9; ci sono due modi differenti per definirlo, una che richiama le serie formali di potenze, l'altra il limite diretto. formula_10 sar\u00e0 sempre un anello commutativo.\nMediante serie formali di potenze.\nQuesta costruzione parte con l'anello delle serie formali di potenze formula_11 su formula_10 e definisce formula_9 come il sottoanello delle serie formali formula_14 che soddisfano le propriet\u00e0 seguenti:\nPer la seconda condizione, ogni elemento di formula_9 \u00e8 una somma finita, poich\u00e9 solo un numero finito di gradi sono permessi, di elementi omogenei che a loro volta per\u00f2 sono somme infinite di termini (infatti se formula_14 comprende il termine formula_19 deve anche comprendere ogni formula_20 per formula_21).\nPer ogni formula_22 non negativo, gli elementi formula_4 sono quindi definiti come la somma formale dei prodotti di formula_22 distinte indeterminate; formula_9 risulta essere un anello graduato con grado dato dal grado totale dei polinomi.\nMediante limite diretto di anelli.\nQuesta costruzione \u00e8 pi\u00f9 laboriosa, ma descrive meglio la relazione che esiste tra formula_9 e i singoli anelli di polinomi simmetrici formula_27.\nOra, per ogni formula_1 \u00e8 definito un omomorfismo di anelli suriettivo formula_29 da formula_30 a formula_27, definito dall'imporre l'ultima coordinata a 0. Esso ha nucleo non banale e i suoi elementi hanno grado almeno formula_32 (sono multipli di formula_33). Questo implica che la sua restrizione agli elementi di grado al pi\u00f9 formula_1 \u00e8 una corrispondenza biunivoca e lineare, con la propriet\u00e0 che formula_35 per ogni formula_36.\nL'inverso di questa trasformazione pu\u00f2 essere esteso in modo univoco ad un omomorfismo formula_37 da formula_27 a formula_30 come conseguenza del teorema fondamentale per i polinomi simmetrici. Essendo le immagini formula_40 ancora algebricamente indipendenti su formula_10, l'omomorfismo formula_37 \u00e8 iniettivo e pu\u00f2 essere visto come un'immersione.\nL'anello formula_9 infine \u00e8 definito come il limite diretto di tutti questi anelli soggetti a tali inclusioni. formula_9 risulta essere un anello graduato poich\u00e9 le formula_37 sono compatibili con le strutture graduate dei singoli anelli.\nOsservazioni.\nBisogna sottolineare che il termine \"funzione simmetrica\" \u00e8 un nome improprio, poich\u00e9 nessuna corrispondenza funzionale pu\u00f2 essere in generale definita per questi elementi, che tipicamente sono somme infinite, senza imporre restrizioni sulle variabili. Il termine per\u00f2 \u00e8 entrato nell'uso, come evidenziato da MacDonald nel 1979, cui sostanzialmente si deve la seconda costruzione:\nPer definire una singola funzione simmetrica si pu\u00f2 quindi o indicare una serie di potenze che soddisfi le propriet\u00e0 date dalla prima definizione o dare esplicitamente un polinomio simmetrico in formula_1 variabili per ogni naturale formula_1 in un modo compatibile con la seconda definizione. Un'espressione in un numero indefinito di indeterminate pu\u00f2 andare bene per entrambi. Ad esempio \ndefinisce il polinomio simmetrico elementare di secondo grado.\nDenotando con formula_49 il polinomio simmetrico in formula_1 variabili associato alla funzione simmetrica formula_51, dalla seconda definizione si ricava il seguente principio fondamentale:\nCi\u00f2 \u00e8 vero poich\u00e9 si pu\u00f2 sempre ridurre il numero di variabili, sostituendo 0 al posto delle variabili da eliminare, e al contrario aumentarlo, applicando l'omomorfismo formula_37.\nPropriet\u00e0.\nPer quanto detto sopra e all'inizio dell'articolo, l'affermare queste identit\u00e0 nell'anello delle funzioni simmetriche equivale ad affermalo per ogni numero di variabili. Alcune identit\u00e0 fondamentali sono\nformula_9 possiede anche alcune importanti propriet\u00e0 \"strutturali\": ad esempio l'insieme delle funzioni simmetriche monomiali parametrizzate per partizioni formano una base di formula_9 come formula_10-modulo graduato, cos\u00ec come le funzioni di Schur.\n\u00c8 definito inoltre un automorfismo involutorio che tra le altre cose scambia tra loro le funzioni simmetriche elementari e le funzioni simmetriche omogenee complete.\nCome algebra, esso \u00e8 isomorfo all'anello dei polinomi in un numero infinito di variabili formula_67, dove formula_68 ha grado formula_69, tramite la mappa che manda formula_70 in formula_68 (questa affermazione non \u00e8 altro che un'altra espressione del teorema fondamentale per i polinomi simmetrici). Ci\u00f2 porta ad alcune conseguenze, come che il sottoanello di elementi con grado al pi\u00f9 formula_1 \u00e8 isomorfo all'anello dei polinomi simmetrici in formula_1 variabili."}
{"id": "1903116", "revid": "52076", "url": "https://it.wikipedia.org/wiki?curid=1903116", "title": "Girl Guiding - Guidismo per ragazze", "text": "Girl Guiding - Guidismo per ragazze (\"Girl Guiding\") \u00e8 un saggio di Robert Baden-Powell. \u00c8 il pi\u00f9 autorevole manuale dedicato al guidismo.&lt;br&gt;\nEsso viene normalmente assimilato a \"Scautismo per ragazzi\" (come dimostra anche la versione italiana del titolo) ma in realt\u00e0 si discosta da questo in quanto \"Scautismo per ragazzi\" tratta dell'educazione degli esploratori nell'et\u00e0 del reparto: Girl Guiding al contrario sviluppa il discorso nelle tre branche intendendo il termine Guidismo in senso lato.\nPubblicato per la prima volta nel 1918, non ha mai avuto lo stesso successo di \"Scautismo per Ragazzi\", nonostante la diffusione del guidismo in tutto il mondo. \u00c8 stato pubblicato in Italia solamente come allegato al numero 155 della rivista \"Esperienze &amp; progetti\" del Centro Studi ed Esperienze Scout Baden-Powell."}
{"id": "1903118", "revid": "38120", "url": "https://it.wikipedia.org/wiki?curid=1903118", "title": "Girl Guiding", "text": ""}
{"id": "1903119", "revid": "38120", "url": "https://it.wikipedia.org/wiki?curid=1903119", "title": "Girl guiding", "text": ""}
{"id": "1903120", "revid": "38120", "url": "https://it.wikipedia.org/wiki?curid=1903120", "title": "Guidismo per ragazze", "text": ""}
{"id": "1903121", "revid": "71433", "url": "https://it.wikipedia.org/wiki?curid=1903121", "title": "Conflitto di interessi (film)", "text": ""}
{"id": "1903123", "revid": "599013", "url": "https://it.wikipedia.org/wiki?curid=1903123", "title": "Luca Pastine", "text": "Carriera.\nHa militato in diverse squadre professionistiche italiane tra cui la Casertana, il e il , con cui ha collezionato decine di presenze in serie A.\nNel 1995 par\u00f2 un rigore alla (per la precisione a Fabrizio Ravanelli) durante un derby vinto poi dal col punteggio di 3-2.\nNegli ultimi anni della carriera ha giocato in diverse squadre di serie C, chiudendo con la nella sua citt\u00e0 natale.\nNella stagione 2008-2009 ha ricoperto il ruolo di allenatore dei portieri della Sarzanese."}
{"id": "1903128", "revid": "748037", "url": "https://it.wikipedia.org/wiki?curid=1903128", "title": "Fontana del Cavallo Marino", "text": "La fontana del Cavallo Marino \u00e8 una fontana del XVIII secolo. Si trova in piazza Santo Spirito a Palermo.\nStoria.\nLa fontana venne realizzata su progetto dello scultore Ignazio Marabitti.\nLa sua prima collocazione era all'interno del giardino del palazzo Ajutamicristo.\nNel 1864, durante i lavori di restauro di piazza Santo Spirito, il comune di Palermo decise di spostarla nella sua collocazione attuale, l\u00ec dove un tempo sorgeva la chiesa di San Nicol\u00f2 alla Kalsa, distrutta dal terremoto del 5 marzo 1823."}
{"id": "1903129", "revid": "2519", "url": "https://it.wikipedia.org/wiki?curid=1903129", "title": "Hinrichshagen", "text": ""}
{"id": "1903130", "revid": "729019", "url": "https://it.wikipedia.org/wiki?curid=1903130", "title": "Presale", "text": "Il presale, o pi\u00f9 correttamente presales (termine inglese traducibile come \"prima delle vendite\") \u00e8 l'attivit\u00e0 preliminare alla vendita volta all'analisi, alla raccolta dei requisiti, alla promozione di nuove soluzioni da poter svolgere anche presso il cliente allo scopo di promuovere i servizi o i prodotti di un determinato mercato. \nLa funzione aziendale che si identifica nel preselling realizza proposte tecniche, analisi di fattibilit\u00e0, controllo dei costi e dei tempi di realizzazione. La funzione aziendale che sviluppa il preselling fornisce:\nInoltre la funzione aziendale che sviluppa le attivit\u00e0 di preselling pianifica le competenze necessarie alle funzioni di riferimento e monitora il livello di soddisfazione dei Clienti assegnati e l'evoluzione del mercato di competenza per individuare nuove tendenze ed opportunit\u00e0."}
{"id": "1903133", "revid": "287204", "url": "https://it.wikipedia.org/wiki?curid=1903133", "title": "Hard Rock Stadium", "text": "L'Hard Rock Stadium, precedentemente noto come Joe Robbie Stadium (1987\u20131996), Pro Player Park (1996), Pro Player Stadium (1996-2005), Dolphin Stadium (1984-1987) e (2005-2009), Land Shark Stadium (2009) e Sun Life Stadium (2009\u20132016), \u00e8 un impianto sportivo situato a Miami Gardens, Florida. Ospita le partite dei Miami Dolphins della NFL e dei Miami Hurricanes della NCAA.\nStoria.\nLo stadio, che fu il primo impianto sportivo di questo tipo costruito interamente con fondi privati, venne inaugurato il 16 agosto 1987, intitolato a Joe Robbie, dirigente sportivo, avvocato e imprenditore statunitense di origini libanesi, primo proprietario originale della franchigia di football americano dei Miami Dolphins che cominci\u00f2 la campagna culminata con la costruzione dello stadio.\nLa realizzazione di \"sky box\" esclusivi e la sottoscrizione di abbonamenti a lungo termine che davano accesso a servizi esclusivi aiutarono nella raccolta di fondi per la costruzione dello stadio, cosa che oggi \u00e8 diventata prassi comune.\nNel 1990 Wayne Huizenga, uomo di primissimo livello della Blockbuster, acquist\u00f2 il 15% dei Miami Dolphins e il 50% dello stadio, acquisendo poi nel 1994 il restante 50% di propriet\u00e0 dello stadio e il completo controllo sulla squadra. Lo stesso Huizenga fu anche il promotore dell'ingresso di una squadra di baseball quando la Major League Baseball decise di ampliare la lega aggiungendo due squadre, delle quali una sarebbe stata assegnata alla Florida. La concorrenza era molto agguerrita e rischiava di mandare in fumo i piani di Wayne Huizenga: la citt\u00e0 di Orlando reclamava una squadra per via del proprio turismo, mentre Tampa Bay aveva il vantaggio di possedere uno stadio a St.Petersburg (successivamente entrer\u00e0 con i Tampa Bay Rays), ma alla fine la spunt\u00f2 la citt\u00e0 di Miami che diede il nome alla squadra prendendo spunto dal pesce Marlin. La spesa per l'acquisizione della franchigia, che assunse il nome di Florida Marlins, ammont\u00f2 a 95 milioni di dollari. Dal 1993 i Dolphins divisero fino al 2011 lo stadio con i Marlins; nel 2012 i Florida Marlins cambiarono nome in Miami Marlins, trasferendosi in un nuovo impianto, il Marlins Park realizzato dove prima sorgeva l'Orange Bowl.\nNel 1996 vi fu il cambio del nome in \"Pro Player Stadium\" con l'arrivo dello sponsor ufficiale: la Fruit of the Loom.\nLa prima partita fu una gara di preseason contro i Bears il 16 agosto 1987. Dal 1991, sono stati innumerevoli gli interventi di miglioramento, soprattutto per il drenaggio dell'erba. Dopo la stagione 2014 l'impianto ha subito un vasto ammodernamento, la cui prima parte \u00e8 terminata nell'estate 2015 con il rifacimento di parte dell'anello inferiore e l'installazione di nuove sedute, che ha ridotto la capacit\u00e0 a 65.326 spettatori. Nell'estate 2016 \u00e8 stato terminato il rifacimento dello stadio e alla struttura \u00e8 stato dato il nuovo nome di Hard Rock Stadium (il vecchio contratto di sponsorizzazione era infatti scaduto nel precedente mese di gennaio).\nLo stadio ha ospitato 6 edizioni del Super Bowl (XXIII, XXIX, XXXIII, XLI, XLIV, LIV), e due World Series (1997 e 2003).\nLo stadio ha ospitato anche WrestleMania XXVIII, l'evento pi\u00f9 importante di wrestling firmato WWE, il 1\u00ba aprile 2012, in occasione del quale fu battuto il record di presenze nello stadio: 78363 spettatori.\nLo stadio ha ospitato il Miami Open 2019, uno dei pi\u00f9 importanti tornei di tennis maschile e femminile.\nVenne inoltre sfruttato per la realizzazione di alcune scene del film \"Ace Ventura - L'acchiappanimali\"."}
{"id": "1903146", "revid": "838137", "url": "https://it.wikipedia.org/wiki?curid=1903146", "title": "Romanelli Volley", "text": "La Romanelli Volley \u00e8 stata una societ\u00e0 pallavolistica femminile italiana con sede a Firenze.\nStoria.\nLa Romanelli Volley \u00e8 stata fondata nel 1996 per volere della Banca Romanelli, da cui il nome deriva: dopo aver acquistato il titolo sportivo della rinunciataria Jogging Volley Altamura, la neonata societ\u00e0 ha la possibilit\u00e0 non solo di partecipare al campionato di Serie A1 1996-97, ma anche alla Coppa CEV, visto la qualificazione raggiunta dalla squadra pugliese nell'annata precedente: l'esperienza europea si conclude con la sconfitta in finale ad opera della Gierre Roma Pallavolo; nella stessa annata raggiunge il terzo posto in Coppa Italia ed i quarti di finale nei play-off scudetto.\nNella stagione successiva la squadra chiude il campionato all'ultimo posto in classifica retrocedendo in Serie A2: tuttavia nella stagione 1998-99, grazie alla vittoria dei play-off promozione torna nuovamente in Serie A1.\nLa Romanelli Volley disputa quindi il massimo campionato italiano per tre annate consecutive con un andamento costante, mantenendo sempre posizioni di met\u00e0 classifica, che non la qualificano n\u00e9 ai play-off scudetto, n\u00e9 a competizioni europee, cos\u00ec come in Coppa Italia viene eliminata nei primi turni. Durante la stagione 2002-03, la societ\u00e0 viene investita da una crisi finanziaria ed \u00e8 costretta a ritirate la squadra durante il corso delle competizione: la Romanelli Volley scompare quindi dal panorama pallavolistico."}
{"id": "1903148", "revid": "1776051", "url": "https://it.wikipedia.org/wiki?curid=1903148", "title": "Teodoro II di Milano", "text": "Biografia.\nPoco si sa sulla vita di Teodoro II. Fonti locali, tarde e dubbie, lo indicano quale fratello di Aurona e quindi figlio di Ansprando e fratello di Liutprando e Sigiprando. Tuttavia, Paolo Diacono nella sua \"Historia Langobardorum\" non fa alcun cenno a tale personaggio, nemmeno laddove narra le vicende dei figli di Ansprando.\n, forse fondato dallo stesso Teodoro poco prima . "}
{"id": "1903150", "revid": "287814", "url": "https://it.wikipedia.org/wiki?curid=1903150", "title": "Alessandro Mandarini", "text": "Biografia.\nUnico figlio maschio di Francesco Mandarini e Lucrezia di Fortuna, si form\u00f2 presso l'Accademia Militare di Napoli, affiancando gli studi militari con quelli di lettere. Terminati questi studi, fece il suo ingresso nella vita pubblica di Maratea nel 1794, quando don\u00f2 266 ducati al municipio della citt\u00e0 per estinguere un debito contratto con la Regia Corte per l'approvvigionamento di grano per i poveri.\nNel 1795 spos\u00f2 Eleonora Tartaglia, dalla quale ebbe dieci figli, tra cui uno battezzato personalmente del Re Ferdinando al quale dette il suo nome.\nPi\u00f9 volte sindaco della citt\u00e0, promosse attivit\u00e0 di sostegno per i pi\u00f9 bisognosi e la realizzazione di opere pubbliche, in molti casi eseguite a sue spese.\nNel corso della sua carriera militare ottenne il titolo onorifico di \"viceconsole di Malta\" (1795) e il re di Napoli gli confer\u00ec nel 1799 il titolo di \"salvatore della patria\" per aver aiutato a sedare le rivolte filo-francesi. \nDurante l'insurrezione calabrese, il 14 luglio 1806 fu nominato Governatore di Maratea, e al comando di 1000 uomini difese il \"Castello\" di Maratea dall'assedio napoleonico portato avanti da Jean Maximilien Lamarque, ma dovette arrendersi in mancanza dell'aiuto promesso dall'esercito inglese e per la scarsit\u00e0 di viveri. Si trasfer\u00ec a Cefal\u00f9 e con il ritorno dei Borboni sul trono fu nominato intendente per la Calabria Citra (l'attuale provincia di Cosenza). \nTenne la carica per cinque anni e quindi si ritir\u00f2 a vita privata: gli fu concessa una pensione vitalizia e venne decorato con la gran croce dell'ordine cavalleresco costantiniano. Mor\u00ec in Calabria a San Lucido e venne sepolto nella chiesa parrocchiale del paese, in un sepolcro realizzato dall'architetto napoletano Cuciniello, dove \u00e8 stato scritto: \nRicordi e dediche.\nA Maratea gli sono stati dedicati una lapide presso il santuario di San Biagio del 12 maggio 1906, in ricordo della resistenza contro i francesi, e un busto di marmo nella \"villa comunale\" nel 1966. Inoltre gli \u00e8 stata intitolata la via tra \"piazza Vitolo\" e il \"parcheggio Padre Pio\"."}
{"id": "1903151", "revid": "123390493", "url": "https://it.wikipedia.org/wiki?curid=1903151", "title": "Lopez Lomong", "text": "Biografia.\nLopez Lomong nasce in Sudan, ma gi\u00e0 all'et\u00e0 di 6 anni abbandona il paese africano. Nel 1991, mentre si trova ad una cerimonia religiosa, viene rapito dalle milizie filo governative dei Janjawid. I genitori lo credono morto e celebrano i suoi funerali. In realt\u00e0 Lomong riesce a sopravvivere alla prigionia e, dopo 3 settimane di detenzione, fugge in un campo profughi del Kenya nel quale rimane per 10 anni. Nel 2000, percorre a piedi oltre 8\u00a0km per poter assistere, su una vecchia TV in bianco e nero, alla cerimonia di apertura dei Giochi olimpici di Sidney.\nNel 2001 decide di scrivere una lettera aperta sui sacrifici che sarebbe stato disposto a fare pur di poter vivere negli Stati Uniti d'America. La sua richiesta viene accolta e gli viene data la possibilit\u00e0 di vivere con una famiglia adottiva a Tully, nello stato di New York in modo da diventare cittadino statunitense a tutti gli effetti.\nNel 2003 ritrova i genitori naturali, che credeva morti nella guerra civile: sua madre, venuta a conoscenza del fatto che il figlio \u00e8 ancora vivo ed \u00e8 fuggito negli Stati Uniti, riesce a chiamarlo, utilizzando per la prima volta il telefono. Nel 2007 Lomong, ha la possibilit\u00e0, grazie a un programma umanitario, di tornare in Africa e riabbracciarli.\nDal 2004 vince per tre volte il campionato dello stato di New York sui 1500 e nel 2007 si laurea campione NCAA.\nAi Giochi olimpici di \u00e8 portabandiera per gli Stati Uniti d'America. La scelta ricade su di lui, e non su atleti pi\u00f9 conosciuti, per mandare un forte messaggio politico al governo cinese. La Cina \u00e8 infatti da tempo sotto accusa per gli aiuti al governo sudanese, ritenuto colpevole del genocidio del Darfur, oltre che per l'invasione e le torture in Tibet. In gara si ferma in semifinale."}
{"id": "1903156", "revid": "36426", "url": "https://it.wikipedia.org/wiki?curid=1903156", "title": "Benedetto Buglioni", "text": "Biografia.\nBenedetto Buglioni si form\u00f2 nella bottega di Andrea della Robbia che lo istruisce sulle varie tecniche di smaltatura di terracotta invetriata (terracotta smaltata). Grazie a una tecnica pi\u00f9 veloce e meno finita riusc\u00ec ad abbassare i costi della produzione di ceramica smaltata, ottenendo importanti commissioni come il fregio delle \"Opere della Misericordia\" all'Ospedale del Ceppo a Pistoia, eseguita in larga parte dal nipote Santi Buglioni.\nNegli anni 1480, Buglioni apre la propria bottega a Firenze. La maggior parte delle sue opere sono sculture in terracotta secondo lo stile dei Della Robbia. Tra il 1487 e il 1490 Benedetto e suo fratello Francesco lavorano a Perugia dove realizzano un altare per la cattedrale.\nPi\u00f9 tardi, ancora una volta insieme al fratello (e poi con il nipote Santi Buglioni), lavora su pi\u00f9 tavole realizzate per la collegiata di Santa Cristina a Bolsena."}
{"id": "1903158", "revid": "889434", "url": "https://it.wikipedia.org/wiki?curid=1903158", "title": "Osvaldo Soriano Football Club", "text": "L'Osvaldo Soriano Football Club (OSFC) \u00e8 la rappresentativa nazionale di calcio degli scrittori italiani. Nata nel settembre 2001, ha inizialmente avuto sede a Cesena, per spostare poi la sede operativa a Torino. L'OSFC \u00e8 nato da un'idea di Paolo Verri e delle operatrici culturali Paola Cimatti e Silvia Brecciaroli, promuove e sostiene progetti di solidariet\u00e0 e beneficenza.\nAttraverso l'organizzazione di eventi calcistici e culturali si propone di far avvicinare sempre pi\u00f9 persone alla lettura, ai libri e alla letteratura creando occasioni di scambio fra scrittori italiani e stranieri e donando libri a ospedali, carceri e biblioteche. Il nome della squadra \u00e8 un tributo a Osvaldo Soriano, giornalista e scrittore argentino autore di \"Triste, solitario y final\", grande appassionato di calcio, che mise questo sport al centro di molti suoi scritti (fra questi \"Pensare coi piedi\" e \"F\u00f9tbol, storie di calcio\").\nLe pubblicazioni.\nL'Osvaldo Soriano Football Club ha ispirato il film documentario \"Scrittori nel pallone\" di Davide Minnella, Alessandro D'Alessandro e Annalisa Lo Pinto, presentato all'edizione 2006 del Festivaletteratura di Mantova. Nel 2005 la Gazzetta dello Sport ha pubblicato \"A schema libero\", una raccolta di racconti su trentacinque anni di storia del calcio mondiale scritti dai giocatori-scrittori dell'Osvaldo Soriano Football Club. Nel 2010, in occasione del Campionato mondiale di calcio in Sudafrica, l'OSFC ha pubblicato \"Era l'anno dei mondiali\", uscito in allegato al \"Corriere della Sera\". Nel 2012 invece \"Fughe per la vittoria\" (Bimed-Fondazione Borgonovo), raccolta di storie per raccogliere fondi per la SLA. Nel 2013 \u00e8 la volta di \"Racconti in bottiglia\", un progetto editoriale realizzato per la Citt\u00e0 di Marsala, nominata nel 2013 Citt\u00e0 europea del vino. Il progetto, promosso insieme al Corriere della Sera, ha visto la pubblicazione di una serie di racconti sul sito corriere.it, che sono poi diventati un volume, edito sempre dal Corriere. Nel 2014, durante i Mondiali brasiliani, su iniziativa di Dino Giarrusso gli autori dell'OSFC diventano \"Penne mondiali\" curando una rubrica quotidiana per il canale sport del sito Tiscali.it\nWriters' League.\nLa nazionale scrittori partecipa alla Writer's League, torneo internazionale - nato da un'idea di Alessandro Baricco - tra squadre di scrittori di vari Paesi per favorire l'incontro e il confronto tra le varie realt\u00e0 letterarie (ad esempio Svezia, Inghilterra, Germania, Ungheria, Turchia, Israele, Norvegia e altre). La prima edizione della Writers' si \u00e8 svolta nel 2005 a San Casciano dei Bagni (Siena). Due le edizioni del 2006, la prima a Brema (Germania) e la seconda a Coverciano (Firenze). Nel 2007 l'organizzazione \u00e8 toccata a Malm\u00f6 (Svezia): le prime quattro edizioni sono state tutte vinte dalla Svezia. Nel 2010 la Writers' League si \u00e8 trasferita a Unna (Germania) con vittoria dei padroni di casa tedeschi. Nel 2012 e 2013 si \u00e8 giocata a Haifa (Israele) dove si \u00e8 registrato il doppio trionfo degli azzurri dell'OSFC. Nel 2019 a Tito, in provincia di Potenza, gli italiani hanno vinto di nuovo il torneo.\nLa squadra.\nGli attuali componenti della rosa sono Stefano Lazzarini (portiere), Martino Ferrario (portiere), Marco Mathieu (difensore), Giampaolo Simi (difensore), Marco Cassardo (difensore), Francesco Marocco (difensore), Claudio Menni (difensore), Mirko Romano (difensore), Valerio Aiolli (difensore), Luigi Sardiello (difensore), Emanuele Cerquiglini (difensore), Fabio Geda (difensore), Francesco Forlani (difensore), Enrico Remmert (difensore), Paolo Verri (difensore), Walter Lazzarin (difensore), Emmanuele Bianco (centrocampista), Emiliano Sbaraglia (centrocampista), Emiliano Zannoni (centrocampista), Marco Bernini (centrocampista), Paolo Valoppi (centrocampista), Gianluca Lombardi d'Aquino (centrocampista), Dino Giarrusso (centrocampista), Davide Longo (centrocampista), Carlo D'Amicis (centrocampista), Paolo Sollier (centrocampista), Cristiano Cavina (centrocampista), Francesco Trento (attaccante), Emiliano Audisio (attaccante), Nicola Boccola (attaccante), Carlo Grande (attaccante), Marco Boccia (attaccante), Stefano Sardo (attaccante), Alessandro Fabbri (attaccante).\nNel corso degli anni sono stati oltre cinquanta gli scrittori a indossare la maglia azzurra: tra gli altri Alessandro Baricco (centrocampista), Maurizio Ternavasio, Gian Luca Favetto (portiere), Alessandro Perissinotto (terzino), Michele Mari, Marco Bettini, Marco Bosonetto, Sandro Santori, Francesco Zardo, Carlo Lucarelli (punta), Carlo Feltrinelli, Dario Voltolini, Enzo Fileno Carabba, Andrea Cotti, Davide Pinardi, Fernando Acitelli e Beppe Severgnini (mediano).\nIl primo allenatore dell'OSFC \u00e8 stato Giancarlo Magrini; dal 2005 il ruolo di mister \u00e8 passato a Paolo Sollier, Il bomber \u00e8 Francesco Trento con oltre 100 gol; il capitano \u00e8 Carlo D'Amicis.\nLo sponsor tecnico \u00e8 Adidas.\nFra i sostenitori della squadra Niccol\u00f2 Ammaniti, Loriano Macchiavelli, Francesco Piccolo, Giampiero Rigosi, Gabriele Romagnoli, Marco Travaglio, Darwin Pastorin."}
{"id": "1903165", "revid": "1186766", "url": "https://it.wikipedia.org/wiki?curid=1903165", "title": "Guida", "text": ""}
{"id": "1903167", "revid": "754039", "url": "https://it.wikipedia.org/wiki?curid=1903167", "title": "Natale di Milano", "text": "Biografia.\nSecondo i cataloghi episcopali milanesi di epoca medioevale, Natale avrebbe retto l'arcidiocesi di Milano, dal 740 al 741, per un totale di 14 mesi.\nAlla sua morte fu sepolto nella chiesa di San Giorgio al Palazzo, a Milano, da lui eretta anche grazie al contributo del re Ratchis, presso l'antico \"palatium\" romano. L'evento della fondazione venne commemorato con un'epigrafe presente sul sepolcro del vescovo, oggi scomparsa ma ancora riportata dai cronisti del XVI secolo; questa iscrizione precisava anche che Natale era morto all'et\u00e0 di 72 anni e ne esaltava le ottime qualit\u00e0 nel proprio incarico.\nScrittori postumi lo classificheranno come un uomo di grande cultura con una particolare predilezione del latino, del greco e dell'ebraico.\nSi dimostr\u00f2 un grande oppositore dell'eresia ariana.\nVenerato come santo, la Chiesa cattolica lo ricorda il 13 maggio."}
{"id": "1903168", "revid": "85591067", "url": "https://it.wikipedia.org/wiki?curid=1903168", "title": "Quartieri di Rostock", "text": ""}
{"id": "1903172", "revid": "486946", "url": "https://it.wikipedia.org/wiki?curid=1903172", "title": "Francesco Ferdinando d'Austria", "text": ""}
{"id": "1903173", "revid": "1543377", "url": "https://it.wikipedia.org/wiki?curid=1903173", "title": "Aprilia SXV", "text": "L'Aprilia SXV \u00e8 una moto da \"supermotard\" prodotta dall'Aprilia. Questa moto viene venduta in quattro diversi modelli: 450 e 550 cm\u00b3 stradale e 450 e 550\u00a0cm\u00b3 VDB Replica.\nSXV 450, 550.\nL'Aprilia SXV \u00e8 un supermotard inizialmente solo un prototipo da competizione che vinse il Mondiale Supermoto al suo debutto nel 2004. Come tradizione Aprilia vuole, sono moto che sin dalla loro prima comparsa (nel 2003) destarono scalpore e interesse per la loro non convenzionalit\u00e0. Infatti differivano dalle altre concorrenti di categoria per la presenza di un telaio perimetrale in tubi d'acciaio con montanti in lega d'alluminio, il forcellone in alluminio scatolato (che ricorda molto le supersportive) ma soprattutto il motore: la SXV fu il primo motard bicilindrico mai realizzato.\nEssendo il motard lo sport \"offroad\" in cui pi\u00f9 conta la potenza, questo motore dava un vantaggio non indifferente al pilota nelle piste da supermoto, nonch\u00e9 il telaio molto rigido adatto alla guida su strada pi\u00f9 di qualunque altro telaio di derivazione cross utilizzato finora per realizzare dei motard.\nSXV 450, 550 VDB Replica.\nLe VDB Replica sono moto derivate dalle ufficiali che corrono nel Mondiale Supermoto prodotte in tiratura limitata.\nSono in tutto e per tutto moto da pista, tant'\u00e8 che non \u00e8 prevista l'omologazione per circolare su strada: le Replica vengono vendute senza targa, luci e cavalletto, a testimonianza del fatto che siano delle ProntoGara al 100% \u00e8 anche il fatto che sono vendute direttamente con pneumatici slick, telaio inedito Factory alleggerito, batteria ridimensionata per il risparmio del peso, freni Brembo ufficiali, frizione antisaltellamento e molti altri accorgimenti, come serbatoio ridimensionato in carbonio, cerchi ultraleggeri, viteria in titanio ed ergal, porta seriale per il collegamento a PC (per la taratura della centralina elettronica), cambio elettronico, motore potenziato, sospensioni Marzocchi da 50\u00a0mm trattate al nitruro di titanio, telaietto regolabile e cerchio anteriore da gara da 16,5 pollici."}
{"id": "1903175", "revid": "767487", "url": "https://it.wikipedia.org/wiki?curid=1903175", "title": "Invarianza (matematica)", "text": "In matematica un oggetto (funzione, insieme, punto, ...) si dice invariante rispetto o sotto una trasformazione se esso rimane inalterato dopo l'azione di tale trasformazione. Il concetto di invarianza \u00e8 molto simile a quello di punto fisso.\nAltrimenti detto, dato un insieme formula_1 con una relazione d'equivalenza, un invariante \u00e8 una funzione formula_2 che sia costante su ogni singola classe: il suo valore non dipende dal rappresentante scelto. Si dice anche che formula_3 pu\u00f2 \"scendere al quoziente\". Tale definizione generalizza la precedente, cui ci si pu\u00f2 riportare ponendo come relazione d'equivalenza \"c'\u00e8 una trasformazione che porta l'elemento formula_4 nell'elemento formula_5\".\nIn teoria delle categorie, ogni funtore definisce un invariante, ma non ogni invariante \u00e8 funtoriale.\nIn analisi complessa ci sono delle definizioni accessorie: un insieme si dice invariante in avanti sotto la mappa formula_3 se formula_7, invariante all'indietro se formula_8 e completamente invariante se \u00e8 entrambe le cose."}
{"id": "1903176", "revid": "122246", "url": "https://it.wikipedia.org/wiki?curid=1903176", "title": "Nazionale di pallavolo femminile della Grecia", "text": "La nazionale di pallavolo femminile della Grecia \u00e8 una squadra europea composta dalle migliori giocatrici di pallavolo della Grecia ed \u00e8 posta sotto l'egida della Federazione pallavolistica della Grecia.\nRosa.\nSegue la rosa delle giocatrici convocate per il campionato europeo 2021."}
{"id": "1903184", "revid": "38120", "url": "https://it.wikipedia.org/wiki?curid=1903184", "title": "Giochi scout", "text": "Giochi scout (\"Scouting Games\") \u00e8 un saggio di Robert Baden-Powell dedicato ai giochi scout e alla loro valenza educativa.\nPubblicato per la prima volta nel 1910, esso \u00e8 suddiviso nei seguenti capitoli:"}
{"id": "1903185", "revid": "84184", "url": "https://it.wikipedia.org/wiki?curid=1903185", "title": "Divisione cancro", "text": ""}
{"id": "1903186", "revid": "38120", "url": "https://it.wikipedia.org/wiki?curid=1903186", "title": "Giochi Scout", "text": ""}
{"id": "1903187", "revid": "76963", "url": "https://it.wikipedia.org/wiki?curid=1903187", "title": "Paula Wagner", "text": "Biografia.\nNata nell'Ohio, si guadagna un BFA alla Carnegie Mellon School of Drama di Pittsburgh. Inizia la sua carriera come attrice, apparendo in produzioni teatrali di Broadway e off-Broadway, inoltre ha lavorato come commediografa, essendo coautrice della commedia \"Out of Our Father's House\".\nNel corso degli anni diviene una della pi\u00f9 importanti agenti dell'industria cinematografica, scopritrici di numerosi talenti. Agente per oltre quindici anni della Creative Artists Agency, che tra i suoi clienti ha annoverato Demi Moore, Liam Neeson, Kevin Bacon, Val Kilmer, Oliver Stone e Tom Cruise. Ha lavorato al fianco di Oliver Stone nei suoi film \"Nato il quattro luglio\" e \"The Doors\".\nNel 1993, assieme a Tom Cruise, fonda la Cruise/Wagner Productions. Dalla loro collaborazione sono nati i film: \"Vanilla Sky\", \"L'ultimo samurai\", \"La guerra dei mondi\" e la serie completa di \"\". Gli altri progetti includono \"The Others\", \"Narc - Analisi di un delitto\", \"Chiedi alla polvere\" ed \"Elizabethtown\".\nIl 2 novembre del 2006 la MGM ha annunciato che Wagner e Cruise hanno acquistato una piccola parte del pacchetto azionario della United Artists. Wagner fu nominata amministratrice delegata e Cruise fu incaricato della produzione.\n\u00c8 sposata con Rick Nicita, agente di Tom Cruise e co-presidente della Creative Artists Agency.\nNel 2006 \u00e8 stata presidente di giuria al 63\u00aa Mostra internazionale d'arte cinematografica di Venezia, pi\u00f9 precisamente presidente della giuria del \"Premio Venezia Opera Prima Luigi De Laurentiis\"."}
{"id": "1903188", "revid": "767487", "url": "https://it.wikipedia.org/wiki?curid=1903188", "title": "Hoodoo (magia)", "text": "L'Hoodoo \u00e8 una forma di magia popolare sviluppatasi presso la popolazione afroamericana del Sud degli Stati Uniti. Esso presenta un forte carattere sincretico in quanto include elementi africani, europei e nativi americani.\nSpesso i praticanti della magia hoodoo vengono definiti \"rootworkers\", \"root doctors\" o \"two-headed doctors\" (\"dottori a due teste\"), sebbene il \"rootworking\" (il lavoro magico con le erbe e le radici) costituisca solo uno degli aspetti, per quanto importante, di questo sistema magico.\nOrigini.\nStoricamente la maggior parte dei praticanti dell'hoodoo sono stati afroamericani sebbene vi siano stati esempi di importanti \"root doctors\" bianchi. L'Hoodoo nasce infatti tra gli schiavi neri degli Stati Uniti sud-orientali e la sua presenza \u00e8 storicamente documentata in Alabama, Georgia, Louisiana, Arkansas, Florida, Mississippi, Carolina del Sud, Carolina del Nord, Virginia, Tennessee e Illinois. Oggi praticanti dell'hoodoo si possono trovare in tutte le aree statunitensi dove risieda una forte componente afroamericana, specialmente nelle grandi citt\u00e0 della West Coast e del Nord est.\nL'Hoodoo non \u00e8 una religione n\u00e9 si tratta di un sistema magico legato a una specifica tradizione religiosa e spesso i suoi praticanti appartengono dal punto di vista religioso al Cristianesimo. Gli \"hoodoo doctors\" del passato erano spesso itineranti e si spostavano di citt\u00e0 in citt\u00e0 offrendo le loro prestazioni; altri si fermavano in pianta stabile e aprivano negozi dedicati alla vendita della vasta gamma di prodotti utilizzati in questo sistema magico. L'hoodoo non \u00e8 un sistema magico riservato ai soli iniziati e alcuni procedimenti di base e superstizioni fanno ormai parte della tradizione folklorica nei contesti socioculturali afroamericani e pi\u00f9 in genere degli Stati Uniti meridionali.\nL'influenza della tradizione magica europea.\nTra i vari sistemi magici da cui l'hoodoo ha attinto vi \u00e8 anche la tradizione magica europea ed euroamericana, che ha esercitato la sua influenza sul sistema hoodoo attraverso i suoi grimori.\nPossiamo ricordare in particolare il grimorio \"Sixth and Seventh Books of Moses\", un grimorio europeo che afferma di essere basato sulla cabala ebraica sebbene abbia in realt\u00e0 pochi punti di contatto con la vera dottrina cabalistica. Esso contiene un vasto numero di simboli, sigilli e passaggi in ebraico collegati alla capacit\u00e0 di Mos\u00e8 di operare prodigi. Nonostante questo libro porti il nome di Mos\u00e8 come autore la prima copia di cui siamo a conoscenza risale alla met\u00e0 dell'Ottocento. I praticanti hoodoo generalmente non seguono i rituali esposti in tale grimorio, ma fanno largo uso dei simboli e dei sigilli in esso riportati.\nUn altro testo che ha esercitato una certa influenza sull'hoodoo \u00e8 \"Pow Wows or Long Lost Friend\" di John George Hohman, una raccolta di incantesimi pubblicata per la prima volta nel 1820 e basato sulle pratiche di magia popolare dei Pennsylvania Dutch. Tale libro fu introdotto presso la comunit\u00e0 dei praticanti dell'hoodoo tramite i cataloghi di vendita per corrispondenza di articoli magici (una tradizione che perdura ancora oggi sia nella forma classica che attraverso il commercio online) nei primi del '900 e da allora \u00e8 diventato un classico di riferimento per l'hoodoo. Gli incantesimi di Hohman sono infatti imbevuti di preghiere e di simbolismi cristiani, cosa che li rendeva assai facili da integrare nel sistema hoodoo. Inoltre il libro affermava di costituire di per s\u00e9 un amuleto protettivo per chi lo portasse con s\u00e9, analogamente al concetto hoodoo della Bibbia come talismano.\nSistema filosofico.\nLa visione del mondo hoodoo \u00e8 generalmente fortemente cristiana, con una particolare influenza dell'Antico testamento. Questo \u00e8 particolarmente evidente nella fiducia nella provvidenza divina e nella \"giustizia retributiva\" amministrata da Dio. Nel mondo dell'Hoodoo, Dio \u00e8 visto come l\"'hoodoo doctor\" per eccellenza e anche i personaggi biblici diventano degli esempi e dei maestri: la Bibbia diventa dunque una fonte di primo piano per le pratiche e gli incantesimi, oltre ad essere usata come talismano.\nMos\u00e8.\nMos\u00e8 in particolare viene visto come uno dei pi\u00f9 potenti maestri hoodoo, in virt\u00f9 dei prodigi da lui compiuti in Egitto in relazione all'episodio biblico delle dodici piaghe. Questa visione di Mos\u00e8 \u00e8 all'origine dell'introduzione nel canone classico dei testi di riferimento dell'hoodoo dell'opera ottocentesca \"Sixth and Seventh Books of Moses\", una presunta raccolta di due grimori che Mos\u00e8 avrebbe dettato insieme ai cinque libri della Torah.\nLa Bibbia come talismano.\nNell'hoodoo la Bibbia \u00e8 vista, oltre che come testo sacro, anche come il pi\u00f9 grande libro di incantesimi del mondo. Importante ad esempio \u00e8 l'uso magico dei salmi biblici. La Bibbia \u00e8 anche di per s\u00e9 un potente talismano ed \u00e8 comune portarla con s\u00e9 per avere protezione o lasciarla aperta su un passaggio specifico rivolta in una data direzione per un certo numero di giorni.\nPratiche.\nLo scopo dell'hoodoo \u00e8 dare accesso alle forze sovrannaturali al fine di migliorare i vari aspetti della vita quotidiana come la fortuna, il denaro, l'amore, il lavoro, la salute, la vendetta. Nell'hoodoo si fa largo uso di erbe e pietre e ingredienti tradizionali degli incantesimi sono anche frammenti di ossa animali, oggetti personali e liquidi corporei (sangue mestruale, urina e sperma). Pratiche molto diffuse nel sistema magico hoodoo sono il contatto con gli spiriti dei defunti (tra cui quelli degli antenati) e l'uso magico dei salmi biblici.\nPozioni preparate in casa e amuleti fatti a mano sono una componente tradizionale dell'hoodoo rurale dei tempi passati, ma oggi esistono varie grosse compagnie specializzate nella produzione industriale su larga scala di prodotti magici hoodoo (erbe, radici, pietre, candele, incensi, oli, detersivi magici per il pavimento, mojo bags e colonie) i quali vengono poi venduti in negozi specializzati o per corrispondenza, tramite catalogo od online.\nHoodoo e Vud\u00f9.\nL'hoodoo \u00e8 spesso confuso con il Vud\u00f9. Sebbene i due termini abbiano forse un'etimologia comune, la differenza fondamentale sta nel fatto che il Vud\u00f9 \u00e8 una religione (che include anche pratiche magiche) mentre l'Hoodoo \u00e8 un sistema magico \"tout court\". Il Vud\u00f9 haitiano ha una propria cosmogonia e teologia e prevede l'adorazione degli spiriti dei loa (o lwa) in una pratica che presenta un certo grado di sincretismo con il cattolicesimo e la rende una religione separata dagli originari culti africani da cui deriva. L'Hoodoo, invece, non ha una propria teologia; in quanto sistema magico, \u00e8 indipendente da un sistema religioso particolare, sebbene venga spesso (e tradizionalmente) praticato in un contesto cristiano.\nPi\u00f9 labili sono i confini tra Hoodoo, Vud\u00f9 e Vud\u00f9 della Louisiana (o Vud\u00f9 di New Orleans): quest'ultimo, infatti, sviluppatosi nella colonia francese della Louisiana presso la popolazione africana di lingua francese o creola di Louisiana, \u00e8 una sorta di via di mezzo tra le due cose, prevedendo l'adorazione degli stessi loa del Vud\u00f9 haitiano ma ponendo, come l'Hoodoo, una grossa enfasi sulla magia popolare."}
{"id": "1903191", "revid": "123070267", "url": "https://it.wikipedia.org/wiki?curid=1903191", "title": "Britannia nel V e VI secolo", "text": "L'antica provincia romana di Britannia attravers\u00f2 nei secoli V e VI un periodo di profonde trasformazioni, tra la cessazione del dominio romano e l'affermazione dei regni anglosassoni.\nIl termine di \"Britannia post-romana\"(\"Sub-Roman Britain\" in lingua inglese) \u00e8 una denominazione inizialmente utilizzata in archeologia per indicare la cultura materiale della regione in epoca tardoantica e in questo periodo. L'uso del termine era legato ad un'idea di decadimento della qualit\u00e0 delle produzioni, in particolare della ceramica rispetto a quelle presenti durante l'impero romano. Tale ricostruzione storica \u00e8 stata in seguito superata e il termine \u00e8 quindi passato ad indicare il periodo storico.\nLe date convenzionali per il periodo sono fissate per il suo inizio alla fine del dominio romano, con la partenza delle ultime guarnigioni nel 407, e per la sua fine all'arrivo di sant'Agostino di Canterbury in Inghilterra nel 597. La cultura post-romana continu\u00f2 tuttavia anche in periodi successivi in particolare nell'Inghilterra occidentale e nel Galles.\nCon il termine ci si riferisce in particolare al territorio che era stato ricompreso nella provincia romana della Britannia, fino alla cosiddetta \"linea Forth-Clyde\", a nord della quale si trovavano le regioni controllate dai Pitti.\nIn quest'epoca la cultura era rappresentata da una mescolanza di elementi di derivazione romana e di elementi celtici, ma l'elemento sassone, gi\u00e0 presente saltuariamente sin dalle origini, assunse progressivamente il controllo del territorio e una posizione culturale dominante con la costituzione dei regni anglosassoni.\nFonti.\nLe fonti scritte riferite a quest'epoca sono particolarmente scarse, sebbene il periodo sia trattato in resoconti successivi con numerose invenzioni pi\u00f9 o meno leggendarie.\nTra le fonti locali contemporanee sono da citarsi la \"Confessio\" (o \"Dichiarazione\") di san Patrizio e il \"De excidio Britanniae\" (o \"Della rovina della Britannia\") di san Gildas. La prima \u00e8 utile soprattutto per quanto riguarda la condizione del Cristianesimo al tempo e rivela alcuni aspetti della vita dell'epoca, mentre la seconda opera ebbe lo scopo di ammonire i governanti contemporanei attraverso esempi: i materiali storici sono pertanto selezionati in vista dello scopo prefisso, non sono menzionate date e alcuni particolari sono errati. In alcuni casi per\u00f2 le testimonianze sui regni all'epoca esistenti e sullo sviluppo dei rapporti tra i Britanni e gli Anglosassoni sono le uniche che ci sono giunte.\nEsistono anche altre fonti contemporanee che menzionano la Britannia, ma vennero redatte nell'Europa continentale. Tra queste \u00e8 il noto rescritto dell'imperatore romano d'occidente Onorio, citato da Zosimo, uno storico bizantino del VI secolo nella sua \"Istor\u00eca n\u00e8a\". Il rescritto sarebbe stato indirizzato alle \"civitates\" (citt\u00e0) della Britannia, invitandole a provvedere autonomamente alla propria difesa. Dato che tuttavia Zosimo ne parla trattando di vicende dell'Italia meridionale si \u00e8 supposto anche che potesse in realt\u00e0 riferirsi alla regione italiana del \"Bruttium\", anzich\u00e9 alla Britannia.\nLa \"Chronica gallica\" si limita invece a segnalare imprecisamente che la Britannia, abbandonata dai Romani sarebbe finita direttamente in potere dei Sassoni e fornisce inoltre informazioni sul viaggio di san Germano d'Auxerre nella regione. Anche i riferimenti alla Britannia che si trovano nelle opere dello storico bizantino Procopio sono considerati di dubbia attendibilit\u00e0.\nTra le fonti successive che hanno trattato di questo periodo, deve essere citata l\"Historia ecclesiastica gentis Anglorum\" del venerabile Beda (inizi dell'VIII secolo), basata sulla gi\u00e0 citata opera di san Gildas: l'opera fornisce le date degli eventi, ma la narrazione \u00e8 fatta da un punto di vista anti-britanno. L\"Historia Brittonum\", tradizionalmente attribuita al monaco gallese Nennio, degli inizi del IX secolo, la Cronaca anglosassone, una compilazione annalistica compilata a partire dalla fine dello stesso secolo e basata su fonti sassoni occidentali, e gli \"Annales Cambriae\" o \"Annali del Galles\", della fine del X secolo, mescolano storia e mito e richiedono cautela nell'interpretazione.\nAltri scritti storici posteriori alla conquista normanna si basano sull'Historia Regum Britanniae di Goffredo di Monmouth, che sebbene presentato come opera storica \u00e8 oggi riconosciuto come resoconto fantastico con solo alcuni riferimenti storici.\nI riferimenti storici contenuti nelle vite dei santi sono, infine, per lo pi\u00f9 inattendibili e frutto di compilazioni tarde.\nRinvenimenti archeologici.\nLa quantit\u00e0 di oggetti appartenenti a quest'epoca rinvenuta negli scavi archeologici appare pi\u00f9 limitata rispetto al precedente periodo romano, per l'apparente tendenza ad utilizzare maggiormente materiali deperibili, come legno o cuoio. I siti scavati hanno per lo pi\u00f9 restituito fibule, vasi in ceramica e armi.\nLo studio degli usi funerari, sia cremazione che inumazione, e dei corredi funerari ha consentito di acquisire dati sulla struttura sociale e sull'identit\u00e0 culturale delle popolazioni, evidenziando una sostanziale continuit\u00e0 con il precedente periodo romano, la presenza di influssi dall'arte celtica e un mantenimento dei contatti commerciali con il mondo mediterraneo\nIn alcuni casi, come nella necropoli di Wasperton, nel Warwickshire, \u00e8 testimoniata la compresenza di Britanni e Sassoni e in altri siti sono attestate le reciproche influenze tra le due culture.\nGli insediamenti indagati sono costituiti prevalentemente da centri fortificati in altura (chiamati \"fortezze collinari\", o, in inglese, \"hillforts\"), citt\u00e0 e monasteri. A Tintagel gli scavi condotti negli anni trenta da Ralegh Radford hanno riportato in luce strutture a pianta rettangolare datate al V-VI secolo, inizialmente interpretate come un monastero e successivamente come un centro commerciale fortificato, dove \u00e8 stata rinvenuta una considerevole quantit\u00e0 di ceramica proveniente dal Mediterraneo.\nAltri scavi sono stati condotti da Leslie Alcock negli anni sessanta a Dinas Powys, con testimonianze di produzione metallurgica, e negli anni novanta a castello di Cadbury, una fortificazione dell'et\u00e0 del ferro rioccupata tra il 470 e il 580.\nLe indagini condotte nel campo dell'archeologia ambientale hanno anche documentato sopravvivenze e cambiamenti nelle pratiche agricole.\nStoria.\nAgli inizi del V secolo sappiamo che la provincia romana di Britannia apparteneva ancora all'impero romano d'Occidente, sotto l'imperatore Onorio. Gi\u00e0 dalla fine del secolo precedente si era manifestato un rallentamento economico, con la diminuzione di nuove monete coniate e le correlate difficolt\u00e0 nel pagamento del soldo all'esercito.\nNel 407 le truppe ancora restanti della guarnigione britannica, gi\u00e0 diminuite nel periodo precedente per i trasferimenti militari destinati a fronteggiare le invasioni barbariche nell'Europa continentale, elessero al trono imperiale l'usurpatore Costantino III. Questi si spost\u00f2 con tutte le forze ancora disponibili nell'isola al di l\u00e0 della Manica, per fronteggiare l'esercito inviatogli contro da Onorio, dal quale venne sconfitto e ucciso nel 411. Dopo la partenza delle ultime guarnigioni sembra che fossero gli stessi abitanti ad assicurare la difesa del territorio dalle incursioni sassoni e il rescritto di Onorio citato da Zosimo, se si riferisce alla Britannia, confermerebbe questo stato di fatto\nProgressivamente si sostituirono ai funzionari e alle istituzioni romane dei potentati locali di tipo feudale. Combattimenti tra diversi gruppi sono stati interpretati come contrasti tra favorevoli o contrari all'indipendenza dall'impero romano, ovvero tra seguaci della chiesa romana e del pelagianesimo, o ancora come conflitti sociali tra contadini e proprietari terrieri legati all'\u00e9lite urbana. La vita quotidiana dovette comunque continuare pressoch\u00e9 invariata nelle campagne e declinare nelle citt\u00e0, come sembra potersi constatare nel resoconto della visita in Britannia di san Germano d'Auxerre.\nSecondo il resoconto di san Gildas, Vortigen, che il venerabile Beda chiama \"re dei Britanni\" e data intorno al 446, avrebbe deciso di far arrivare dei mercenari sassoni a difesa dalle incursioni dei barbari come \"foederati\", secondo l'uso romano, stanziandoli \"nella parte orientale dell'isola\". In seguito, i Sassoni, accresciuti di numero da altri arrivi, si sarebbero ribellati e si sarebbero dati al saccheggio. Sarebbero stati quindi combattuti dal britanno-romano Ambrosio Aureliano, il quale potrebbe essere stato la base storica per la figura del re Art\u00f9 e al quale \u00e8 attribuita da alcune fonti la vittoria del monte Badon, intorno all'anno 500.\nL'avanzata sassone venne arrestata e i Britanni restarono in possesso del Galles e della parte dell'Inghilterra ad ovest della linea che congiunge York e Bournemouth, mentre i Sassoni controllarono il Northumberland, l'Anglia orientale e la parte sud-orientale dell'Inghilterra. San Gildas cita altri governanti britanni: Costantino di Dumnonia, Aurelio Canino, Vortipor della \"Demetia\", Cuneglasso e Maglocuno.\nUn'altra fase di espansione sassone dovette presentarsi nella seconda met\u00e0 del VI secolo. La battaglia di Dyrham combattuta nel 577 tra il re sassone Ceawlin del Wessex e i Britanni, avrebbe portato all'occupazione sassone di Cirencester (\"Corinium\"), di Gloucester (\"Glevum\") e di Bath (\"Aquae Sulis\") e viene considerata, non senza discussioni, l'episodio che port\u00f2 alla separazione dei Britanni del Galles da quelli del Devon e della Cornovaglia.\nDai Britanni agli Anglosassoni.\nBasandosi soprattutto sulle fonti scritte, la ricostruzione storica tradizionale aveva immaginato che una massiccia immigrazione anglosassone nel corso del periodo post romano avesse determinato la scomparsa dei Britanni. L'evento era inoltre immaginato come violento e rapido.\nI dati linguistici sembravano essere favorevoli a questa interpretazione. La toponomastica attuale dell'Inghilterra, ad eccezione della Cornovaglia mostra, infatti, tracce limitate di termini di origine celtica, comunque meno rari man mano che ci si sposta da est verso ovest. Sono inoltre molto scarse le parole della lingua celtica che sono passate nell'antico inglese.\nLe parlate celtica e latina, quest'ultima a lungo restata in uso come lingua scritta, sebbene se ne ignori la diffusione come lingua parlata, sembrano tuttavia essere state rimpiazzate solo progressivamente da parlate germaniche. Esistono anche alcuni toponimi di origine latina, che suggeriscono una continuit\u00e0 di insediamento. In alcuni casi sono anche presenti nomi riferiti alle antiche divinit\u00e0 germaniche.\nA partire dagli anni novanta l'interpretazione dei dati \u00e8 stata infine modificata: si considera ora in generale improbabile che una consistente ondata di immigrazione anglosassone abbia spazzato via i Britanni. I Sassoni sono piuttosto considerati come l'\u00e9lite dominante, mentre i Britanni sarebbero stati lentamente assimilati dalla loro cultura. Anche le recenti analisi genetiche sembrano aver suggerito che l'apporto identificabile come anglosassone al profilo genetico degli attuali inglesi sia largamente minoritario. I codici di leggi attribuiti al re Ethelbert del Kent, agli inizi del VII secolo, e al re Ine del Wessex alla fine dello stesso secolo o agli inizi del successivo, fanno riferimento ad uno status legale inferiore attribuito a parte della popolazione, che nella raccolta pi\u00f9 tarda \u00e8 chiaramente identificata come quella di origine britanna. Studiosi ed ecclesiastici di origine britanna dovettero tuttavia giocare un ruolo importante nella formazione della cultura anglosassone, in precedenza prevalentemente orale.\nAlcuni Britanni si erano spostati gi\u00e0 a partire dal IV secolo oltre la Manica, nella regione dell'Armorica, che venne in seguito conosciuta come Bretagna e mantenne per tutto il periodo stretti contatti con la Britannia. Altri Britanni arrivarono sino in Galizia, dove il vescovo di \"Britonia\", menzionato in un documento del 572, aveva il nome celtico di Mailoc e dove gli emigrati abbandonarono il cristianesimo celtico solo con il concilio di Toledo del 633.\nL'endemica tensione e le lotte violente di questo periodo, a cui alludono tutte le fonti scritte, e il declino della produzione riscontrabile nei dati archeologici, dovettero tuttavia comportare una diminuzione della popolazione. I dati forniti dalla dendrocronologia sembrano inoltre attestare che si ebbe un periodo di clima pi\u00f9 freddo e umido intorno al 540, che dovette contribuire al calo della produzione agricola. Vi si aggiunse nel 544 o 545 l'arrivo in Gran Bretagna e Irlanda della peste di Giustiniano.\nRegni del V e VI secolo.\nIn questo periodo sono menzionati dalle fonti diversi regni, alcuni dei quali esistettero solo per brevi periodi, o cambiarono nome, o vennero assorbiti da altri. Anche i loro confini erano spesso mutevoli o incerti. In alcuni momenti alcuni re acquisirono un predominio sugli altri.\nRegni della Britannia.\nBrycheiniog, Ebrauc, Elmet, Gododdin, Rheged e Strathclyde, formarono quello che nella tradizione successiva venne conosciuto come \"Yr Hen Ogledd\" (in gallese \"Vecchio Nord\"), nella regione compresa tra il vallo di Adriano e quello di Antonino. Sono attestate riparazioni del V e VI secolo lungo il vallo di Adriano (a Whithorn nella Scozia sud-occidentale).\nI regni britanni che si formarono nella parte occidentale dell'Inghilterra, dovettero in origine derivare dalla modificazione delle strutture della giurisdizione provinciale romana, ma ebbero anche chiari contatti con quelli che si formarono nello stesso periodo in Irlanda, che non era mai stata soggetta al dominio romano. In alcune citt\u00e0 romane, come a Wroxeter e a Caerwent, \u00e8 testimoniata una continuit\u00e0 di occupazione anche in questo periodo, probabilmente legata a strutture ecclesiastiche.\nRegni anglosassoni.\nOltre a Bernicia e Deira, che corrispondono a regni britanni con diverso nome dopo la loro conquista da parte degli Angli e che uniti formarono in seguito il regno di Northumbria, i maggiori regni anglosassoni presenti nel periodo post-romano, compresi in seguito nell'eptarchia anglosassone furono:\nReligione.\nLa religione ufficiale dell'impero romano agli inizi del V secolo era il Cristianesimo, ma nell'Inghilterra occidentale esistono tracce della sopravvivenza di culti pagani. Fu comunque un periodo di fioritura per il cristianesimo celtico e la maggior parte dei templi vennero trasformati in chiese, ovvero sostituiti da chiese costruite nelle immediate vicinanze. Vennero anche costruiti numerosi monasteri.\nNel V secolo si diffuse nella Britannia cristiana il pelagianesimo, condannato come eretico nel 431 dal concilio di Efeso, e i vescovi della Gallia inviarono in Britannia san Germano d'Auxerre e san Lupo di Troyes per combatterlo.\nA differenza dei Britanni erano invece ancora pagani i Sassoni e la differenza di religione entr\u00f2 a far parte del lungo conflitto che li vide opposti gli uni agli altri. La Britannia era stata sottoposta a un primo processo di cristianizzazione che si protrasse tra la fine del III secolo e l'inizio del V, ma le invasioni anglosassoni che interessarono il paese lungo il V secolo misero a durissima prova le primitive fondamenta della fede in Cristo, che quasi scomparve dalla Britannia. Tradizionalmente l'inizio della cristianizzazione dei Sassoni viene indicato con la data dell'invio nel regno del Kent di sant'Agostino di Canterbury da parte di papa Gregorio I, alla fine del VI secolo, padre fondatore della Chiesa Inglese e primo vescovo di Canterbury.\nGli usi funerari videro la continuazione fino ad epoche piuttosto tarde di alcuni cimiteri romani e gli stessi Sassoni dell'Inghilterra orientale passarono gradualmente dalla cremazione all'inumazione."}
{"id": "1903195", "revid": "1543377", "url": "https://it.wikipedia.org/wiki?curid=1903195", "title": "Srikakulam", "text": "Srikakulam (telugu \u0c36\u0c4d\u0c30\u0c40\u0c15\u0c3e\u0c15\u0c41\u0c33\u0c02) \u00e8 una suddivisione dell'India, classificata come \"municipality\", di 109.666 abitanti, capoluogo del distretto di Srikakulam, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 11' 60 N e 80\u00b0 50' 60 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Srikakulam assommava a 109.666 persone, delle quali 54.788 maschi e 54.878 femmine. I bambini di et\u00e0 inferiore o uguale ai sei anni assommavano a 11.518, dei quali 5.870 maschi e 5.648 femmine. Infine, coloro che erano in grado di saper almeno leggere e scrivere erano 78.933, dei quali 43.004 maschi e 35.929 femmine."}
{"id": "1903196", "revid": "110157", "url": "https://it.wikipedia.org/wiki?curid=1903196", "title": "La mia vita come un'avventura", "text": "La mia vita come un'avventura \u00e8 una raccolta di racconti autobiografici di Robert Baden-Powell, generale dell'esercito britannico noto per essere stato il fondatore dello scautismo, compilata da Mario Sica. La maggior parte del materiale proviene da \"Lessons from the Varsity of Life\".\nStoria.\nBaden-Powell non volle mai scrivere una propria autobiografia. Tuttavia, nel 1933, si decise a scrivere un libro che raccontava delle \"lezioni\" che aveva appreso, come disse lui, dall'universit\u00e0 della vita. Tale libro non copriva tutta la sua vita, e non ripeteva materiale pubblicato in altri libri da lui scritti.\nFu tradotto in italiano per la prima volta intorno al 1949, col titolo \"Alla scuola della vita\". \nNel 1982 Mario Sica integr\u00f2 il materiale di \"Alla scuola della vita\" con racconti tratti da circa 30 altre opere di Baden-Powell, e da numerosi articoli di riviste e periodici. Il risultato, nelle parole di Mario Sica, \u00e8 un libro che \u00ab\u00e8 tutto scritto da B.-P., anche se egli non l'ha mai concepito in questa forma\u00bb. Circa due terzi del materiale vengono infatti da queste altre opere."}
{"id": "1903199", "revid": "599013", "url": "https://it.wikipedia.org/wiki?curid=1903199", "title": "Nicola Calathopoulos", "text": " \nBiografia.\n\u00c8 laureato in Filosofia presso l'Universit\u00e0 Statale di Milano, con una tesi in storia delle dottrine politiche dal titolo \"La critica del marxismo nel pensiero di Raymond Aron\".\nComincia la sua carriera giornalistica collaborando con la sede RAI di Bologna e con la Gazzetta di Parma. Nell'agosto 1989 arriva in Fininvest. Nei primi anni fa l'inviato e segue, tra l'altro, i mondiali di Italia '90 e gli europei del 1992 in Svezia; ha inoltre condotto le trasmissioni sportive \"Italia uno Sport\" e \"Studio Sport\" su Italia 1 e \"Calcio mercato\" su Rete 4.\nSuccessivamente comincia un percorso interno alla redazione in un programma di organizzazione del lavoro, che lo porta ad essere vice-direttore della testata Sport Mediaset. Partecipa alla nascita di tutte le iniziative della redazione: il telegiornale sportivo Sport Mediaset (precedentemente noto come Studio Sport) in onda su Italia 1 e Italia 2, Controcampo (di cui \u00e8 stato uno dei curatori assieme ad Alberto Brandi e Matteo Dotto), Guida al Campionato, il giornale Controcampo e la creazione del sito Sportmediaset.it. Nel 2011 vince il premio giornalistico \"Coni-Ussi\" e l'anno successivo il \" Maestrelli\". Dal mese di luglio del 2013 passa da Sportmediaset al canale all news Tgcom24 dove ricopre il ruolo di vicedirettore. \nDa gennaio 2015 \u00e8 vicedirettore di NewsMediaset."}
{"id": "1903200", "revid": "122246", "url": "https://it.wikipedia.org/wiki?curid=1903200", "title": "Nazionale di pallavolo femminile della Bielorussia", "text": "La nazionale di pallavolo femminile della Bielorussia \u00e8 una squadra europea composta dalle migliori giocatrici di pallavolo della Bielorussia ed \u00e8 posta sotto l'egida della Federazione pallavolistica della Bielorussia.\nRosa.\nSegue la rosa delle giocatrici convocate per il campionato europeo 2021."}
{"id": "1903201", "revid": "37401", "url": "https://it.wikipedia.org/wiki?curid=1903201", "title": "Storia della siderurgia", "text": "Per poter comprendere la storia della siderurgia, \u00e8 necessario avere presente le seguenti definizioni:\nNotizie storiche.\nAnche se oggi non sappiamo ancora quale dei popoli antichi ha per primo e consapevolmente prodotto ferro e acciaio, \u00e8 oramai certo che in ogni caso il primo impiego di questi materiali \u00e8 di molto precedente all'inizio di quell'era che indichiamo con et\u00e0 del ferro.\nIl primo ferro utilizzato fu quello presente nei meteoriti gi\u00e0 nella preistoria, come dimostra l'alto tenore di nichel dei reperti archeologici di et\u00e0 pi\u00f9 antica.\nUna volta appresa la sua lavorazione alla fucina, il passo per giungere alla fusione di minerali di ferro non era poi molto lungo, dato che era noto oramai il processo di riduzione dei minerali di rame (et\u00e0 del bronzo).\nSecondo l'attuale stato della conoscenza, il ferro \u00e8 comparso la prima volta in Asia Minore e la prima testimonianza \u00e8 attribuita ai Calibi, che vivevano a sud est del Mar Nero.\nLe leghe di ferro - ferro malleabile, ghisa e acciaio - cominciarono ad apparire anche nel XII secolo a.C. in India, Anatolia e nel Caucaso.\nL'uso del ferro, nelle leghe e nella forgiatura di utensili, apparve nell'Africa subsahariana negli anni 1200 a.C..\nImportanti testimonianze del ferro nell'antichit\u00e0 sono il tesoro ferreo del re assiro Sargon II a Ninive, le notevoli prestazioni degli Egizi nel campo della siderurgia e la tecnologia molto sviluppata della costruzione delle armi da parte dei Romani e dei Norici.\nIn terra germanica gli inizi della produzione del ferro si perdono nella leggenda.\nLa Edda, la Saga di Weland e la Canzone dei Nibelunghi, dimostrano la grande considerazione in cui era tenuto il fabbro e in particolare il fabbro d'armi.\nLa presenza del ferro in terra germanica \u00e8 storicamente provata fino all'inizio del I millennio a.C., come testimoniano i numerosi reperti archeologici risalenti a quell'epoca quali accette e punte di lancia.\nIl graduale sviluppo dell'arte siderurgica \u00e8 avvenuto prevalentemente nei luoghi dove venivano scoperti i minerali di ferro facilmente riducibili ed era disponibile legname a sufficiente ad ottenere il carbone di legna occorrente per il processo siderurgico.\nI minerali di ferro, per lo pi\u00f9 previo lavaggio e arrostimento, venivano fusi con carbone di legna in forni a fossa o a pozzo in creta, pietra di cava o trovanti.\nI forni impiegati allo scopo, che oggi chiameremmo \"a riduzione diretta\" o catalani, funzionavano da principio con tiraggio naturale.\nPi\u00f9 tardi il tiraggio fu assicurato da mantici a mano.\nIl prodotto finito era costituito da una grossa massa di ferro o acciaio fucinabile frammisto a scorie (blumi) la quale, con ripetuti riscaldamenti e fucinature, veniva liberata dalle scorie aderenti e incluse e di norma immediatamente trasformata in prodotti finiti.\nQuando alla fine del XIV secolo in Europa giunse la tecnica dalla Cina attraverso gli arabi dei mantici azionati dalla forza idraulica, sia alzarono gradualmente le pareti dei forni pervenendo ai forni a tino.\nQuesto forniva, esattamente come il forno a riduzione diretta, un prodotto che, una volta liberato dalle scorie era direttamente fucinabile, ma era di dimensioni decisamente maggiori e venne chiamato lingotto.\nDi conseguenza la forza muscolare del fabbro non era pi\u00f9 sufficiente a fucinare il lingotto e si ricorse di nuovo all'energia idraulica per azionare i magli di fucinatura.\nLa profonda trasformazione tecnologica che ha portato all'affermazione dell'altoforno va attribuita al migliore sfruttamento termico del forno a tino in cui, per l'aumento di temperatura conseguito, il ferro fin\u00ec per raggiungere la temperatura di fusione e a colare allo stato liquido invece di venire ricavato in masse plastiche.\nNon si hanno notizie sicure sugli inizi dell'uso degli altiforni, n\u00e9 si sa dove fu ottenuta la prima ghisa, \u00e8 certo per\u00f2 che l'uso della ghisa era gi\u00e0 conosciuto nel I millennio a.C.\nSicuramente l'impiego dell'altoforno non \u00e8 dovuto ad una scoperta casuale, dato che la tecnica di produzione dei metalli fusi era ben nota per la produzione del piombo, dello stagno e del rame.\nRispetto all'acciaio ottenuto, col procedimento diretto, immediatamente dal minerale di ferro, il ferro colato aveva un forte contenuto di carbonio e non era fucinabile.\nPer trasformarlo in acciaio doveva prima venire affinato.\nNell'operazione degli antichi fonditori questo processo era una purificazione.\nNell'affinazione gli elementi estranei contenuti nella ghisa (carbonio in eccesso, silicio, manganese, ecc.) venivano \"bruciati\" mediante un fuoco di carbone di legna con eccesso di aria, ossia con un'atmosfera contenente anidride carbonica e ossigeno.\nLe prime tracce di produzione industriale della ghisa con altiforni risalgono all'inizio del XIV secolo.\nSolo verso il 1400 la ghisa \u00e8 comparsa quasi contemporaneamente in Italia e in Germania e una delle sue prime applicazioni fu il getto di palle di cannone.\nNon \u00e8 per\u00f2 ancora chiaro quale parte abbiano avuto nello sviluppo dell'altoforno le esperienze proprie dei paesi occidentali e quali le conoscenze certamente molto pi\u00f9 antiche dei fonditori dell'Asia orientale.\nIl ferro delle fusioni veniva da principio ottenuto fondendo pezzi di ghisa o rottami di ferro in forni a riverbero o in piccoli forni a pozzo oppure prelevando la ghisa direttamente dagli altiforni (ghisa di prima fusione).\nNel 1500 la fusione in ghisa raggiunse un uso generalizzato, iniziando dal Siegerland dove si svilupp\u00f2 come un'importante branca dell'attivit\u00e0 siderurgica con il getto di tubi, campane, griglie, ecc.\nUna trasformazione radicale della siderurgia vi fu quando, per il progressivo esaurirsi delle disponibilit\u00e0 di legname, si fu costretti ad impiegare negli altiforni il carbon fossile e il coke in sostituzione del carbone di legna.\nAbraham Darby II in Coalbrookdale fu il primo che riusc\u00ec nel 1709 ad ottenere ghisa usando solo coke.\nNon si sapeva per\u00f2 trasformare la ghisa, prodotta in grandi quantitativi, in acciaio con lo stesso ritmo di produzione, dato che la capacit\u00e0 produttiva dei forni di affinazione era molto limitata.\nCi vollero ancora alcuni decenni per imparare a sostituire il carbon fossile a quello di legna anche nella produzione dell'acciaio.\nLe difficolt\u00e0 risiedevano in particolar modo nella necessit\u00e0 che l'acciaio non doveva venire a contatto col carbone o con il coke per non assorbire lo zolfo e divenire con ci\u00f2 fragile a caldo.\nQuesto inconveniente venne eliminato da Henry Cort nel suo forno a puddellatura inventato nel 1784, nel quale l'acciaio entrava in contatto solo con i prodotti della combustione molto ricchi di ossigeno. Per esporre il bagno con continuit\u00e0 ai gas riducenti esso veniva rimescolato; da questa operazione il procedimento ha avuto il nome di \"puddellatura\" (da \"to puddle\": rimescolare).\nUna volta introdotto l'uso del carbon fossile sia nella produzione della ghisa sia in quella dell'acciaio, l'approvvigionamento di combustibie non costitu\u00ec pi\u00f9 una difficolt\u00e0 per lo sviluppo della siderurgia.\nLo sviluppo della siderurgia trov\u00f2, tra la fine del XVIII e l'inizio del XIX secolo, un nuovo potente aiuto nella macchina a vapore.\nQuesta venne impiegata non solo per migliorare il tiraggio, ma permise di costruire le macchine trasformatrici, come laminatoi e magli, in dimensioni molto maggiori e quindi con rendimento migliore.\nDall'epoca del primo altoforno a questo vennero apportati diversi perfezionamenti sia destinati all'aumento della capacit\u00e0 produttiva che alla semplificazione dell'esercizio.\nTra di essi vi \u00e8 l'ugello per le scorie di Luhrmann, un condotto di carico delle scorie raffreddato ad acqua, che dal 1867 in poi venne installato sotto gli ugelli dell'aria in luogo dell'avancrogiuolo in uso fino ad allora.\nQuesto dispositivo consent\u00ec di aumentare notevolmente la pressione dell'aria e, con ci\u00f2, la capacit\u00e0 produttiva del forno e porre fine alle frequenti interruzioni di marcia.\nAncora pi\u00f9 notevoli furono le trasformazioni nel campo della siderurgia nel corso del XIX secolo.\nNel XVIII e XVIII secolo le qualit\u00e0 dell'acciaio di durezza maggiore si ottenevano per cementazione, processo consistente nel riscaldare le aste o le rotaie in acciaio tenero in presenza di materiali contenenti carbonio (es. carbone di legna).\nCon questo processo il carbonio penetrava nell'acciaio aumentandone la durezza.\nPoich\u00e9 per\u00f2 il tenore di carbonio era ripartito in maniera disuniforme all'interno di ogni barra, si cerc\u00f2 poi di ripartire meglio il carbonio su tutta la barra, sottoponendola a fucinatura a caldo; il prodotto cos\u00ec ottenuto fu chiamato \"acciaio omogeneo\".\nPer raggiungere una omogeneit\u00e0 superiore, Benjamin Huntsman intraprese per primo nel 1740 la fusione in crogiuolo di pezzi di acciaio cementati, divenendo il primo ad ottenere acciaio fuso. Alla lunga per\u00f2 la domanda di acciaio non poteva essere pi\u00f9 soddisfatta solamente col processo di puddellatura.\nNel 1885 riusc\u00ec all'inglese Henry Bessemer di produrre acciaio con un processo pi\u00f9 semplice. Il suo procedimento consisteva nel soffiare attraverso la ghisa fusa forti correnti di aria conseguendo la combustione delle sostanze che accompagnavano l'acciaio, quali il carbonio, il silicio, il manganese, ecc. Il processo Bessemer era per\u00f2 limitato a poche ferriere perch\u00e9 con esso si potevano trattare solo ghise prive di fosforo, a causa del rivestimento interno del convertitore, un recipiente a forma di pera in cui avveniva l'operazione. Bessemer, infatti, impiegava un rivestimento ricco di acido silicico che non era in grado di formare scorie che si legassero al fosforo.\nQuesto inconveniente venne affrontato da Sidney Gilchrist Thomas che nel 1879 rivest\u00ec il convertitore con calce impastata con silicati solubili.\nLa scoria ottenuta con il processo Thomas, avendo un certo contenuto di fosfati, si adattava ad essere utilizzata come concime.\nLa maggior parte dell'acciaio prodotto oggi oltre che col processo Bessemer, viene prodotto con il processo Martin-Siemens, che prende il nome dai suoi inventori Pierre ed Emile Martin e Carl Wilhelm Siemens. Originariamente, nel 1864, il processo consisteva nel fondere la ghisa insieme a rottami di ferro (processo ghisa-rottame); pi\u00f9 tardi si pass\u00f2 a fondere la ghisa con minerali di ferro, frequentemente con aggiunte di rottami di acciaio (processo ghisa-minerale). La fusione doveva avvenire in un forno di concezione speciale dotato di un focolare con recupero del calore, ideato da Friedrich Siemens.\nDurante la prima met\u00e0 del XIX secolo l'acciaio era ancora abbastanza costoso: 50-60 sterline a tonnellata, contro le 3-4 sterline della ghisa.\nFerro meteoritico.\nLa fabbricazione di oggetti di uso comune a partire da ferro meteorico viene fatta risalire al III secolo a.C.\nA causa del fatto che le meteoriti cadono dal cielo, alcuni linguisti hanno ipotizzato che la parola inglese \"iron\" (inglese antico:\"i-sern\"), che ha parenti in molte lingue nordiche ed occidentali, derivi dall'etrusco \"aisar\", che significa \"Gli Dei\". Anche se cos\u00ec non fosse, la parola \u00e8 stata probabilmente importata nelle lingue pre-proto-germaniche, da quelle celtiche o italiche. Krahe ne compara forme in irlandese antico, illirico, veneto e messapico. L'origine meteoritica del ferro nel suo primo utilizzo da parte degli uomini viene anche citato nel Corano: \nIl ferro aveva un uso limitato prima che fosse possibile fonderlo. I primi segni dell'uso del ferro vengono dall'antico Egitto e dai Sumeri, dove attorno al 4000 a.C. venivano prodotti piccoli oggetti di ferro meteoritico come ornamenti o come punte delle lance. Tuttavia, il loro uso sembra fosse cerimoniale, e il ferro era un metallo costoso: infatti nel 1600 a.C. il ferro aveva un costo cinque volte maggiore rispetto all'oro e quattro volte maggiore dell'argento. Alcuni meteoriti (dette \"sideriti\" o \"meteoriti ferrose\") contengono una lega di ferro e nichel, e il ferro recuperato dalle cadute di meteoriti ha permesso agli antichi di fabbricare pochi piccoli manufatti in ferro.\nNell'Anatolia, il ferro fuso era usato a volte per armi ornamentali: una daga con lama di ferro e elsa di bronzo \u00e8 stata ritrovata da una tomba ittita datata 2500 a.C. Anche l'imperatore egizio Tutankhamon che mor\u00ec nel 1323 a.C. fu sepolto assieme a una daga di ferro con elsa d'oro. Furono anche ritrovati negli scavi di Ugarit un'antica spada egizia che portava il nome del faraone Merneptah e un'ascia da battaglia con lama di ferro e manico di bronzo decorato con oro. I primi ittiti barattavano con gli assiri un peso di ferro contro 40 di argento.\nIl ferro meteoritico veniva usato per ornare gli strumenti nell'America settentrionale precolombiana. A partire dall'anno 1000, il popolo groenlandese di Thule cominci\u00f2 a fabbricare arpioni e altri strumenti affilati da pezzi del meteorite di Capo York. Questi manufatti furono anche usati come bene di scambio con le altre popolazioni artiche: strumenti fatti dal meteorite di Capo York sono stati trovati in siti archeologici distanti oltre 1.600\u00a0km. Quando l'esploratore statunitense Robert Edwin Peary port\u00f2 il pi\u00f9 grande frammento del meteorite all'American museum of natural history a New York nel 1897, pesava ancora oltre 33\u00a0tonnellate.\nMedio Oriente.\nPreistoria ed antichit\u00e0.\nLe prime prove di uso del ferro vengono dai Sumeri e dagli Egiziani, che gi\u00e0 4.000 anni prima di Cristo lo usavano per la manifattura di piccoli oggetti, come punte di lancia e gioielli, ricavati dal ferro recuperato dai meteoriti.\nAl periodo che va dal 3000 a.C. al 2000 a.C. risalgono molti oggetti in ferro battuto (distinguibili dagli oggetti in ferro meteorico per la mancanza di nichel nella lega), ritrovati in Mesopotamia, Anatolia ed Egitto; il loro uso sembra essere cerimoniale: il ferro infatti era un metallo costoso, anche pi\u00f9 dell'oro. Nell'Iliade la maggior parte delle armi e delle armature menzionate sono di bronzo, e i masselli di ferro sono usati per commerciare.\nNel 1500 a.C. circa un numero sempre pi\u00f9 grande di oggetti di ferro appare in Mesopotamia, in Anatolia e in Egitto.\nIpotesi sull'ascesa del ferro sul bronzo.\nTra il XII secolo a.C. e il X secolo a.C. il ferro rimpiazz\u00f2 il bronzo nella produzione di attrezzi e di armi nel Mediterraneo orientale (il Levante, Cipro, la Grecia, Creta, l'Anatolia e l'Egitto). Anche se gli oggetti di ferro sono conosciuti dall'et\u00e0 del Bronzo lungo il mediterraneo orientale, essi sono ritrovati solo sporadicamente e sono statisticamente insignificanti comparati alla quantit\u00e0 di oggetti in bronzo di questo stesso periodo.\nQuesta transizione, avvenuta in diverse epoche nelle diverse regioni del pianeta, segna l'inizio dello stadio di civilt\u00e0 noto come \"et\u00e0 del ferro\".\nUna ormai screditata spiegazione dell'ascesa del ferro attribuiva agli Ittiti dell'Anatolia il monopolio della tecnologia del ferro durante la tarda et\u00e0 del bronzo.. Questa teoria non \u00e8 pi\u00f9 insegnata nei programmi scolastici, perch\u00e9 priva di riscontri storici e archeologici. Anche se sono stati ritrovati alcuni oggetti di ferro dell'Anatolia dell'et\u00e0 del bronzo, il loro numero \u00e8 comparabile a quello degli oggetti di ferro trovati in Egitto o in altri luoghi dello stesso periodo, e solo una piccola parte di essi sono armi.\nIn particolare nell'Asia Minore i regni ittiti all'interno dell'Anatolia si trovarono tagliati fuori dal commercio dello stagno: per tale motivo la trib\u00f9 dei Calibi svilupp\u00f2 la tecnica di carburazione del ferro con carbonella per sostituire il bronzo. Verso il XIII secolo a.C. si svilupp\u00f2 nei Balcani la cultura cittadina degli Illiri, che si impadron\u00ec di tutto lo stagno proveniente dalle miniere della Boemia, bloccando il rifornimento di questo metallo nel mar Egeo. Questo provoc\u00f2 una grave crisi economica e di conseguenza le invasioni in Egitto dei popoli del Mare e la guerra di Troia, ed infine l'avvento dell'et\u00e0 del ferro nel Mediterraneo.\nAlcune fonti ipotizzano che il ferro fu inizialmente ottenuto utilizzando gli stessi forni che servivano per la raffinazione del rame.\nUna teoria pi\u00f9 recente dell'ascesa del ferro riguarda il collasso degli imperi che alla fine della tarda et\u00e0 del bronzo mand\u00f2 in frantumi le vie del commercio, necessarie per la produzione del bronzo. La disponibilit\u00e0 del rame e ancor pi\u00f9 dello stagno era scarsa, per cui si richiedeva il trasporto di queste materie prime per lunghe distanze. Si pensa che all'inizio dell'et\u00e0 del ferro il trasporto di queste materie prime non fosse sufficiente a colmare la richiesta da parte di coloro che lavoravano i metalli. Da qui sarebbe potuto nascere l'utilizzo del minerale di ferro, che \u00e8 pi\u00f9 abbondante in natura rispetto ai minerali di rame e stagno. Quindi l'ascesa del ferro potrebbe essere stata il risultato di una necessit\u00e0, causata principalmente dalla mancanza di stagno. Anche in questo caso mancano le prove archeologiche che dimostrino in particolare una mancanza di rame o stagno nella prima et\u00e0 del ferro. Gli oggetti in bronzo sono ancora abbondanti e questi oggetti hanno la stessa percentuale di stagno di quelli della fine dell'et\u00e0 del bronzo.\nLa Mesopotamia era gi\u00e0 in piena et\u00e0 del ferro nel 900 a.C., l'Europa centrale nell'800 a.C. L'Egitto, d'altra parte, non speriment\u00f2 una cos\u00ec rapida transizione dall'et\u00e0 del bronzo a quella del ferro: anche se i fabbri egizi producevano oggetti di ferro, il bronzo rimase largamente diffuso fino alla conquista dell'Egitto da parte degli Assiri nel 663 a.C.\nIl processo di carburazione.\nContemporanea alla transizione dal bronzo al ferro fu la scoperta della \"carburazione\" (o carbocementazione), ovvero il processo per arricchire superficialmente di carbonio il ferro malleabile.\nIl ferro era ottenuto dal suo minerale in forni alimentati con carbone di legna la cui combustione era favorita dall'insufflaggio di aria forzata prodotta da mantici. Il monossido di carbonio prodotto dal carbone riduceva gli ossidi del ferro in ferro metallico; questo si raccoglieva in forma di massa spugnosa o \"fiore\", i cui pori contenevano carbonio e/o carburi (provenienti dalle ceneri) e scorie. \nIl fiore doveva poi essere riscaldato nuovamente per poterlo battere ed espellerne le scorie ancora imprigionate in esso (per lo pi\u00f9 frammenti di carbone e o minerale e parte del carbonio). Se ne otteneva ferro malleabile non temprabile e una parte di acciaio che l'occhio del pratico sapeva riconoscere.\nLe genti del Medio Oriente scoprirono che un ferro molto pi\u00f9 duro poteva essere creato riscaldandolo a lungo in un involucro di polvere di carbone, trasformando lo strato superficiale del materiale in acciaio, poi temprabile.\nLe spade Damasco (acciaio al crogiolo).\nPoco dopo l'anno mille, la tecnica indiana del Wootz arriva in Medio Oriente, che fino ad allora aveva importato acciaio a pacchetto dall'Europa, dove viene ulteriormente raffinata e d\u00e0 origine all'acciaio Damasco, estremamente resistente e flessibile, con cui furono forgiate le spade che affrontarono i crociati europei. La qualit\u00e0 di queste armi era tanto alta che si diceva che una spada fatta di acciaio Damasco potesse tagliare la roccia, e venire arrotolata attorno a un uomo per poi tornare dritta come prima, e non perdesse mai il filo.\nCon ogni probabilit\u00e0 la tecnica del Wootz venne raffinata in modo da far assorbire il carbonio soprattutto ai bordi della spada, mantenendo la sua anima centrale relativamente dolce. In questo modo si otteneva una spada flessibile e che sopportava gli urti senza rompersi, ma al tempo stesso dalla lama molto dura e mantenente un filo tagliente per molto tempo (cosa che in Europa, fino al X secolo, era ottenuta montando a parte i due fili d'acciaio molto duro sulla lama, gi\u00e0 ripiegata pi\u00f9 volte e lavorata fino alla forma definitiva). Le variazioni nel tenore di carbonio fra il filo e il centro della spada creavano in superficie un bel disegno ondulato, dal cui l'aggettivo \"damascato\".\nNon sono pervenuti documenti o testimonianze sul modo di ottenere l'acciaio Damasco; per un certo tempo si ritenne che l'acciaio Damasco non fosse altro che un tipo di \"acciaio a pacchetto\", che in certe condizioni pu\u00f2 esibire delle venature superficiali, ma un confronto con i manufatti in acciaio Damasco superstiti evidenziano differenze sostanziali, sebbene a volte anche l'acciaio Damasco mostri tracce di pacchettatura.\nIndia.\nSiti archeologici in India, come quello di Malhar, di Dadupur, di Raja Nala Ka Tila e di Lahuradewa nell'attuale Uttar Pradesh mostrano utilizzi del ferro nel periodo tra il 1800 a.C. e il 1200 a.C.\nI primi oggetti di ferro trovati in India possono essere datati al 1400 a.C. impiegando il metodo di datazione del carbonio radioattivo. Punte, coltelli, daghe, punte di freccia, ciotole, cucchiai, padelle, asce, ceselli, pinze, cerniere delle porte, ecc. che vanno dal 600 a.C. al 200 a.C. sono state trovate in diversi siti archeologici indiani. Alcuni studiosi credono che all'inizio del XIII secolo a.C., la produzione di ferro fosse praticata su larga scala in India, suggerendo che la data di scoperta della tecnologia possa essere anticipata. Nell'India meridionale (oggi chiamata Mysore) si hanno rinvenimenti di acciaio la cui datazione va dall'XI secolo a.C. al XII secolo a.C.\nL'inizio del I millennio a.C. vide molti sviluppi nella metallurgia del ferro in India. Gli avanzamenti tecnologici e la padronanza della metallurgia fu raggiunta durante questo periodo di colonizzazione pacifica. Gli anni a venire videro diverse trasformazione delle tecniche metallurgiche durante il periodo politicamente stabile dell'impero Maurya.\nLo storico greco Erodoto diede la prima testimonianza scritta occidentale sull'uso del ferro in India. Nei testi religiosi indiani (chiamati Upani\u1e63ad) sono riportati dei riferimenti all'industria tessile, ceramica e metallurgica.\nL'acciaio Wootz.\nIl primo metodo per produrre acciaio propriamente detto (ovvero acciaio di alta qualit\u00e0) \u00e8 stato il \"Wootz\", simile al moderno metodo a crogiolo, usato nell'India meridionale almeno dal 300 d.C. (ma alcuni lo fanno risalire al 200 a.C.); il suo nome \u00e8 la versione anglicizzata del nome ind\u00f9 dell'acciaio (\"urukku\"). Veniva preparato in crogioli chiusi sigillati, che contenevano minerale di ferro ad alta purezza, carbone e vetro. I crogioli venivano poi messi alla fiamma e riscaldati fino ad avere la fusione del miscuglio, per cui il ferro si arricchiva di carbonio, e il vetro assorbiva le impurit\u00e0 man mano che fondeva, galleggiando sulla superficie. Il risultato era un acciaio ad alto tenore di carbonio e di elevata purezza, chiamato poi acciaio di Damasco.\nQuesta tecnica si diffuse molto lentamente, arrivando nei paesi confinanti (gli odierni Turkmenistan e Uzbekistan) solo nel 900 d.C. circa. La fornace per la produzione degli acciai di Damasco era una fornace a vento, che utilizzava i venti dei monsoni per il suo funzionamento.\nL'acciaio di Damasco \u00e8 famoso anche per la sua resistenza e la capacit\u00e0 di mantenere il filo. Era una lega complessa, che aveva il ferro come componente principale. Studi recenti hanno suggerito che nanotubi di carbonio (prodotti in maniera inconsapevole durante il processo) fossero inclusi nella sua struttura, il che potrebbe spiegare le sue caratteristiche meccaniche.\nCatene di ferro furono utilizzate dagli indiani per la costruzione di ponti sospesi prima del IV secolo.\nLa Colonna di Ferro che si erge nel complesso di Qutba Delhi, capitale dell'India \u00e8 una delle pi\u00f9 antiche curiosit\u00e0 metallurgiche del mondo. Il pilastro (alto quasi sette metri e pesante oltre sei tonnellate) fu eretto da Chandragupta II Vikramaditya. Il pilastro ha un contenuto di ferro del 98%, ma ha resistito alla corrosione per gli ultimi 1.600 anni, contrastando le condizioni meteorologiche avverse grazie al suo elevato contenuto di fosforo.\nLa tecnica indiana mise molto tempo a giungere in Europa. A partire dal XVII secolo gli olandesi portavano l'acciaio di Damasco dall'India del sud all'Europa, dove in seguito si avvi\u00f2 la sua produzione in larga scala, con il nome di \"tecnica del crogiolo\".\nWill Durant scrisse nel suo \"The Story of Civilization I: Our Oriental Heritage\" (\"La storia della civilt\u00e0 I: La nostra eredit\u00e0 Orientale\"):\nCina.\nI primi sviluppi in Cina.\nAnche in Cina il primo ferro usato fu di origine meteorica. Manufatti di ferro battuto compaiono in siti archeologici datati attorno all'VIII secolo a.C. nel nord-ovest, vicino a Xinjiang. Questi pezzi sono stati fatti con le stesse tecniche in uso nel Medio Oriente ed in Europa. La produzione di acciaio, bench\u00e9 presente, soprattutto per la produzione di armi, era limitata. \nNegli ultimi anni della dinastia Zhou (attorno all'anno 550 a.C.), nello Stato meridionale di Wu si svilupp\u00f2 un'avanzata tecnologia basata su forni a torre, rastremati alla base, in grado di produrre ghisa in grandi quantit\u00e0. Alla loro temperatura di esercizio, anche pi\u00f9 di 1.200\u00a0\u00b0C il ferro si combina con il 4,3% di carbonio e fonde ed \u00e8 colato in stampi. \nScaldando minerali di ferro con carbone a 1.200-1.300\u00a0\u00b0C si forma ghisa liquida, che \u00e8 una lega di ferro al 96,5% e carbonio al 3,5%. Questa lega \u00e8 troppo fragile per essere lavorata (in particolare \u00e8 inadatta per impieghi da impatto), a meno che non venga decarburata per rimuovere la maggior parte del carbonio. La ghisa quindi veniva colata in stampi e decarburata fino allo stato di ferro dolce, arroventandola in focolari aperti per diversi giorni.\nIn Cina, questi metodi di lavorazione del ferro si diffusero a nord, e nel 300 a.C. il ferro era il materiale maggiormente impiegato per la produzione di attrezzi e di armi. Una grande tomba nella provincia di Hebei (datata all'inizio del III secolo a.C.) contiene diversi soldati sepolti con le loro armi ed altro equipaggiamento. I manufatti recuperati da questa tomba sono fatti di ferro battuto, di ghisa, ghisa malleabile e acciaio temprato, con alcune armi di bronzo, probabilmente ornamentali.\nIl ferro rimase un prodotto poco pregiato, usato dai contadini per secoli e non interess\u00f2 le classi nobiliari fino alla Dinastia Han (202 a.C. \u2013 220 d.C.), durante la quale la lavorazione del ferro cinese (pi\u00f9 propriamente della ghisa) raggiunse una scala ed una sofisticazione elevatissime.\nNel primo secolo, il governo Han fece diventare la lavorazione del ferro un monopolio di Stato e fece costruire una serie di grandi forni nella provincia di Henan, ognuno capace di produrre diverse tonnellate di ghisa al giorno. In questa epoca, i metallurgi cinesi scoprirono come \"impastare\" la ghisa grezza fusa rimescolandola all'aria aperta fino a che non avesse perso il carbonio e non fosse divenuta ferro malleabile (in lingua cinese il processo veniva chiamato \"chao\", letteralmente \"saltato e fritto\"). Nel I secolo a.C., i metallurgi cinesi scoprirono che il ferro e la ghisa potevano essere saldati assieme per formare una lega con contenuto intermedio di carbonio, che era acciaio. . Alcuni testi del tempo menzionano l\"'armonizzazione del duro e del morbido\" nel contesto della lavorazione del ferro; la frase potrebbe riferirsi a questo processo. Inoltre, la citt\u00e0 antica di Wan (Nanyang) del periodo Han precedente era un grosso centro manifatturiero di ferro e acciaio. Assieme ai loro metodi originali per forgiare l'acciaio, i cinesi hanno anche adottato i metodi di produzione per creare l'acciaio Damasco, un'idea importata dall'India alla Cina nel V secolo d.C.\nLa tecnologia cinese degli altiforni (o \"acciaio al crogiolo\") e del pudellaggio fu ripresa in Europa nel tardo Medioevo.\nI mantici ad acqua cinesi.\nI cinesi durante l'antica Dinastia Han furono anche i primi ad applicare l'energia idraulica (da un mulino ad acqua) per fare funzionare i mantici di una fornace. Questo fu annotato nell'anno 31 d.C., come innovazione dell'ingegnere Du Shi, del prefetto di Nanyang. Dopo Du Shi, i cinesi continuarono a utilizzare l'energia dell'acqua per muovere i mantici delle fornaci. Nel testo del \"Wu Chang Ji\" del V secolo il suo autore Pi Ling scrisse che un lago artificiale fu progettato e costruito nel periodo del regno di Yuan-Jia (424\u2013429) per il solo scopo di alimentare le ruote dei mulini aiutando i processi di fusione e stampaggio dell'industria del ferro cinese. Il testo del V secolo \"Shui Jing Zhu\" menziona l'uso dell'acqua corrente di fiume per alimentare i mulini, come ne parla il testo geografico dello \"Yuan.he Jun Xian Tu Chi\" della Dinastia Tang, scritto nell'814 d.C.\nCi sono prove che la produzione dell'acciaio nell'XI secolo nella Cina dei Song avvenisse usando due tecniche: un medodo \"berganesque\", che produceva un acciaio inferiore e disomogeneo e un precursore al moderno processo Bessemer, che utilizzava una decarburizzazione parziale attraverso forgiature ripetute sotto un soffio freddo. Nell'XI secolo ci fu anche una grossa deforestazione in Cina, a causa delle richieste di carbone dell'industria siderurgica. In questo periodo i cinesi scoprirono come usare il carbon coke al posto del carbone vegetale. L'introduzione del carbone minerale al posto del carbone vegetale si ebbe poi in Europa nel XVII secolo.\nAnche se Du Shi fu il primo a utilizzare l'energia idraulica per alimentare i mantici nella metallurgia, la prima illustrazione disegnata ed illustrata di questa alimentazione idraulica risale al 1313, nel testo dell'era della Dinastia Yuan chiamato \"Nong Shu\". Il testo fu scritto da Wang Zhen (1290-1333 d.C.), che cos\u00ec spieg\u00f2 i metodi usati per l'altoforno con mantici alimentati ad acqua nei periodi precedenti la sua era del XIV secolo:\nGiappone.\nSpade da samurai.\nIn Giappone i costruttori di spade furono gelosi custodi delle loro tecniche di fabbricazione dell'acciaio usato per le spade da samurai.\nLa tecnica era (ed \u00e8 ancora) simile a quella utilizzata per l'acciaio a pacchetto, ma con alcune differenze sostanziali: la lama veniva realizzata dividendo la battitura a strati prima su una parte esterna di acciaio pi\u00f9 duro, destinata a divenire la parte esterna e il filo della lama, nella quale in seguito veniva parzialmente inserita una barra di acciaio pi\u00f9 morbido che ne costituiva l'anima flessibile. La katana assumeva in tal modo, dopo la forgiatura, la tempra e la pulizia, un'estrema affilatura ed un'estrema flessibilit\u00e0.\nEuropa.\nLa ferriera alla genovese.\nNella seconda met\u00e0 del XIV secolo fece la sua comparsa nella Repubblica di Genova un nuovo modo di produrre il ferro in un impianto detto \"ferriera\" o \"ferrera alla genovese\" dai suoi stessi creatori. A partire dal XVI secolo essa \u00e8 presente in tutti i paesi del Mediterraneo \u2013 dalla Sicilia al Piemonte, al Delfinato fino ai Paesi Baschi\u00a0\u2013 e risulta aver soppiantato tutti quegli impianti a focolare chiuso \u2013 \"fornelli\" \u2013 da cui si ricavava un massello \u2013 \"blumo\" \u2013 contenente ferro carbone e acciaio da raffinare ulteriormente. La nuova tecnica utilizzava un solo impianto a focolare aperto, del tutto simile a quello utilizzato per la raffinazione della ghisa. Mantici mossi da ruota idraulica alimentavano la combustione di una miscela di minerale e carbone di legna potendo raggiungere una temperatura massima di 1.200\u00a0\u00b0C. Con la liquefazione della ganga si formava un blumo di ferro spugnoso grazie all'opera di rimescolamento eseguita da un pratico. Con successivi riscaldi e battiture al maglio idraulico il blumo raggiungeva la sua forma definitiva di barra di ferro. Agricola documenta impianti analoghi, ma senza un legame apparente con le ferriere alla genovese, nell'Alto Palatinato alla fine del Quattrocento. Il limite del processo era il dover disporre di un minerale ricco e facilmente fusibile\u00a0\u2013 come \u00e8 il caso delle ematiti elbane e pirenaiche\u00a0\u2013 e nell'impossibilit\u00e0 di produrre direttamente acciaio. Il suo punto di forza era, oltre il basso impiego di manodopera e capitali, nella produzione di un ottimo ferro malleabile: un fatto di rilievo sia tecnico sia economico che prolungher\u00e0 la sua esistenza fino alla prima met\u00e0 dell'Ottocento. La ferriera alla genovese passa da una produzione nel Quattrocento di circa un quintale di ferro nelle 24 ore ai tre quintali (suddivisi in tre masselli) nel secolo successivo. Sul finire del Settecento e fino a met\u00e0 Ottocento del termine \"alla genovese\" si perde la memoria e saranno rinomati gli impianti \"alla catalana\" francesi e spagnoli che migliorando il processo e usando magli particolarmente efficienti garantivano produzioni anche di 6 quintali nelle 24 ore. Se oggi si sfoglia un dizionario tecnico \"catalana\" \u00e8 sinonimo di ferriera a riduzione diretta.\nL'acciaio a pacchetto.\nIn Europa la principale tecnica utilizzata fino al X secolo fu quella dell'acciaio a pacchetto, che consentiva di controllare pi\u00f9 agevolmente il tenore di carbonio del metallo rispetto a quanto si poteva fare usando l'acciaio omogeneo che pure veniva prodotto, in quantit\u00e0 limitate, dai bassoforni alto-medioevali.\nConsiste nel creare un \"pacchetto\" di strati alternati di ferro dolce e ghisa, fatti rammollire e poi martellati insieme per saldarli e far diffondere il carbonio dalla ghisa al ferro dolce, in modo da ottenere la percentuale di carbonio desiderata. Una volta saldati gli strati del pacchetto, si taglia la barra e la si piega su s\u00e9 stessa, ripetendo il processo: in questo modo si possono creare barre estremamente resistenti composte di centinaia o migliaia di strati sottilissimi.\n\u00c8 un processo la cui riuscita dipende moltissimo dalla capacit\u00e0 e dall'esperienza del fabbro: \u00e8 molto difficile ottenere due volte lo stesso risultato con questo metodo in quanto la lunghezza della lavorazione alla forgia, la sua complessit\u00e0, cos\u00ec come il calore a cui viene riscaldato il pezzo in lavorazione, influenzano il tenore in carbonio dell'acciaio e le caratteristiche meccaniche del pezzo finito.\nIl processo \u00e8 noto in Europa fin dalla tarda epoca dei Celti (dopo che l'uso dei perfezionati bassoforni greci si era diffuso nell'Europa Occidentale), dei quali sono rimaste alcune spade che mostrano una stratificazione di questo genere (per quanto limitata a poche decine di strati). Alla fine dell'et\u00e0 romana era sicuramente noto ai barbari di stirpe germanica, ed \u00e8 stato per secoli l'unico modo noto, al di fuori dell'India, per ottenere acciaio di buona qualit\u00e0.\nPer secoli l'unico modo di ottenere del buon acciaio in Europa fu quindi quello di usare ferro delle miniere svedesi, particolarmente puro e privo di zolfo e fosforo, \"ferro di palude\" (limonite), siderite di origine alpina o ematite dell'Isola d'Elba, ed usarlo per confezionare acciaio a pacchetto con ghisa pi\u00f9 ricca di carbonio. Era un processo molto lento ed estremamente costoso: per un chilogrammo di acciaio erano necessari circa 100\u00a0kg di combustibile. Per questo non era conveniente creare pezzi pi\u00f9 grandi di una lama di spada. In genere si usava l'acciaio per creare piccoli manufatti, come punte di freccia, bisturi, coltelli ed altri oggetti di piccole dimensioni.\nPer questo motivo durante il basso Medioevo in Europa, all'incirca a partire dal IX secolo, con l'aumentata disponibilit\u00e0 di acciaio omogeneo, che riduceva i tempi di lavorazione, la tecnica dell'acciaio a pacchetto fu progressivamente abbandonata, portando a un generale scadimento della qualit\u00e0 delle lame europee del periodo. Dall'XI secolo al XVI secolo la tecnica cadde completamente in disuso. Venne riscoperta con il Rinascimento, data la maggiore richiesta di lame di qualit\u00e0 superiore e peso inferiore, e in quel periodo molti si convinsero che l'acciaio Damasco, di cui i crociati raccontavano meraviglie, non fosse altro che un tipo di acciaio a pacchetto, ma questa credenza \u00e8 stata smentita dalle analisi delle nervature visibili nei due tipi di acciaio.\nIl processo di \"lavorazione a Damasco\" \u00e8 ancora oggi utilizzato per la produzione artigianale di coltelleria e repliche di armi bianche storiche di alta qualit\u00e0.\nI primi forni da ghisa in Europa.\nIn Europa si cominci\u00f2 a produrre ghisa per fare ferro e acciaio nel basso Medioevo quando furono costruiti forni chiusi con un particolare profilo a imbuto e grazie all'impiego della ruota idraulica ad asse orizzontale utilizzata per azionare i mantici; fu cos\u00ec relativamente facile ottenere e controllare temperature superiori ai 1200\u00a0\u00b0C (1147\u00a0\u00b0C temperatura di fusione dell'eutettico della ghisa). La ghisa ottenuta dal forno era rifusa in \"fucine\", anch'esse di nuova concezione, che utilizzavano soffierie idrauliche particolarmente potenti, indispensabili per produrre le alte temperature (1200\u00a0\u00b0C) necessarie a liquefarla nuovamente per farne getti, ferro e acciaio. Le prime notizie di impianti con tali caratteristiche riguardano il Dalarne-Vestmanland nella Svezia centrale (datati al XIII secolo e poi detti \"masugn\"), la Markisches Sauerland, nella Ruhr tedesca (forni da ghisa datati col radiocarbonio fra il 1205 e il 1300, prima menzione scritta \"Masshutte\" nel 1311) e il lato meridionale delle Alpi centrali (\"furnus\" nel 1179 ad Ardesio e \"furnus\" e \"fuxina\" a Schilpario nel 1251 e a Semogo nel 1286).\nProcessi di affinamento.\nUn metodo alternativo di decarburizzare la ghisa grezza sembra essere stato ideato nella regione attorno a Namur nel XV secolo. Questo processo vallonico si diffuse alla fine del secolo fino al \"Pay de Bray\", sul confine orientale della Normandia, e poi verso la Gran Bretagna, dove divenne il metodo principale per la fabbricazione del ferro battuto nel 1600. Fu introdotto in Svezia da Louis de Geer all'inizio del XVII secolo e fu usato per fabbricare il \"ferro di Oreground\" (dal nome della cittadina Svedese di \u00d6regrund).\nUna variazione di questo era il procedimento tedesco. Divenne il metodo principale per produrre il ferro battuto in Svezia.\nL'acciaio Bulat.\nL'acciaio Bulat (dalla parola persiana \"pulad\", acciaio) fu inventato da Pavel Petrovich Anosov, dopo anni di studi sulla perduta arte dell'acciaio Damasco di cui Anosov voleva riscoprire il segreto. L'acciaio Bulat era un acciaio stratificato, ottenuto raffreddando molto lentamente la massa fusa in modo che il carbonio si potesse concentrare in strati diversi: in questo modo il metallo finale consisteva di molti strati di ferrite (acciaio dolce) e perlite (acciaio duro).\nLa perlite per\u00f2 \u00e8 instabile a temperature superiori a 727\u00a0\u00b0C e tende a scomporsi in ferrite e austenite, per trasformarsi di nuovo al raffreddamento, motivo per cui la lavorazione a caldo di questo tipo di acciaio richiedeva particolare attenzione.\nL'acciaio cementato.\nAll'inizio del XVII secolo, i siderurgisti nell'Europa Occidentale trovarono un modo (chiamato \"cementazione\") per carburare il ferro battuto. Le barre in ferro e il carbone venivano messi dentro scatole in pietra, poi mantenute a una temperatura \"rossa\" (la temperatura a cui il ferro diviene leggermente luminescente e \"rosso\") fino a una settimana. In questo periodo, il carbonio diffonde nel ferro, producendo un materiale chiamato \"acciaio cementato\" o \"acciaio a bolle\". A Coalbrookdale, in Inghilterra, si trovano due fornaci per la cementazione utilizzate da Sir Basil Brooke, che tenne il brevetto sul processo tra il 1610 e il 1619.\nLa qualit\u00e0 dell'acciaio poteva essere migliorata lavorandolo tramite la piegatura su s\u00e9 stesso, producendo acciaio a strati. Tuttavia nel periodo tra il 1740 e il 1750 Benjamin Huntsman trov\u00f2 un modo di fondere nei crogioli l'acciaio cemento ottenuto dal processo di cementazione.\nSviluppo delle fonderie alimentate idraulicamente.\nA volte, nel periodo medioevale, l'energia dell'acqua era applicata ai processi delle fonderie. \u00c8 possibile che questo avvenne presso l'Abbazia di Clairvaux dell'Ordine Cisterciense nel 1135, ma fu certamente in uso in Francia e in Svezia all'inizio del XIII secolo. In Inghilterra, le prime chiare prove documentate di questo furono nella contabilit\u00e0 di una forgia del Vescovato di Durham, vicino a Bedburn nel 1408, ma non fu certamente la prima volta che venivano impiegate simili tecniche siderurgiche. Nel distretto inglese di Furness, le fonderie alimentate idraulicamente furono in uso all'inizio del XVIII secolo, e vicino a Garstang fino al 1770 circa.\nLa forgia catalana \u00e8 un tipo di fonderia alimentata. Le fonderie con il \"soffio caldo\" erano usate nello Stato di New York a met\u00e0 del XIX secolo.\nL'invenzione del carbon coke.\nFondamentale fu l'introduzione del coke, avvenuta nel Settecento in Inghilterra. \"Cuocendo\" il carbone (ovvero scaldandolo in assenza di ossigeno) si otteneva carbone \"cooked\" o coke. Il \"coke\" venne utilizzato negli altoforni al posto del carbone di legna, permettendo di incrementare la produzione di ghisa grezza.\nLe prime fusioni del ferro usavano il carbone vegetale sia come sorgente di calore che come agente di riduzione. Nel XVIII secolo la disponibilit\u00e0 di legno per il carbone limitava l'espansione della produzione del ferro e l'Inghilterra divenne sempre pi\u00f9 dipendente, per una parte considerevole del ferro richiesto dalle sue industrie, dalla Svezia (dalla met\u00e0 del XVII secolo) e poi dal 1725 anche dalla Russia.\nLa fusione tramite carbon fossile (o il suo derivato carbon coke) era un obiettivo cercato da tempo. La produzione della ghisa grezza con il coke fu probabilmente ottenuta da Dud Dudley nel 1620, e con un mix di carburanti fatto con carbon fossile e legno nel 1670. Questo fu per\u00f2 probabilmente soltanto un successo tecnologico e non commerciale. Shadrach Fox potrebbe aver fuso il ferro con il coke presso Coalbrookdale in Shropshire nel 1690, ma soltanto per fare palle di cannone ed altri prodotti in ghisa come gusci. Tuttavia, nella pace seguita alla guerra dei nove anni, non ci fu una sufficiente domanda di queste.\nAbraham Darby e i suoi successori.\nNel 1707, Abraham Darby I brevett\u00f2 un metodo per la fabbricazione di pentole in ghisa; tali pentole erano pi\u00f9 sottili e quindi pi\u00f9 economiche di quelle della concorrenza. Avendo bisogno di una quantit\u00e0 maggiore di ghisa grezza, egli noleggi\u00f2 l'altoforno di Coalbrookdale nel 1709. L\u00e0, egli fabbric\u00f2 il ferro utilizzando il coke, stabilendo di conseguenza il primo commercio di successo di questo genere in Europa. Lo sviluppo del suo metodo che prevedeva di caricare il forno con coke e minerale di ferro, porter\u00e0 alla tecnologia degli altoforni alimentati a coke che tuttora \u00e8 quella utilizzata.\nI suoi prodotti erano tutti in ghisa, anche se i suoi successori pi\u00f9 immediati tentarono (con piccolo successo commerciale) di affinarlo in ferro (puro) in barre.\nIl ferro in barre continu\u00f2 di conseguenza ad essere fabbricato con ghisa grezza al carbone vegetale fino al 1755. In questo anno Abraham Darby II (e soci) aprirono una nuova fornace funzionante con il coke presso Horsehay in Shropshire e fu presto imitato da altri. Questi procurarono ghisa grezza al coke alle forge di affinatura di tipo tradizionale per la produzione di ferro battuto. La ragione di questo ritardo rimane controversa anche se probabilemnete dovuta ad una serie di cause. In effetti, almeno inizialmente il coke presentava un costo maggiore del carbone vegetale e lasciava nella ghisa un eccesso di silicio rendendola di cattiva qualit\u00e0 ed altre difficolt\u00e0 tecniche che necessitarono di tempo per essere risolte.\nLa reinvenzione dell'acciaio al crogiolo.\nNel 1740 Benjamin Huntsman, a Sheffield, riscopr\u00ec la tecnica dell'acciaio al crogiolo. Dopo anni di esperimenti in segreto, mise a punto una fornace in grado di raggiungere i 1600\u00a0\u00b0C in cui metteva una dozzina di crogioli di argilla, ciascuno con 15\u00a0kg di ferro, che veniva portato lentamente al calor bianco; a questo punto si aggiungevano pezzi di ghisa, i quali, lasciati fondere, aggiungevano al materiale il carbonio necessario; dopo tre ore circa l'acciaio fuso veniva colato in lingotti.\nNel 1740 Sheffield produceva circa 200 tonnellate di acciaio all'anno; un secolo dopo ne produceva 80.000, la met\u00e0 di tutta la produzione europea, ed era la pi\u00f9 grande citt\u00e0 industriale d'Europa.\nQuesto modo di produrre l'acciaio domin\u00f2 fino all'arrivo del convertitore Bessemer, che produceva acciaio di qualit\u00e0 comparabile ma con costi minori.\nNuovi processi di forgiatura.\nFu soltanto dopo questi avvenimenti che cominciarono ad essere concepiti modi attuabili economicamente per convertire la ghisa grezza in ferro. Un processo conosciuto come invasatura e stampaggio fu ideato nel 1760 e migliorato nel 1770, e sembra essere stato ampiamente adottato nelle Midlands occidentali circa dal 1785. Tuttavia, questo metodo fu rimpiazzato dal processo di affinatura di Henry Cort, brevettato nel 1784, ma probabilmente fatto funzionare con ghisa grezza grigia circa nel 1790. Questi processi permisero la grande espansione della produzione del ferro che costitu\u00ec la Rivoluzione industriale per l'industria del ferro.\nAll'inizio del XIX secolo, Hall scopr\u00ec che l'aggiunta di ossidi di ferro al contenuto dei forni di affinatura provocava una violenta reazione, nella quale la ghisa grezza veniva decarburizzata; questo processo venne chiamato 'affinatura umida'. Si scopr\u00ec anche che era possibile produrre acciaio fermando il processo di affinatura prima che la decarburizzazione fosse completa.\nVento caldo.\nL'efficienza dell'altoforno fu migliorata dall'innovazione del \"vento caldo\" (l'aria, prima di entrare nella fornace, veniva preriscaldata), brevettato da James Beaumont Neilson in Scozia nel 1828. Questo ridusse ulteriormente i costi di produzione. Nel giro di pochi decenni, l'abitudine divenne quella di avere una 'stufa' grande quanto la fornace vicino ad essa, nella quale i gas d'altoforno (contenenti CO, monossido di carbonio) provenienti dalla fornace venivano diretti e bruciati. Il calore risultante veniva usato per preriscaldare l'aria soffiata nella fornace.\nIl forno Martin-Siemens.\nNegli anni 1850 Sir Carl Wilhelm Siemens ide\u00f2 il cosiddetto forno Siemens, che rispetto alle metodologie precedenti riusciva a diminuire i consumi di combustibile del 70-80%.\nNel 1865 l'ingegnere francese Pierre-Emile Martin acquist\u00f2 il brevetto e introdusse l'uso del forno Siemens (che da quel momento in poi fu chiamato \"forno Martin-Siemens\") per svolgere l'ossigenazione della ghisa grezza (in inglese \"pig iron\").\nL'invenzione del convertitore.\nA parte una qualche produzione di acciaio affinato, l'acciaio Inglese continu\u00f2 ad essere fabbricato tramite cementazione, a volte seguita da rifusione per produrre acciaio in crogiolo. Questi erano processi \"in lotto\" la cui materia prima era il ferro (puro) in barre, in particolare il ferro di Oregrund in Svezia.\nIl problema della produzione in massa di acciai economici fu risolto nel 1855 da Henry Bessemer, con l'introduzione del convertitore Bessemer nella sua fabbrica di Sheffield in Inghilterra. Nel convertitore Bessemer, la ghisa grezza fusa proveniente dall'altoforno veniva inserita in un grosso crogiolo e poi veniva soffiata aria dal basso attraverso il materiale fuso, bruciando il carbonio disciolto dal coke. Mano a mano che il carbonio brucia, il punto di fusione del materiale aumenta, ma il calore proveniente dal carbonio in fiamme procura l'energia in pi\u00f9 necessaria a mantenere il miscuglio fuso. Dopo che il contenuto in carbonio nella colata ha raggiunto il livello desiderato, il flusso d'aria pu\u00f2 essere chiuso. Un tipico convertitore Bessemer poteva convertire un lotto di 25 tonnellate di ghisa grezza in acciaio in mezzora circa. L'invenzione dei convertitori ad aria, primo fra i quali il convertitore Bessemer, permise di abbandonare il metodo del pudellaggio (acciaio al crogiolo), lungo e dispendioso.\nL'acciaio inox.\nVi furono innumerevoli tentativi svolti nel XIX secolo, tesi ad ottenere una lega che mantenesse le caratteristiche meccaniche dell'acciaio risultando per\u00f2 inossidabile. Le varie sperimentazioni si orientarono verso l'aggiunta nell'acciaio di cromo, nichel ed altri metalli. Nel 1913 l'inglese Harry Brearly riusc\u00ec ad ottenere effettivamente l'acciaio inossidabile mediante un'alta percentuale di cromo.\nI convertitori a ossigeno.\nNel 1952 venne poi introdotto alla \"Voest-Alpine\" il processo di ossigenazione, una modifica al processo Bessemer, che lancia ossigeno da sopra all'acciaio (invece che soffiare aria da sotto), riducendo la quantit\u00e0 di azoto incluso nell'acciaio. Questo processo viene usato in tutte le fabbriche di acciaio attuali; l'ultimo convertitore Bessemer degli Stati Uniti venne messo a riposo nel 1968. Inoltre, a partire dagli anni seguenti la seconda Guerra Mondiale, a Brescia (Italia), utilizzando solo rottami di ferro fusi nel forno elettrico ad arco, iniziarono a produrre acciaio dei piccoli stabilimenti chiamati ironicamente mini-acciaierie. Queste fabbriche producevano solo prodotti in barre all'inizio, ma si sono poi espansi a prodotti piatti e pesanti, una volta dominio esclusivo dei circuiti della fabbricazione dell'acciaio integrata.\nPrima di questi sviluppi del XIX secolo, l'acciaio era un lusso costoso e veniva usato solo per un numero limitato di scopi nei quali era necessario un metallo particolarmente duro o flessibile, come nelle parti taglienti degli attrezzi e nelle molle. La grande diffusione di acciaio poco costoso aliment\u00f2 la seconda rivoluzione industriale e la societ\u00e0 moderna come la conosciamo. L'acciaio dolce ha rimpiazzato il ferro battuto per quasi tutti gli scopi, e quest'ultimo non viene pi\u00f9 (o quasi pi\u00f9) fabbricato. Con piccole eccezioni, le leghe di acciaio cominciarono ad essere prodotte solo nel tardo XIX secolo. L'acciaio inossidabile fu sviluppato solo all'alba della prima guerra mondiale e divenne largamente usato soltanto negli anni 1920. Queste leghe di acciaio sono tutte conseguenza della grande disponibilit\u00e0 di ferro ed acciaio a basso costo e della possibilit\u00e0 di legarli a volont\u00e0.\nNel 1992 il processo Martin-Siemens era definitivamente soppiantato negli Stati Uniti d'America dai convertitori a ossigeno (come il convertitore Bessemer e il processo Linz-Donawitz). La nazione con la percentuale pi\u00f9 alta di acciaio prodotto a mezzo del processo Martin-Siemens (circa il 50%) rimane l'Ucraina."}
{"id": "1903202", "revid": "2057813", "url": "https://it.wikipedia.org/wiki?curid=1903202", "title": "Quinto Fulvio Nobiliore", "text": "Biografia.\nA lui si deve il fatto che il capodanno occidentale inizi il primo di gennaio.\nFiglio di Marco Fulvio Nobiliore, nel 184 a.C., in qualit\u00e0 di triumviro, dedusse una colonia, forse Pesaro, concedendo degli appezzamenti di terreno e quindi la cittadinanza romana al poeta Quinto Ennio che era amico suo e di suo padre Marco.\nNel 153 a.C. fu eletto console. A quel tempo i consoli venivano eletti a dicembre, con qualche mese di anticipo rispetto alla data in cui sarebbero entrati ufficialmente in carica, cio\u00e8 le idi di marzo (il mese con cui si apriva l'anno nel vecchio calendario lunare).Ma dato che il suo incarico consisteva nel sopire la rivolta dei Celtiberi in Spagna, dove gi\u00e0 aveva operato il padre, chiese e ottenne dal senato di poter entrare in carica immediatamente per difendere gli interessi di Roma. Gli fu concesso e, da quel momento, divenne una prassi. Infatti i consoli neoeletti trovarono molto pi\u00f9 conveniente entrare in carica immediatamente, piuttosto che aspettare la scadenza del mandato dei predecessori. Da allora l'anno comincia il primo di gennaio.\nDunque Quinto, in qualit\u00e0 di console, al comando di un esercito regolare and\u00f2 in Spagna, dove la citt\u00e0 di Segeda stava fortificando le proprie mura, in contrasto con i trattati precedentemente stipulati coi Romani (vedi guerre celtibere). L'esercito romano si scontr\u00f2 con l'esercito ispanico, composto in prevalenza da Belli e Titti, e lo sconfisse. A quel punto la sorte di Segeda era segnata e infatti la maggior parte dei suoi abitanti la abbandon\u00f2 per rifugiarsi a Numantia, dove la ribellione ai Romani continuer\u00e0 fino al 133 a.C.\nNel 136 a.C. fu censore."}
{"id": "1903204", "revid": "287204", "url": "https://it.wikipedia.org/wiki?curid=1903204", "title": "Ongole", "text": "Ongole (telugu \u0c12\u0c02\u0c17\u0c4b\u0c32\u0c41) \u00e8 una suddivisione dell'India, classificata come \"municipality\", di 149.589 abitanti, capoluogo del distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 30' 0 N e 80\u00b0 2' 60 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Ongole assommava a 149.589 persone, delle quali 76.134 maschi e 73.455 femmine. I bambini di et\u00e0 inferiore o uguale ai sei anni assommavano a 14.069, dei quali 7.243 maschi e 6.826 femmine. Infine, coloro che erano in grado di saper almeno leggere e scrivere erano 108.028, dei quali 59.735 maschi e 48.293 femmine."}
{"id": "1903205", "revid": "1543377", "url": "https://it.wikipedia.org/wiki?curid=1903205", "title": "Delphacidae", "text": "I Delfacidi (Delphacidae ) sono una Famiglia cosmopolita comprendente insetti dell'Ordine dei Rincoti Omotteri, Superfamiglia dei Fulgoroidei.\nQuesto raggruppamento \u00e8 uno dei pi\u00f9 importanti della superfamiglia, per il numero di specie e per l'importanza agraria di molte di esse.\nDescrizione.\nI Delfacidi sono insetti di piccole dimensioni, morfologicamente eterogenei, con livree talora caratterizzate da colori vivaci. \u00c8 frequente il dimorfismo sessuale, con femmine microttere.\nIl capo presenta le caratteristiche morfologiche tipiche della maggior parte dei Fulgoroidei, con regione fronto-clipeale percorsa da carene longitudinali, ocelli in numero di due disposti sotto gli occhi e lateralmente rispetto alle carene laterali, antenne con flagello filiforme e non segmentato e i due articoli prossimali ingrossati.\nLe ali anteriori sono trasformate in tegmine, disposte a tetto in fase di riposo. La regione anale, detta \"clavo\", ha le nervature terminanti sul margine senza raggiungere perci\u00f2 l'apice del clavo. La regione anale delle ali posteriori \u00e8 priva di nervature trasversali.\nLe zampe presentano, come in tutti i Fulgoroidei, le coxe allungate. La caratteristica morfologica che distingue i Delfacidi da tutte le altre famiglie \u00e8 la presenza, all'estremit\u00e0 distale delle tibie posteriori, di un vistoso sperone mobile dai margini generalmente dentati.\n\u00c8 frequente l'emissione di cera in varie forme dall'addome.\nImportanza.\nFra i Delfacidi sono comprese specie di grande importanza agraria, di cui almeno 30 vettori di virus fitopatogeni. Nell'ambito degli Auchenorrinchi costituiscono, sotto questo aspetto, i fitomizi di maggiore importanza economica insieme ai Cicadellidi. Anche se tendenzialmente polifagi, i Delfacidi attaccano prevalentemente le Graminacee risultando, particolarmente dannosi ai cereali.\nIn Italia la specie di maggiore interesse \u00e8 la cicalina striata (\"Laodelphax striatellus\"). Questa specie \u00e8 diffusa nelle regioni paleartica, neartica e nella orientale. In Italia attacca principalmente le graminacee spontanee e, soprattutto, il frumento. Sul mais, pur non essendo in grado di riprodursi, gli adulti trasmettono il virus MRDV (\"Maize Rough Dwarf Virus\", nanismo ruvido del mais), verso il quale si riscontra una scarsa tolleranza degli ibridi americani. La virosi colpisce in natura solo il mais e alcune graminacee spontanee, mentre in condizioni sperimentali pu\u00f2 essere trasmessa dalla cicalina anche ai cereali autunno-vernini. La stessa specie pu\u00f2 inoltre trasmettere, in specifiche condizioni e regioni geografiche, i seguenti virus:\nAltra specie particolarmente dannosa in tutte le regioni temperate \u00e8 \"Javesella pellucida\", diffusa nelle regioni paleartica e neartica. La polifagia della \"J. pellucida\" e molto pi\u00f9 marcata di quella della cicalina striata e si estende al 90% delle piante coltivate. Fra gli agenti di virosi trasmessi da questa specie e da altre del genere \"Javesella\" si citano il nanismo ruvido del mais, l'EWSMV (\"European Wheat Striate Mosaic Virus\") e l'OSDV (\"Oat Sterile Dwarf Virus\").\nIn ambito mondiale uno dei Delfacidi pi\u00f9 temibili \u00e8 il \"Peregrinus maidis\". Questa specie \u00e8 diffusa nelle regioni tropicali di tutti i continenti, estendendosi anche a latitudini maggiori nel Nordamerica e in Australia. \u00c8 considerato uno dei fitofagi pi\u00f9 dannosi a carico del mais e del sorgo. \u00c8 l'unico vettore dei virus MMV (\"Maize Mosaic Virus\") e MSV (\"Maize Stripe Virus\") e, insieme ad altri Rincoti, di alcuni altri virus.\nL'importanza del \"P. maidis\" come vettore \u00e8 tale da ritenere che il virus del Mosaico del Mais (MMV) abbia avuto un ruolo determinante nel crollo della civilt\u00e0 Maya a causa della propagazione epidemica della virosi.\nSistematica.\nLa famiglia dei Delfacidi \u00e8 una delle pi\u00f9 numerose. Alcune fonti citano 1200-1300 specie ripartite fra circa 230 generi, altre citano oltre 2000 specie ripartite fra circa 280 generi.\nLa suddivisione interna comprende 7 sottofamiglie, a loro volta suddivise in una o pi\u00f9 trib\u00f9."}
{"id": "1903213", "revid": "465169", "url": "https://it.wikipedia.org/wiki?curid=1903213", "title": "Institut national de la recherche agronomique", "text": "L'Institut national de la recherche agronomique (INRA) \u00e8 un istituto di ricerca pubblica sotto il patronato del Ministero dell'Universit\u00e0 e della Ricerca e del Ministero dell'Agricoltura e della Pesca francesi, fondato nel 1946.\n\u00c8 l'istituto di ricerca agricola leader in Europa ed \u00e8 uno dei principali istituti mondiali per agricoltura, cibo e ambiente. \u00c8 anche il secondo maggior istituto pubblico di ricerca in Francia. L'INRA porta avanti una ricerca per un migliore stile di alimentazione, per la protezione dell'ambiente e per pratiche agricole competitive e sostenibili.\nMissioni.\nINRA ha una chiara vocazione al servizio della societ\u00e0: le sue finalit\u00e0 sono"}
{"id": "1903215", "revid": "216098", "url": "https://it.wikipedia.org/wiki?curid=1903215", "title": "Bruno Senna Lalli", "text": ""}
{"id": "1903226", "revid": "35813", "url": "https://it.wikipedia.org/wiki?curid=1903226", "title": "David Perez", "text": ""}
{"id": "1903231", "revid": "226458", "url": "https://it.wikipedia.org/wiki?curid=1903231", "title": "GEOS (sonda spaziale)", "text": "GEOS-1 fu uno dei primi satelliti artificiali sviluppato dall'Agenzia Spaziale Europea (ESA) e lanciato nell'aprile 1977.\nFu progettato per studiare la magnetosfera della Terra e in particolare, la distribuzione di plasma, particelle e onde nel campo magnetico del nostro pianeta. La sonda fu riutilizzata nel 1978 e nel 1979 durante le campagne di misure realizzate in compartecipazione con suo \"gemello\" GEOS-2 (lanciato nel luglio 1978) e con altri satelliti americani. GEOS-2 rimase operativo per due anni dopo di che fu \"ibernato\" per poi essere riattivato nel 1981 per prendere parte al programma EISCAT destinato a misurare i moti dell'alta atmosfera."}
{"id": "1903233", "revid": "1442080", "url": "https://it.wikipedia.org/wiki?curid=1903233", "title": "Richard Chew", "text": "\u00c8 famoso per aver creato, assieme ai collaboratori Paul Hirsch e Marcia Lucas, l'innovativo montaggio di \"Guerre stellari\".\nSebbene sia principalmente un montatore, e come tale ha ricevuto diverse nomination per il Premio Oscar, ha prodotto e curato la fotografia di diversi film."}
{"id": "1903234", "revid": "122246", "url": "https://it.wikipedia.org/wiki?curid=1903234", "title": "Nazionale di pallavolo femminile d'Israele", "text": "La nazionale di pallavolo femminile d'Israele \u00e8 una squadra europea composta dalle migliori giocatrici di pallavolo d'Israele ed \u00e8 posta sotto l'egida della Federazione pallavolistica d'Israele.\nRosa.\nSegue la rosa delle giocatrici convocate per l'European League 2013."}
{"id": "1903235", "revid": "547034", "url": "https://it.wikipedia.org/wiki?curid=1903235", "title": "Vud\u00f9 della Louisiana", "text": " \nIl Vud\u00f9 Louisiano (in lingua francese: \"Vaudou louisianais\"), noto anche come Vud\u00f9 di New Orleans o Vud\u00f9 creolo, \u00e8 una religione afroamericana diasporica, originaria della Louisiana che nacque attraverso un processo di sincretismo tra le religioni tradizionali dell'Africa occidentale, il cattolicesimo e il Vud\u00f9 Haitiano. La religione esistette dal XVIII secolo al XX secolo (in cui risult\u00f2 estinta), tuttavia venne resuscitata in una forma alterata alla fine del XX secolo. Non esiste un'autorit\u00e0 centrale che controlli il Vud\u00f9 Louisiano, poich\u00e9 \u00e8 organizzato in gruppi indipendenti.\nDiversi documenti storici svelano i nomi di vari spiriti adorati dai vuduisti, tra cui spiccano: Blanc Dani, Damballa e Papa Legba. Anche gli spiriti dei morti hanno svolto un ruolo di primo piano nel Vud\u00f9 Louisiano, tanto che alcuni degli attuali praticanti considerano la religione una forma di culto degli antenati. I resoconti storici suggeriscono che nel XIX secolo i santi esercitarono una significativa influenza sul Vud\u00f9 Louisiano, anche se (a partire dal XX secolo) divenne abbastanza comune che venissero adorate divinit\u00e0 di altre religioni, anche presso le altre religioni africane. La produzione di amuleti, noti come Gris-gris, \u00e8 molto diffusa nel Vud\u00f9 Louisiano.\nDall'inizio del XVIII secolo gli schiavi dell'Africa occidentale (per la maggior parte, di etnia Bambara e Kongo) vennero deportati nella Louisiana, una colonia francese. In quella nuova terra, le loro tradizionali religioni si sincretizzarono con la fede cattolica dei padroni francesi, e questo continu\u00f2 anche quando la Louisiana pass\u00f2 sotto il controllo spagnolo, e anche quando venne infine incorporata dagli Stati Uniti, nel 1803. All'inizio del XIX secolo, molti migranti haitiani fuggiti dalla rivoluzione haitiana arrivarono in Louisiana, portando con s\u00e9 la loro religione; il Vud\u00f9 Haitiano (che contribu\u00ec alla creazione del Vud\u00f9 Louisiano). Sebbene la nuova religione non venne mai vietata, il suo culto pubblico venne limitato da una serie di leggi che stabilivano quando e dove gli africani potevano riunirsi, e quindi il Vud\u00f9 Louisiano venne praticato clandestinamente (arrivando a diffondersi anche presso il Mississippi, nel Missouri). Durante il XIX secolo, diversi praticanti di spicco, come Marie Laveau e il Dottor John, attirarono una notevole attenzione mentre, all'inizio del XX secolo, la pratica pubblica del Vud\u00f9 Lousiano era fortemente diminuita (sebbene molte delle sue pratiche siano sopravvissute come, ad esempio, l'Hoodoo). Dopo gli anni 1960, le agenzie turistiche di New Orleans utilizzarono sempre pi\u00f9 riferimenti al Vud\u00f9 Louisiano per attirare visitatori, mentre allo stesso tempo si verific\u00f2 una rinascita della religione da cui venivano spesso riprese caratteristiche di altre religioni africane (come il Vud\u00f9 Haitiano e la cubana Santeria).\nSebbene abbia avuto origine presso le comunit\u00e0 africane emigrate a New Orleans, il Vud\u00f9 Louisiano include partecipanti caucasici, dal XIX secolo, e alcuni gruppi contemporanei hanno una maggioranza di membri caucasici. La religione affront\u00f2 a lungo l'opposizione dei non praticanti (che l'hanno bollata come stregoneria e adorazione del diavolo) e molte raffigurazioni diffamatorie apparvero presso la societ\u00e0.\nStoria.\nLouisiana francese e spagnola.\nLe origini del Vud\u00f9 Louisiano sono avvolte nel mistero (al punto che vennero impreziosite da leggende popolari). Nel 1699 i coloni francesi arrivarono nella Louisiana, mentre i primi schiavi africani arrivarono nel 1719. Nel 1763 l'Impero spagnolo acquis\u00ec la colonia e la mantenne fino al 1803 e, durante questo periodo, le religioni degli schiavi dell'Africa occidentale (combinate con elementi del cattolicesimo dei coloni francesi e spagnoli) costituirono le origini del Vud\u00f9 Louisiano. Sotto il governo coloniale francese e spagnolo, il Vud\u00f9 non sub\u00ec forti persecuzioni: non esistono documenti storici che attestino che la Chiesa cattolica abbia condotto \"campagne anti-superstizione\" contro la religione della Louisiana.\nTutti i gruppi dell'Africa occidentale contribuirono allo sviluppo del Vud\u00f9 Louisiano. La loro conoscenza di erbe, veleni e la creazione rituale di amuleti (utilizzati per proteggere s\u00e9 stessi o per danneggiare altre persone) divennero elementi chiave del Vud\u00f9 Louisiano. Durante il periodo coloniale francese, circa l'80% degli schiavi africani portati in Louisiana provenivano dal popolo Bambara del bacino del Senegal mentre la maggior parte del restante 20% erano congolesi (tra cui, alcuni provenienti dal Regno di Dahomey). Dopo che gli spagnoli presero il controllo della colonia, un numero crescente di schiavi venne importato dal Congo (determinando una \"Congolizzazione\" della comunit\u00e0 afroamericana di New Orleans).\nLa comunit\u00e0 di schiavi super\u00f2 rapidamente i coloni europei che emigrarono in Louisiana. La colonia francese non era una societ\u00e0 stabile quando arrivarono gli schiavi africani subsahariani che, appena arrivati, dominarono la comunit\u00e0 degli schiavi (secondo un censimento del 1731-1732, il rapporto tra schiavi africani subsahariani e coloni europei era pi\u00f9 di due a uno). Una minima quantit\u00e0 di coloni erano piantatori e schiavisti (proprietari di piantagioni di zucchero), con un lavoro che richiedeva grandi forze di lavoro, e poich\u00e9 gli schiavi africani erano tenuti in grandi gruppi isolati dai bianchi, venne loro consentito di conservare le loro pratiche e le loro culture indigene. Nella Louisiana settentrionale (e in altre colonie europee, nel Sud degli Stati Uniti), le famiglie schiavizzate erano, generalmente, separate: un gran numero di schiavi africani, che un tempo vivevano assieme alle loro famiglie o comunit\u00e0 vennero inviati in diverse piantagioni. Tuttavia, nel Sud della Louisiana, le famiglie, le culture e le lingue africane vennero mantenute pi\u00f9 intatte che nel Nord (e questo permise la sopravvivenza in quell'area delle tradizioni culturali, delle lingue e delle pratiche religiose degli schiavi africani).\nSotto le leggi francesi (e l'influenza del cattolicesimo), i funzionari riconoscevano, nominalmente, i gruppi familiari, vietando di separare dalle loro famiglie e vendere gli schiavi bambini, se erano minori di quattordici anni e permisero il mantenimento della leggenda di \"wake tuko\" presso la popolazione schiava. L'elevata mortalit\u00e0 della tratta degli schiavi port\u00f2 i suoi sopravvissuti a un senso di solidariet\u00e0 reciproca mentre l'assenza di frammentazione nelle comunit\u00e0 schiavizzate (insieme al rapporto di fratellanza, determinato dalle difficolt\u00e0 della schiavit\u00f9), port\u00f2 a una \"comunit\u00e0 schiavizzata coerente, funzionale, ben integrata, autonoma e sicura di s\u00e9\".\nLa pratica di creare e indossare amuleti per proteggere, guarire o ferire altre persone, era un aspetto chiave del Vud\u00f9 Louisiano. \"L\"'Ouanga\" (un amuleto usato per avvelenare un nemico), conteneva le radici tossiche dell'albero \"figuier maudit\"\" (portato dall'Africa e conservato in Louisiana): le radici macinate venivano combinate con altri elementi come ossa, chiodi, radici, acqua santa, candele sante, incenso santo, pane santo o crocifissi. Il sacerdote invocava spesso la protezione di Geova e di Ges\u00f9. Questa apertura da parte della fede africana permise l'adozione di pratiche cattoliche nel Vud\u00f9 Louisiano.\nUn altro elemento, importato dall'Africa occidentale, era la venerazione degli antenati e la conseguente enfasi sul rispetto per gli anziani. Per questo motivo, il tasso di sopravvivenza tra le popolazioni anziane schiavizzate era alto (costituendo un'\"africanizzazione della cultura creola della Louisiana\"). La prima testimonianza delle pratiche religiose tradizionali africane praticate in Louisiana risale al 1730, quando Antoine-Simon Le Page du Pratz descrisse l'uso del Gris-gris.\nL'acquisto della Louisiana e l'influenza haitiana.\nNel 1803, gli Stati Uniti presero il controllo della Louisiana, attraverso l'acquisto della Louisiana. Contemporaneamente, avvenne la rivoluzione haitiana, in cui le popolazioni di discendenza africana (abitanti la colonia caraibica francese di Saint-Domingue), rovesciarono il governo coloniale francese e fondarono una repubblica indipendente: Haiti. Molti di coloro che fuggirono dalla guerra rivoluzionaria sbarcarono in Louisiana, portando con s\u00e9 il Vud\u00f9 Haitiano (una religione che deriva dal sincretismo tra la religione africana yoruba, con il cattolicesimo). La migrazione fu sostanziale: solo nel 1809, diecimila persone arrivarono da Saint-Domingue (raddoppiando la popolazione di New Orleans) e convertirono vari africani nativi della Louisiana alla loro religione (fondendo le loro pratiche con le tradizioni religiose, di derivazione africana, gi\u00e0 presenti in Louisiana), contribuendo alla formazione del Vud\u00f9 Louisiano.\nSecondo la leggenda, il primo luogo di incontro dei praticanti Vud\u00f9, a New Orleans, era in una fornace abbandonata in Vieux Carr\u00e9, tuttavia, gli incontri vennero interrotti dalla polizia e, quindi, gli incontri futuri, si spostarono al bayou St. John e lungo le rive del lago Pontchartrain. La religione piaceva ai membri della diaspora africana, che fossero schiavi o uomini liberi e, probabilmente, si diffuse dalla Louisiana (e dalle varie comunit\u00e0 afroamericane) in tutta la valle del fiume Mississippi (poich\u00e9, ci sono testimonianze, risalenti al XIX secolo, sui rituali Vud\u00f9, sia a Saint Louis sia a St. Joseph).\nIl Vud\u00f9 non \u00e8 mai stato, esplicitamente, bandito in Louisiana. Tuttavia (per i timori delle istituzioni che il Vud\u00f9 potesse venire usato per fomentare una ribellione degli schiavi), nel 1817 il Municipio eman\u00f2 un'ordinanza che impediva agli schiavi di ballare in giorni diversi dalla domenica e in luoghi diversi da quelli specificamente designati a tale scopo: la posizione principale consentita era Congo Square, a New Orleans (ma nonostante questo, rituali di danza Vud\u00f9 continuarono, clandestinamente, in altri luoghi). Nella prima parte del XIX secolo, gli articoli dei giornali iniziarono a denunciare la religione e nell'agosto 1850, una cinquantina di donne (molte delle quali, caucasiche), furono arrestate durante una cerimonia di danza Vud\u00f9, venendo successivamente multate. Nel 1855, una folla tent\u00f2 di catturare una praticante, Elizabeth Sutherland, che accusarono di aver compiuto incantesimi sulle persone: la polizia locale le offr\u00ec rifugio, all'interno della stazione.\nDurante la guerra civile americana, l'Union Army occup\u00f2 New Orleans e cerc\u00f2 di sopprimere il Vud\u00f9. Nel 1863, quaranta donne vennero arrestate durante una cerimonia di danza Vud\u00f9 in Marais Street ma la vera repressione del Vud\u00f9 s'intensific\u00f2 in seguito alla guerra civile: in seguito agli anni 1870, gli scrittori caucasici mostrarono una crescente preoccupazione che i rituali Vud\u00f9 facilitassero l'interazione tra uomini africani e donne caucasiche. Quel decennio vide grandi raduni al lago Pontchartrain (alla vigilia di San Giovanni), tra cui, molti spettatori e giornalisti che, dopo il 1876, diminuirono sempre di pi\u00f9. Negli anni 1880 e negli anni 1890, le autorit\u00e0 di New Orleans repressero, nuovamente, il Vud\u00f9 Louisiano: la religione venne utilizzata come prova per sostenere la credenza dell'\u00e9lite caucasica, secondo cui gli africani erano inferiori agli europei e, quindi, per rafforzare la loro convinzione sulla necessit\u00e0 della segregazione legalizzata.\nVari praticanti aprirono negozi che vendevano armamentario e amuleti, e iniziarono anche a sfruttare le opportunit\u00e0 commerciali della religione, mettendo in scena cerimonie all'ingresso dei locali.\nFigure prominenti.\nLe donne africane libere ebbero la leadership sul Vud\u00f9 Louisiano durante il XIX secolo. Si guadagnavano da vivere vendendo e somministrando amuleti (o incantesimi \"Gris-gris\") e poteri magici nonch\u00e9 incantesimi che garantivano di curare malattie, soddisfare i desideri e confondere o distruggere i propri nemici. Come in altre comunit\u00e0 coloniali francesi, si svilupp\u00f2 una classe sociale di persone africane libere, a cui furono dati diritti specifici e, a New Orleans acquisirono addirittura propriet\u00e0 e istruzione. Le donne africane libere avevano una quantit\u00e0 relativamente alta di influenza (in particolare, quelle che erano leader spirituali).\nTra le quindici \"Regine Vud\u00f9\", nei quartieri sparsi per la New Orleans del XIX secolo, Marie Laveau era conosciuta come \"La Regina Vud\u00f9\", la pi\u00f9 eminente e potente di tutte: il suo rito religioso sulla riva del lago Pontchartrain (alla vigilia di San Giovanni, nel 1874) attir\u00f2 circa dodicimila abitanti di New Orleans, sia caucasici sia africani. Anche se la sua attivit\u00e0 sembrava non discriminatoria, potrebbe aver favorito la fuga dalla schiavit\u00f9: i suoi clienti pi\u00f9 influenti e benestanti erano schiavi in fuga che avevano attribuito le loro riuscite fughe al potente fascino della Laveaux. Sia sua madre sia sua nonna avevano praticato il Vud\u00f9, tuttavia, la Laveau era stata anche battezzata dalla Chiesa Cattolica e frequent\u00f2 la messa, per tutta la vita.\nLa Laveau lavorava come parrucchiera ma, anche, come assistente nella preparazione di rimedi erboristici e amuleti. Anche in seguito alla sua morte (avvenuta nel 1881), continu\u00f2 la sua influenza nella citt\u00e0 tanto che, nel XXI secolo, \u00e8 diventata una grande attrazione turistica: in particolare, i fedeli Vud\u00f9 offrono doni e pregano il suo spirito. Dall'altra parte della zona in cui \u00e8 sepolta la Laveau, vengono donati poundcake, alla statua di Espedito di Melitene (si ritiene che queste offerte, accelerino la realizzazione dei favori richiesti alla regina Vud\u00f9) poich\u00e9 Espedito rappresenta lo spirito sospeso tra la vita e la morte. Marie Laveau continua a essere una figura centrale del Vud\u00f9 Louisiano (e della cultura di New Orleans): i giocatori d'azzardo gridano il suo nome quando lanciano i dadi e sono presenti numerose storie riguardo avvistamenti della Regina Vud\u00f9.\nUn'altra delle figure pi\u00f9 importanti della met\u00e0 del XIX secolo fu Jean Montan\u00e9e (o \"Dr. John\"): un uomo africano libero, che vendeva cure e altro materiale a vari clienti, accumulando fondi sufficienti per acquistare diversi schiavi. Afferm\u00f2 di essere un principe del Senegal, che era stato portato a Cuba e liberato in quell'isola, prima di venire in Louisiana."}
{"id": "1903237", "revid": "1776051", "url": "https://it.wikipedia.org/wiki?curid=1903237", "title": "Arifredo di Milano", "text": "Biografia.\nSulla vita di Arifredo, le notizie sono scarne e frammentarie. Poco dopo l'elezione, decise di dotare la Basilica degli Apostoli, di un nuovo altare, in occasione del ritrovamento delle reliquie di san Matroniano eremita, vissuto all'epoca di sant'Ambrogio e forse suo collaboratore.\nAlla sua morte, nel febbraio 742, fu sepolto nella basilica di San Nazaro in Brolo. Govern\u00f2 la diocesi in tutto circa nove mesi."}
{"id": "1903238", "revid": "1442080", "url": "https://it.wikipedia.org/wiki?curid=1903238", "title": "Programma ISEE", "text": "ISEE \u00e8 l'acronimo di International Sun/Earth Explorer, e indica un programma spaziale sviluppato congiuntamente da Agenzia Spaziale Europea (ESA) e NASA destinato allo studio della magnetosfera terrestre.\nNel 1977, l'ESA lanci\u00f2 ISEE-B assieme al satellite fornito dall'agenzia spaziale americana; i due satelliti fornirono informazioni molto importanti sull'ambiente del pianeta. sviluppato dall'Agenzia Spaziale Europea (ESA) e lanciato nell'aprile 1977."}
{"id": "1903241", "revid": "775372", "url": "https://it.wikipedia.org/wiki?curid=1903241", "title": "Operazione Southern Watch", "text": "L'operazione Southern Watch fu un'operazione militare organizzata e condotta dalla Task Force Southwest Asia (JTF-SWA) in seguito alla guerra del Golfo, con il compito di monitorare e controllare lo spazio aereo a sud del trentaduesimo parallelo in Iraq. La missione dur\u00f2 dal 1991 fino al 2003 prima dell'inizio della Seconda Guerra del Golfo.\nScopo della missione.\nLa missione prese il via il 27 agosto 1992 in seguito alla risoluzione delle Nazioni Unite numero 688 del 5 aprile 1991, che prevedeva di riavviare il dialogo con l'Iraq al fine di assicurare che ai cittadini iracheni fossero garantiti i diritti umani. Nonostante la risoluzione delle nazioni unite non prevedesse esplicitamente la creazione di una no-fly zone, gli attacchi aerei compiuti dall'aviazione irachena contro gli sciiti nel sud del paese nel 1991 e nei primi mesi del 1992 facevano presagire che la leadership irachena non fosse disposta ad accettare la risoluzione ONU.\nPer porre fine a questi attacchi, Arabia Saudita, Francia, Gran Bretagna e Stati Uniti diedero il via all'operazione Southern Watch che fu coordinata dal US Central Command. Stando alle fonti ufficiali del governo statunitense nel periodo immediatamente seguente la creazione della no flight zone ci furono scontri abbastanza regolari tra i velivoli dell'aeronautica irachena e statunitense, anche se la stampa ne riferiva solo occasionalmente. A partire dalla fine del 2002 fino alla seconda guerra del golfo il numero di scontri sarebbe poi nuovamente aumentato, anche se molto probabilmente questa attivit\u00e0 di velivoli militari \u00e8 da imputare all'operazione americana Southern Focus ed al conseguente tentativo dell'aviazione irachena di contrastare un eventuale attacco americano.\nDecorso dell'operazione militare.\nSeppure l'aeronautica irachena non avesse mai tentato di attaccare velivoli della coalizione, la contraerea irachena tent\u00f2 a pi\u00f9 riprese di prender di mira gli E-3 Sentry AWACS. Ciononostante le attivit\u00e0 dell'aeronautica irachena furono tali da non passare inosservate.\nIl 27 dicembre 1992 un MiG-25 iracheno oltrepass\u00f2 il 32\u00ba parallelo penetrando nella no flight zone. Degli F-15 tentarono di intercettare il velivolo ma questo sfrutt\u00f2 la sua accelerazione superiore per portarsi fuori dalla loro portata. Sempre lo stesso giorno un numero imprecisato di velivoli iracheni attravers\u00f2 nuovamente il 32\u00ba parallelo ma si tennero sempre al di fuori della portata dei caccia americani. Durante questa manovra per\u00f2 un secondo MiG 25 si spinse troppo oltre portandosi sufficientemente vicino a due F-16 del 33rd Tactical Fighter Squadron, che dopo aver ricevuto l'ordine dal comando lo abbatterono con un missile AIM-120 AMRAAM.\nIl 7 gennaio 1993 le forze armate irachene accettarono la proposta della coalizione di spostare tutte le batterie di missili della contraerea che si trovavano nella no flight zone a nord del trentaduesimo parallelo. Quando per\u00f2 spostarono solo met\u00e0 delle batterie individuate su ordine del presidente Presidente George H. W. Bush il 13 gennaio circa un centinaio di velivoli della coalizione attaccarono le restanti batterie SAM.\nSempre lo stesso anno il 29 giugno un F-4G Phantom distrusse un radar iracheno dopo essere stato illuminato da questo e un mese pi\u00f9 tardi due EA-6B Prowlers della U.S. Navy aprirono il fuoco su alcuni radar iracheni utilizzando dei missili AGM-88.\nI primi mesi del 1994 furono apparentemente tranquilli, facendo pensare che la politica irachena si stesse spingendo in direzione di un accordo pacifico con le nazioni unite. In seguito al possibile fine dell'embargo l'Iraq torn\u00f2 nuovamente a minacciare di invadere il Kuwait, costringendo la coalizione ad aumentare nuovamente le forze presenti nel Golfo Persico.\nUn attentato contro una base americana situata in territorio saudita il 25 giugno del 1996, nel quale persero la vita 19 militari americani ed un cittadino saudita, fu la causa di nuove tensioni. Anche se al giorno d'oggi non si conosce con certezza chi avesse organizzato l'attentato, non si esclude che potrebbe essere stato messo a segno con l'aiuto dei servizi segreti iracheni. Questo evento spinse a trasferire tutte le basi americane presenti in territorio saudita lontano da centri abitati.\nNell'agosto del 1996 forze armate irachene invasero i territori curdi nel nord del paese. Nuovamente l'aviazione militare statunitense rispose alla provocazione irachena attaccando un numero imprecisato di batterie missilistiche SAM in tutto il paese ed estendendo la no flight zone anche a nord oltre il trentatreesimo parallelo.\nIl 15 dicembre 1998 la Francia decise di terminare la propria partecipazione all'operazione motivando che le misure prese per arginare le attivit\u00e0 irachene si fossero rilevate di scarsa utilit\u00e0. Il 16 dicembre su ordine del allora presidente Bill Clinton in una campagna aerea denominata Desert Fox che dur\u00f2 quattro giorni la USAF e la U.S. Navy attaccarono una serie di obiettivi strategici in territorio iracheno per indebolire e difese irachene.\nIl 22 maggio del 2000 i vertici militari statunitensi confermarono che a partire dall'operazione desert Fox per ben 470 volte la contraerea irachena aveva tentato di puntare a velivoli della coalizione e che per ben 150 volte velivoli dell'aeronautica irachena avessero tentato di penetrare la no flight zone. Di conseguenza in 73 di questi casi\nsi sarebbe ricorsi all'uso della forza per impedire tale evento.\nIl 16 febbraio 2001 un velivolo inglese attacc\u00f2 6 obbiettivi iracheni colpendo per\u00f2 solo il 40% degli obiettivi.\nA partire dal 2002 le attivit\u00e0 di attacco da parte della coalizione in vista dell'invasione dell'Iraq aumentarono drasticamente. Fu quindi avviata l'operazione Southern Focus che aveva il compito di indebolire tutte le difese irachene.\nCon l'inizio della seconda guerra del Golfo nel 2003 di fatto la missione Southern Watch fu conclusa."}
{"id": "1903242", "revid": "767487", "url": "https://it.wikipedia.org/wiki?curid=1903242", "title": "Lorna (rapper)", "text": " Ha raggiunto la notoriet\u00e0 europea nel 2003 grazie al singolo \"Papi chulo... (te traigo el mmmm...)\", che ha scalato le classifiche di vendita.\nBiografia.\nIl successo.\n\u00c8 particolarmente conosciuta per il suo brano \"Papi chulo... (te traigo el mmmm...)\", giunto ai primi posti delle classifiche in Europa nel 2003.. All'et\u00e0 di tredici anni, Lorna decise di intraprendere la carriera di cantante, e cos\u00ec si mise in cerca di un produttore discografico che la lanciasse. L'occasione si present\u00f2 quando partecip\u00f2 ad un concorso canoro a Panama, dal quale usc\u00ec vincitrice, e le diede la possibilit\u00e0 di incidere un singolo. Subito dopo Lorna ha lavorato con El Chombo, un rinomato produttore panamense. \nPochi mesi dopo la pubblicazione del singolo \"Papi Chulo\" Lorna avrebbe dovuto esibirsi al festival Zorozaurre di Bilbao, ma la casa discografica mand\u00f2 al suo posto una sua corista che cant\u00f2 e rilasci\u00f2 interviste sotto il nome di \"Lorna\"; in realt\u00e0 in un comunicato stampa si leggeva che la rapper si era presa un periodo di pausa dovuto a problemi di salute .\nNuovi album.\n\u00c8 tornata alla musica nel 2008, incidendo il suo secondo disco \"La mami chula\", seguito nel 2009 da \"M\u00e1s sexy que nunca\". Nel 2008 ha inoltre partecipato alla versione panamense di \"Ballando con le stelle\".\nVita privata.\n con James Marvilla e ha una figlia."}
{"id": "1903243", "revid": "36426", "url": "https://it.wikipedia.org/wiki?curid=1903243", "title": "Panaji", "text": "Panaji (konkani \u092a\u0923\u091c\u0940, portoghese Pangim) \u00e8 una citt\u00e0 dell'India di circa 40.000 abitanti, capoluogo del distretto di Goa Nord, nel territorio federato di Goa di cui \u00e8 capitale.\nGeografia fisica.\nLa citt\u00e0 \u00e8 situata a 15\u00b0 28' 60 N e 73\u00b0 49' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Panaji assommava a 58.785 abitanti, dei quali 29.784 maschi e 29.001 femmine. In base al numero di abitanti la citt\u00e0 rientra nella classe II (da 50.000 a 99.999 persone). I bambini di et\u00e0 inferiore o uguale ai sei anni erano 5.449, dei quali 2.797 maschi e 2.652 femmine. Gli abitanti in grado di leggere e scrivere erano 47.679, dei quali 25.214 maschi e 22.465 femmine.\nCuriosit\u00e0.\nA Panaji sono ambientati i primi minuti del secondo film di Jason Bourne, The Bourne Supremacy.\nSport.\nCalcio.\nImportante societ\u00e0 calcistica cittadina \u00e8 il Dempo Sports Club, vincitore di cinque campionati nazionali."}
{"id": "1903245", "revid": "729019", "url": "https://it.wikipedia.org/wiki?curid=1903245", "title": "EXOSAT", "text": "EXOSAT \u00e8 l'acronimo di European X-Ray Observatory Satellite, e indica uno dei primi satelliti artificiali sviluppato dall'Agenzia Spaziale Europea (ESA) e lanciato nel 1983.\nCaratteristiche.\nLo scopo della missione era l'osservazione delle nane bianche, delle stelle di neutroni, dei buchi neri e di altri fenomeni astronomici attraverso le radiazioni X emesse. Le informazioni raccolte dall'EXOSAT (la cui missione dur\u00f2 fino al 1986) hanno permesso all'Europa di conquistare una posizione dominante in questo campo della ricerca.\nL'ESA, partendo da questa missione, ha fatto dell'osservazione ai raggi X una delle caratteristiche principali del suo programma Horizon 2000 e ha poi lanciato anche il satellite XMM-Newton nel 1999.\nIl carico consisteva in tre tipi di strumentazione:\nIl satellite era per quell'epoca particolare, perch\u00e9 portava a bordo un computer che agevolava molto il lavoro dei tecnici a terra e consentiva ai ricercatori di modificare la gestione dei dati dei programmi.\nStoria.\nTutto ebbe inizio nel 1973, quando fu approvata la missione, e continu\u00f2 nel 1977, quando fu finanziata. Il lancio del satellite avvenne il 26 maggio 1983 mediante un razzo vettore Delta presso la base Vandenberg dell'USAF ed il satellite rimase operativo fino al 9 aprile 1986; esso pesava 510 kg, aveva un'altezza di 1,35 m ed un diametro di 2,1 m.\nDurante il periodo di operativit\u00e0 fece 1780 osservazioni sui pi\u00f9 svariati oggetti, inclusi nuclei attivi di galassie, corone stellari, variabili cataclismiche, nane bianche, binarie a raggi x, ammassi di galassie, e resti di supernove.\nL'orbita era molto diversa da quelle dei precedenti satelliti che studiavano i raggi X, perch\u00e9 era stata pensata per utilizzare le occultazioni lunari per la determinazione della posizione delle sorgenti X (tale modalit\u00e0 non fu mai utilizzata in quanto superata dalle capacit\u00e0 di imaging dei telescopi inseriti successivamente nel carico). L'apogeo era di 191 878\u00a0km ed il perigeo di 340\u00a0km, \u00d7 70,5\u00b0; gli strumenti operavano ad una altezza sopra i 50 000\u00a0km, al di fuori della cintura di radiazioni, e ci\u00f2 permetteva un lavoro fino a 76 h, per un periodo dell'orbita di 90 h."}
{"id": "1903250", "revid": "122246", "url": "https://it.wikipedia.org/wiki?curid=1903250", "title": "Nazionale di pallavolo femminile della Lettonia", "text": "La nazionale di pallavolo femminile della Lettonia \u00e8 una squadra europea composta dalle migliori giocatrici di pallavolo della Lettonia ed \u00e8 posta sotto l'egida della Federazione pallavolistica della Lettonia."}
{"id": "1903252", "revid": "1776051", "url": "https://it.wikipedia.org/wiki?curid=1903252", "title": "Stabile di Milano", "text": "Biografia.\nLa vita di Stabile \u00e8 praticamente sconosciuta: di lui si ignora ad oggi l'anno di nascita e l'estrazione sociale.\nSi sa che ascese alla cattedra di Milano il 12 agosto 742.\nFavor\u00ec la riconciliazione tra papa Zaccaria ed il re longobardo Liutprando.\nMor\u00ec a Milano il 13 dicembre 744, dopo appena due anni di reggenza della cattedra arcivescovile."}
{"id": "1903256", "revid": "124389434", "url": "https://it.wikipedia.org/wiki?curid=1903256", "title": "Scuola IMT Alti Studi Lucca", "text": "La Scuola IMT Alti Studi Lucca \u00e8 un'istituzione accademica pubblica a ordinamento speciale, istituita con decreto del Ministero dell'universit\u00e0 e della ricerca del 18 novembre 2005. L'ente ha sede a Lucca ed \u00e8 organizzato come scuola di dottorato e centro di ricerca nell'ambito dell'analisi dei sistemi culturali, economici, sociali e tecnologici.\nStoria.\nPrima universit\u00e0 di Lucca.\nLa volont\u00e0 della citt\u00e0 di Lucca di avere una propria universit\u00e0 risale al 1369, come testimoniano i documenti che mostrano i primi tentativi di istituire centri di istruzione superiore di varia natura e portata. Nel 1369, l'imperatore Carlo IV diede dispensa ufficiale nella nuova Repubblica di Lucca di istituire un \"Studium\" generale in citt\u00e0. Nel 1387 la concessione \u00e8 stata controfirmata e avvalorata da papa Urbano VI. Durante l'ultimo secolo della Repubblica di Lucca (1372-1805) vennero attivati corsi universitari di logica, filosofia, etica, chirurgia, anatomia, ostetricia, e diritto.\nNel 1786 venne istituita l'Universit\u00e0 di Lucca, con corsi di diritto, filosofia, ingegneria, matematica e medicina. L'universit\u00e0 venne poi riformata durante il Ducato di Maria Luisa di Borbone-Spagna, che nel 1819 istitu\u00ec il \"Real liceo\", con facolt\u00e0 di conferire titoli universitari. Il corso di studi presso il Real liceo era incentrato su materie scientifiche, prevedeva l'insegnamento gratuito per gli studenti, borse di studio per i migliori, e incentivi per la mobilit\u00e0 interuniversitaria. La storia del Real liceo si interrompe il 22 ottobre 1849, in seguito all'inclusione del Ducato di Lucca nel Granducato di Toscana nel 1847, per scomparire definitivamente nel 1867.\nScuola IMT Alti Studi.\nLa Scuola IMT (istituzioni, mercati, tecnologie) Alti Studi, con sede a Lucca, nasce nel 2004 ad opera di tre soggetti: l'Universit\u00e0 di Pisa, la Fondazione lucchese per l'alta formazione e la Ricerca (FLAFR) e il Consorzio interuniversitario di studi avanzati (CISA) che comprendeva la Libera universit\u00e0 internazionale degli studi sociali Guido Carli, la Scuola superiore Sant'Anna e il Politecnico di Milano.\nDidattica.\nLa Scuola IMT Alti Studi Lucca offre due percorsi di dottorato (Sistemi cognitivi e culturali, Scienza dei sistemi), organizzati entrambi in due curricula, una laurea magistrale in Ingegneria Bionica in collaborazione con Universit\u00e0 di Pisa e Scuola Superiore Sant'Anna e un programma di dottorato in Data Science in collaborazione con la Scuola Normale Superiore, la Scuola Superiore Sant'Anna, l\u2019Universit\u00e0 di Pisa e il Consiglio Nazionale delle Ricerche-CNR. Nel corso dell\u2019anno la Scuola organizza anche seminari, workshop, Summer e Winter School.\nAmmissione ai programmi di dottorati.\nAi programmi di dottorato si accede con concorso pubblico. A tutti gli ammessi \u00e8 riconosciuta una borsa di dottorato, cos\u00ec come l'esenzione dal pagamento delle tasse universitarie, l\u2019alloggio nel Campus e il servizio mensa gratuiti. I programmi di Dottorato durano dai 3 ai 4 anni.\nRicerca.\nL\u2019attivit\u00e0 di ricerca alla Scuola IMT \u00e8 organizzata in Unit\u00e0. Quelle attualmente attive sono sette, operanti nei settori dell\u2019economia, tecnologia, cultura visuale e neuroscienze. La Scuola IMT ospita al suo interno anche un\u2019Unit\u00e0 di ricerca dell\u2019Istituto Nazionale di Alta Matematica - INdAM, con il quale collabora per la promozione della ricerca scientifica e dell\u2019alta formazione nelle discipline matematiche.\nAssociazione Allievi ed ex Allievi.\nL\u2019associazione nasce nel 2016 con l\u2019obiettivo di favorire le relazioni tra studenti ed ex studenti e di promuovere i valori della Scuola IMT nel mondo. Possono entrare a far parte dell\u2019Associazione gli studenti che hanno terminato il loro percorso di studio, ma sono ammessi anche membri esterni per i loro meriti professionali e scientifici oppure in qualit\u00e0 di finanziatori.\nEdifici.\nComplesso di San Francesco.\nL'edificio, originario del XIII secolo, era la sede del convento di San Francesco. Inaugurato nel 2013 dopo un'importante opera di restauro da parte della Fondazione Cassa di Risparmio di Lucca, il complesso ora ospita il Campus residenziale per gli allievi, una foresteria per gli ospiti esterni, uffici dei docenti e dei ricercatori, aule per la didattica e la mensa della Scuola IMT. Gli spazi della Chiesa di San Francesco, della Cappella Guinigi e della Sagrestia dell'ex Convento sono utilizzati per ospitare eventi, seminari e riunioni.\nComplesso di San Ponziano.\n\u00c8 la sede legale della Scuola IMT di cui accoglie uffici amministrativi, Biblioteca, sale riunioni e un laboratorio multidisciplinare equipaggiato per lo svolgimento di esperimenti cognitivo-comportamentali. In passato \u00e8 stata del sede del conservatorio Luigi Boccherini.\nBiblioteca.\nAllestita in quella che era la Chiesa del complesso di San Ponziano, la Biblioteca della Scuola IMT offre servizi di prestito e consultazione, rivolti anche al pubblico esterno. Il restauro e l'attuale configurazione degli spazi sono opera dell\u2019architetto Stefano Dini. All'interno della Biblioteca sono allestiti 86 posti lettura, uffici riservati ai ricercatori e agli allievi della Scuola IMT e una sala polifunzionale."}
{"id": "1903257", "revid": "110157", "url": "https://it.wikipedia.org/wiki?curid=1903257", "title": "Coppa dei Caraibi 1998", "text": "La Coppa dei Caraibi 1998 \"(Shell Caribbean Cup 1998)\" fu la sedicesima edizione della Coppa dei Caraibi (la decima con la nuova denominazione), competizione calcistica per nazione organizzata dalla CFU. La competizione si svolse congiuntamente in Giamaica e Trinidad e Tobago dal 22 luglio al 31 luglio 1998 e vide la partecipazione di otto squadre: , , , , , , e . Il torneo valse anche come qualificazione per la CONCACAF Gold Cup 2000.\nLa CFU organizz\u00f2 questa competizione come \"CFU Championship\" dal 1978 al 1988; dal 1989 al 1990 sotto il nome di \"Caribbean Championship\"; dall'edizione del 1991 a quella del 1998 cambi\u00f2 nome e divenne \"Shell Caribbean Cup\"; le edizioni del 1999 e del 2001 si chiamarono \"Caribbean Nations Cup\"; mentre dal 2005 al 2014 la competizione si chiam\u00f2 \"Digicel Caribbean Cup\"; nell'edizione del 2017 il suo nome \u00e8 stato \"Scotibank Caribbean Cup\".\nFase finale.\nFase a gruppi.\nGruppo A.\n e qualificate alle semifinali.\nGruppo B.\n e qualificate alle semifinali.\nFase a eliminazione diretta.\nFinale 3\u00ba posto.\n accede ai playoff per la CONCACAF Gold Cup 2000 al posto di (vincitore della Coppa dei Caraibi 1999).\nFinale.\n qualificato per la CONCACAF Gold Cup 2000.\nStatistiche.\nClassifica marcatori.\n10 reti\n6 reti\n4 reti\n3 reti\n2 reti\n1 rete"}
{"id": "1903259", "revid": "71972891", "url": "https://it.wikipedia.org/wiki?curid=1903259", "title": "Nec temere, nec timide", "text": "Nec temere, nec timide \u00e8 una locuzione latina che significa: \"Non temerariamente, ma nemmeno timidamente\".\nTra le tante ricorrenze, risulta essere il motto della citt\u00e0 di Danzica."}
{"id": "1903268", "revid": "287204", "url": "https://it.wikipedia.org/wiki?curid=1903268", "title": "Kohima", "text": "Kohima (hindi \u0915\u094b\u0939\u093f\u092e\u093e) \u00e8 una suddivisione dell'India, classificata come \"town committee\", di 115.283 abitanti, capoluogo del distretto di Kohima, nello stato federato del Nagaland di cui \u00e8 capitale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 40' 0 N e 94\u00b0 7' 0 E e ha un'altitudine di 1.260 .\nSociet\u00e0.\nEvoluzione demografica.\nAl censimento del 2001 la popolazione di Kohima assommava a 78.584 persone, delle quali 42.033 maschi e 36.551 femmine. I bambini di et\u00e0 inferiore o uguale ai sei anni assommavano a 10.511, dei quali 5.415 maschi e 5.096 femmine. Infine, coloro che erano in grado di saper almeno leggere e scrivere erano 58.927, dei quali 33.388 maschi e 25.539 femmine.\nStoria.\nIl nome di Kohima \u00e8 legato alla battaglia decisiva che nell'aprile del 1944 ferm\u00f2 l'avanzata giapponese in India. I caduti inglesi della battaglia sono sepolti nel locale \"Cimitero di guerra\", situato su un pendio a terrazze."}
{"id": "1903274", "revid": "22475", "url": "https://it.wikipedia.org/wiki?curid=1903274", "title": "Rapporto Vrba\u2013Wetzler", "text": "Il Rapporto Vrba\u2013Wetzler, conosciuto anche come i \"Protocolli di Auschwitz\", \u00e8 la trascrizione della relazione redatta da Rudolf Vrba e Alfr\u00e9d Wetzler, due detenuti evasi dal campo di concentramento di Auschwitz. Essendo stato scritto nell'aprile 1944, \u00e8 il primo documento in assoluto sui campi di concentramento nazisti.\nDescrizione.\nIl 7 aprile 1944 due giovani ebrei slovacchi, Walter Rosenberg (che prender\u00e0 il nome di battaglia di Rudolf Vrba) e Alfr\u00e9d Wetzler, riuscirono ad evadere da Auschwitz. I due si erano conosciuti nel campo, Rosenberg (nato nel 1924), esule a Budapest, fu arrestato il 14 giugno 1942, all'et\u00e0 di 18 anni, nella capitale ungherese; arriv\u00f2 ad Auschwitz il 29 giugno. Gli venne assegnato il ruolo di raccolta dei \"dati personali\" degli altri prigionieri. Tutti i reclusi erano contraddistinti da un triangolo colorato cucito sulla casacca, sotto il numero di immatricolazione. La prima lettera indicava la nazionalit\u00e0 del prigioniero (per esempio, la \u00abP\u00bb significava Polonia). I triangoli erano di cinque colori diversi:\nAssistere alla morte atroce cui venivano destinati uomini, donne e bambini innocenti sconvolse il giovane prigioniero. Vrba decise di scrivere in segreto un dettagliato rapporto in cui riport\u00f2 le statistiche dettagliate dei morti e la loro nazionalit\u00e0. Poi, a partire dall'inizio del 1944, cominci\u00f2 ad elaborare assieme a un altro prigioniero slovacco, Alfred (\"Fred\") Wetzler (nato nel 1918), un piano di fuga. I due giovani dovevano far conoscere ai governi europei il terribile massacro che il regime nazista stava perpetrando \u00absu scala industriale\u00bb.\nPer ingannare le guardie, i due si nascosero all'interno del campo per tre giorni. Sapevano che i fuggiaschi venivano ricercati al di fuori del campo per quell'intervallo di tempo. Scaduti i tre giorni, la notte del 10 aprile avvenne l'evasione. Dopo una fuga a piedi di quasi tre settimane, durante la quale i due fuggiaschi rischiarono pi\u00f9 volte di essere catturati, giunsero salvi in madrepatria.\nLa mattina del 21 aprile passarono la frontiera con la Cecoslovacchia. Quattro giorni dopo s'incontrarono a \u017dilina con i responsabili del consiglio ebraico slovacco. Vrba illustr\u00f2 le statistiche che aveva raccolto e mostr\u00f2 alcuni disegni, tra cui una mappa del campo di concentramento. I dirigenti rimasero sconvolti dal loro racconto. Chiesero ai due giovani di mettere per iscritto le loro memorie. Vennero ospitati in due camere diverse. Walter e Alfred scrissero separatamente la propria relazione, in maniera che ciascuno raccontasse i fatti secondo il proprio punto di vista. Dalle due relazioni nacque un rapporto: il primo documento sull'esistenza della Shoah.\nIl \"Rapporto Vrba\" (questo \u00e8 il nome maggiormente utilizzato) consta di una quarantina di fogli ed \u00e8 diviso in tre parti: le parti I e III sono state scritte separatamente, mentre la parte II fonde le due testimonianze. Argomento principale della relazione \u00e8 il funzionamento dei campi. Il rapporto contiene la numerazione progressiva dei contingenti di prigionieri che arrivavano a Birkenau; inizia con un convoglio di 1200 ebrei francesi, che portarono i numeri da 27.400 a 28.600, e giunge, nel marzo 1944, al numero 174.000.\nOltre ai numeri, il rapporto contiene la nazionalit\u00e0 dei prigionieri e l'indicazione della loro triste fine. Alcuni furono gasati all'arrivo, altri furono impiegati nei lavori forzati e fatti morire di stenti o di malattie.\nVrba ha anche disegnato numerose mappe, tra cui la piantina dei campi di Auschwitz e Birkenau e l'edificio che ospitava le camere a gas.\nIl rapporto contiene anche una lista dei differenti convogli ferroviari che, da tutt'Europa, giungevano sulla rampa di Birkenau (il terminale dei treni che arrivavano al campo di concentramento).\nIl \"rapporto Vrba-Wetzler\" inizi\u00f2 a circolare tra il 27 e il 28 aprile 1944. La speranza di Vrba e Wetzler era che gli ebrei ungheresi si rivoltassero contro le SS prima che fossero caricati sui treni della morte. Purtroppo 400.000 di loro (su un milione) non si salvarono.\nNel 1963 Rosenberg pubblic\u00f2 un libro di memorie: \"I cannot forgive\", in cui ricostru\u00ec tutta la sua esperienza di deportato.\n\"Il rapporto\" nei processi ai nazisti.\nIl rapporto fu citato come prova dei crimini nazisti in diversi processi del dopoguerra. Il primo uso del rapporto viene fatto dall'accusa al pi\u00f9 importante Processo di Norimberga, ovvero quello ai gerarchi nazisti (dal 20 novembre 1945 al 1\u00ba ottobre 1946), e verr\u00e0 allegato come prova agli atti processuali. Ai processi tenuti a Norimberga comunque sia Vrba sia Wetzler non verranno mai sentiti come testimoni e non verranno tantomeno mai convocati.&lt;br&gt;\nQuindici anni dopo il rapporto verr\u00e0 citato al Processo ad Adolf Eichmann tenutosi a Gerusalemme nel 1961. Ancora una volta anche a questo processo non ci sar\u00e0 nessuna deposizione di Vrba. A Vrba non verr\u00e0 concesso di rendere la propria testimonianza \u00abse non con una memoria resa per procura all'ambasciata israeliana a Londra\u00bb, infatti la richiesta del giudice Benjamin Halevi rimase inevasa, fu il solo giudice a chiedere che Vrba venisse sentito al processo come teste.&lt;br&gt;\nIl rapporto verr\u00e0 usato nel Processo di Francoforte tenutosi a Francoforte sul Meno fra il 1963 ed il 1965 per 22 imputati accusati dei crimini commessi nel campo di concentramento di Auschwitz fra il 1940 ed il 1945. In uno di quei processi e precisamente nel 1964, Rudolf Vrba sar\u00e0 sentito anche come testimone.&lt;br&gt;\nInfine nel 1985 Vrba testimonier\u00e0 al processo tenutosi a Toronto in Canada contro il negazionista Ernst Z\u00fcndel.\nDiffusione.\nIl rapporto, stampato a nome del Consiglio ebraico slovacco, fu tradotto in varie lingue, prima nell'Europa centro-orientale e poi nel Bosforo, in Svizzera, a Londra, a Roma e negli Stati Uniti. Venne proposto alla radio dall'inglese BBC e, nel Nordamerica, fu ripreso dal \u00abNew York Times\u00bb. In una delle prime edizioni comparve una postfazione rivolta agli Stati maggiori delle aviazioni alleate in cui si chiedeva di bombardare la linea ferroviaria Vienna-Cracovia. Quando il rapporto usc\u00ec, il nome \u201cAuschwitz\u201d era del tutto sconosciuto all'opinione pubblica mondiale. Il \"Rapporto Vrba-Wetzler\" fu il primo documento a rendere noto quello che oggi \u00e8 considerato il pi\u00f9 noto campo di concentramento nazista.&lt;br&gt;\nIl nome con cui il rapporto \u00e8 oggi conosciuto rappresenta un ironico richiamo a un celebre falso della polizia zarista, \"Protocolli dei Savi di Sion\", libro di riferimento dell'antisemitismo. \nCritiche.\nIl documento non \u00e8 esente da errori. Contiene alcuni errori di stima e indicazioni imprecise. In particolare alcune cifre sono in eccesso: i due autori stimano che da aprile 1942 ad aprile 1944 (la fuga) siano stati uccisi 1.750.000 ebrei. Alla luce delle ricerche condotte nel dopoguerra dagli storici, tale cifra appare oggi sovradimensionata.\nNel corso di un processo tenutosi nel 1985, Vrba ammise, sotto giuramento, di non aver mai assistito personalmente ad una gasazione, e di essersi concesso, nella sua narrazione, varie \"licenze poetiche\".\nEdizioni.\nL'edizione presa in esame, uscita nel 2008, \u00e8 la traduzione della versione inglese del 2002 del rapporto, edita con il titolo: \"I Escaped from Auschwitz\"."}
{"id": "1903276", "revid": "122246", "url": "https://it.wikipedia.org/wiki?curid=1903276", "title": "Nazionale di pallavolo femminile della Cina", "text": "La nazionale di pallavolo femminile della Cina \u00e8 una squadra asiatica ed oceaniana composta dalle migliori giocatrici di pallavolo della Cina ed \u00e8 posta sotto l'egida della Federazione pallavolistica della Cina.\nRosa.\nSegue la rosa delle giocatrici convocate per i Giochi della XXXII Olimpiade."}
{"id": "1903277", "revid": "122246", "url": "https://it.wikipedia.org/wiki?curid=1903277", "title": "Nazionale di pallavolo della Cina", "text": ""}
{"id": "1903278", "revid": "838137", "url": "https://it.wikipedia.org/wiki?curid=1903278", "title": "Cambio sequenziale", "text": ""}
{"id": "1903279", "revid": "188323", "url": "https://it.wikipedia.org/wiki?curid=1903279", "title": "Cambio semiautomatico", "text": ""}
{"id": "1903282", "revid": "188323", "url": "https://it.wikipedia.org/wiki?curid=1903282", "title": "Cambio sincronizzato", "text": ""}
{"id": "1903286", "revid": "188323", "url": "https://it.wikipedia.org/wiki?curid=1903286", "title": "Cambio non sincronizzato", "text": ""}
{"id": "1903287", "revid": "39199251", "url": "https://it.wikipedia.org/wiki?curid=1903287", "title": "Cambio ad innesti continui", "text": ""}
{"id": "1903288", "revid": "228587", "url": "https://it.wikipedia.org/wiki?curid=1903288", "title": "Games Convention", "text": "La Games Convention (spesso chiamata \"Leipzig Games Convention\", abbreviato GC), \u00e8 stata una fiera di videogiochi annuale che si teneva a Lipsia, in Germania, inaugurata nel 2002. Oltre ai videogiochi, l'evento copriva anche altri campi come Infotainment, hardware e Edutainment. \u00c8 stata creata, tra gli altri, dal Bundesverband f\u00fcr Interaktive Unterhaltungssoftware (associazione federale tedesca per software di divertimento).\nCon 183.000 visitatori, 2.600 giornalisti e 368 espositori provenienti da 25 paesi nel 2006, la Games Convention era la principale rivale del mondo della Tokyo Game Show, il suo equivalente giapponese. Per paragone, entrambe le fiere di Lipsia e Tokyo, dove gamers di tutte le et\u00e0 potevano (e nel secondo caso possono ancora) visitare la mostra, sono grandi tre volte l'E3 di Los Angeles.\nLa conferenza aveva luogo in un moderno complesso composto da numerose sale di esposizione all'interno della citt\u00e0.\nPer aiutare l'identificazione dei visitatori pi\u00f9 giovani, venivano distribuiti dei braccialetti colorati ai partecipanti, indicando la loro et\u00e0:\nQuesti colori corrispondono agli indicatori di et\u00e0 utilizzati dall'USK, la versione tedesca di PEGI o ESRB.\nStoria.\nLa Leipzig Games Convention \u00e8 stata tenuta la prima volta 2002, nel 2005 la fiera ha ospitato 134.000 visitatori con il massimo di 185.000 nel 2007.\nLa Games Convention \u00e8 solitamente organizzata nell'ultima settimana di agosto. Quella del 2007 si \u00e8 tenuta tra il 23 e il 26 agosto. Tuttavia per i membri della stampa, per gli espositori e per i professionisti l'inizio \u00e8 fissato per il giorno prima.\nNel 2008, il consorzio industriale BIU ha annunciato che non torner\u00e0 al Games Convention nel 2009, decretandone la fine e contemporaneamente annunciando la fondazione di una seconda convention (che negli anni a venire amplific\u00f2 il successo ottenuto dalla Games Convention), tenuta questa volta a Colonia e chiamata Gamescom. Sony, Nintendo e Microsoft sono membri del BIU rappresentando 12 compagnie.\nNel 2008, durante l'ultima edizione, la Games Convention si tenne tra il 20 e il 24 agosto.\nEspansione asiatica.\nPer il 2007 fu annunciata un'espansione asiatica della fiera, realizzata in seguito il 6 settembre di quell'anno a Singapore."}
{"id": "1903289", "revid": "767487", "url": "https://it.wikipedia.org/wiki?curid=1903289", "title": "Niccol\u00f2 Della Luna", "text": "Biografia.\nFiglio dell'architetto Francesco Della Luna e di Alessandra Strozzi, studi\u00f2 greco e latino con Francesco Filelfo e Carlo d' Arezzo per poi divenire maestro di greco lui stesso.\nAttorno a lui, che rimase legato al magistero di Filelfo e prese a condividere quello di Leon Battista Alberti, e all'amico Matteo Palmieri negli anni trenta del Quattrocento si riun\u00ec un cenacolo di letterati, chiamato \"contubernium\", che si riuniva in casa dei Della Luna e che era di ovvie simpatie filelfiane e strozziane e dunque in netta contrapposizione alla dittatura medicea.\nA quel periodo dovrebbe risalire la sua raccolta, rimasta manoscritta, di massime morali e civili tradotte direttamente dagli autori greci e dal titolo \"Enchiridion de aureolis sentetiis et morali vita\" che dedic\u00f2 all'amico e umanista Nicola di Vieri de' Medici.\nSi compromise definitivamente con i Medici nel 1441 durante il Certame Coronario, una gara poetica ideata dall'Alberti, che aveva come tema il \"De vera amicitia\". Il suo intervento sul tema, in prosa, risult\u00f2 essere politicamente troppo forte per il regime di Cosimo de' Medici e cos\u00ec entr\u00f2 anche lui nelle censure e repressioni degli Otto di Guardia e Balia del maggio-giugno 1444.\nDisperso il suo cenacolo e allontanato dalla vita culturale e intellettuale fiorentina, mor\u00ec qualche anno dopo alla fine del 1450 o, probabilmente, nel 1451."}
{"id": "1903290", "revid": "287204", "url": "https://it.wikipedia.org/wiki?curid=1903290", "title": "Ranchi", "text": "Ranchi (hindi \u0930\u093e\u0901\u091a\u0940) \u00e8 una citt\u00e0 dell'India, amministrativamente classificata come \"municipal corporation\", di 1.070.000 abitanti circa, capoluogo del distretto di Ranchi, nello stato federato del Jharkhand di cui \u00e8 la capitale. In base al numero di abitanti la citt\u00e0 rientra nella classe I (da 100.000 persone in su). L'area metropolitana nel 2011 contava 1.126.720 abitanti, collocandosi al 41\u00ba posto in India.\nGeografia fisica.\nLa citt\u00e0 \u00e8 situata a 23\u00b0 21' 0 N e 85\u00b0 19' 60 E e ha un'altitudine di 619 .\nIl clima di Ranchi \u00e8 un clima subtropicale umido, soggetto all'influenza dei monsoni. Il mese pi\u00f9 caldo \u00e8 maggio (media delle massime/delle minime: 37/23\u00a0\u00b0C) e il mese pi\u00f9 freddo \u00e8 gennaio (23/10\u00a0\u00b0C). Le piogge sono concentrate nei mesi estivi (giugno-settembre), anche se non sono completamente assenti dagli altri mesi; in media si registrano 1400mm di precipitazioni all'anno.\nSociet\u00e0.\nEvoluzione demografica.\nAl censimento del 2001 la popolazione di Ranchi assommava a 846.454 persone, delle quali 450.514 maschi e 395.940 femmine. I bambini di et\u00e0 inferiore o uguale ai sei anni assommavano a 108.093, dei quali 55.655 maschi e 52.438 femmine. Infine, coloro che erano in grado di saper almeno leggere e scrivere erano 629.600, dei quali 360.595 maschi e 269.005 femmine.\nNel 2011 la popolazione era cresciuta a 1.073.427, con un incremento del 27% in un decennio. Il rapido incremento di popolazione \u00e8 legato tra l'altro alla creazione nel 2000 del nuovo stato di Jharkhand, di cui Ranchi \u00e8 capitale."}
{"id": "1903294", "revid": "38120", "url": "https://it.wikipedia.org/wiki?curid=1903294", "title": "I like Chopin", "text": ""}
{"id": "1903298", "revid": "44627", "url": "https://it.wikipedia.org/wiki?curid=1903298", "title": "Anello delle funzioni simmetriche", "text": ""}
{"id": "1903301", "revid": "486946", "url": "https://it.wikipedia.org/wiki?curid=1903301", "title": "Quinta dinastia di Uruk", "text": ""}
{"id": "1903303", "revid": "287204", "url": "https://it.wikipedia.org/wiki?curid=1903303", "title": "Shillong", "text": "Shillong \u00e8 una suddivisione dell'India, classificata come \"municipality\", di 143.229 abitanti, capoluogo del distretto dei Monti Khasi Orientali, nello stato federato del Meghalaya di cui \u00e8 capitale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 34' 0 N e 91\u00b0 52' 60 E e ha un'altitudine di 1.525 . Sorge nei pressi dell'altopiano cui d\u00e0 il nome.\nSociet\u00e0.\nEvoluzione demografica.\nAl censimento del 2001 la popolazione di Shillong assommava a 132.876 persone, delle quali 66.129 maschi e 66.747 femmine. I bambini di et\u00e0 inferiore o uguale ai sei anni assommavano a 14.349, dei quali 7.204 maschi e 7.145 femmine. Infine, coloro che erano in grado di saper almeno leggere e scrivere erano 106.648, dei quali 54.580 maschi e 52.068 femmine.\nStampa.\nA Shillong ha sede il quotidiano The Shillong Times, fondato nel 1945."}
{"id": "1903304", "revid": "486946", "url": "https://it.wikipedia.org/wiki?curid=1903304", "title": "Utu-Khegal", "text": ""}
{"id": "1903305", "revid": "486946", "url": "https://it.wikipedia.org/wiki?curid=1903305", "title": "Utu Khegal", "text": ""}
{"id": "1903308", "revid": "380453", "url": "https://it.wikipedia.org/wiki?curid=1903308", "title": "Nazionale di pallavolo femminile degli Stati Uniti d'America", "text": "La nazionale di pallavolo femminile degli Stati Uniti \u00e8 una squadra nordamericana composta dalle migliori giocatrici di pallavolo degli Stati Uniti d'America ed \u00e8 posta sotto l'egida della Federazione pallavolistica degli Stati Uniti d'America.\nRosa.\nSegue la rosa delle giocatrici convocate per i Giochi della XXXII Olimpiade."}
{"id": "1903309", "revid": "287204", "url": "https://it.wikipedia.org/wiki?curid=1903309", "title": "Shimla", "text": "Shimla, talvolta scritto anche Simla, (in hindi \u0936\u093f\u092e\u0932\u093e) \u00e8 una suddivisione dell'India, classificata come \"municipal corporation\", di circa 170.000 abitanti, capoluogo del distretto di Shimla, nello stato federato dell'Himachal Pradesh di cui \u00e8 capitale. In base al numero di abitanti la citt\u00e0 rientra nella classe I (da 100.000 persone in su). Nel 1864, Shimla fu nominata capitale estiva del Raj Britannico in India. Popolare destinazione turistica, Shimla viene spesso chiamata dagli inglesi \"Regina delle Colline\". Situata nel nord-ovest dell'Himalaya a un'altitudine di 2130 metri, Shimla si trova a circa 115\u00a0km da Chandigarh, la pi\u00f9 grande citt\u00e0 vicina, e a 365\u00a0km da Nuova Delhi, la capitale.\nLa citt\u00e0 prende il nome dalla dea Shyamala Devi, un'incarnazione della dea Hindu K\u0101l\u012b.\nGeografia fisica.\nLa citt\u00e0 \u00e8 situata a 31\u00b0 6' 0 N e 77\u00b0 10' 0 E e ha un'altitudine di 1.958 .\nSociet\u00e0.\nEvoluzione demografica.\nAl censimento del 2001 la popolazione di Shimla assommava a 142.161 persone, delle quali 80.772 maschi e 61.389 femmine. I bambini di et\u00e0 inferiore o uguale ai sei anni assommavano a 12.820, dei quali 6.955 maschi e 5.865 femmine. Infine, coloro che erano in grado di saper almeno leggere e scrivere erano 119.735, dei quali 69.631 maschi e 50.104 femmine."}
{"id": "1903310", "revid": "287204", "url": "https://it.wikipedia.org/wiki?curid=1903310", "title": "George Peter Alexander Healy", "text": "Inizi\u00f2 a dedicarsi alla pittura su incoraggiamento di Thomas Sully, e subito riscosse grande successo come ritrattista. Nel 1834 part\u00ec per un viaggio in Europa, dove rimase 16 anni. A Parigi, studi\u00f2 con Antoine-Jean Gros e, grazie al favore del re Luigi Filippo, ottenne l'incarico di realizzare una serie di ritratti di uomini illustri degli Stati Uniti per la reggia di Versailles.\nVinse la medaglia d'oro di seconda classe all'Esposizione Universale di Parigi del 1855 con il dipinto di soggetto storico \"Benjamin Franklin perora la causa delle colonie americane di fronte a Luigi XVI\". Tornato in patria, si stabil\u00ec a Chicago, quindi nel 1869 torn\u00f2 in Europa, e visse tra Parigi e Roma per 21 anni. Nel 1871 ritrasse papa Pio IX. Nel 1892 torn\u00f2 definitivamente a Chicago, dove mor\u00ec due anni dopo.\nTra gli uomini illustri che posarono per lui, oltre a Pio IX, i presidenti americani John Quincy Adams, Franklin Pierce e Abraham Lincoln, i generali Ulysses Simpson Grant (poi presidente) e William Tecumseh Sherman, Luigi Filippo re di Francia, il poeta Henry Wadsworth Longfellow, il compositore Franz Liszt, Daniel Webster, Henry Clay, John Calhoun, William H. Seward, e molti altri.\nSuoi dipinti sono conservati presso il Metropolitan Museum of Art di New York e il Museum of Fine Arts di San Francisco, mentre un suo autoritratto \u00e8 alla Galleria degli Uffizi di Firenze."}
{"id": "1903311", "revid": "503613", "url": "https://it.wikipedia.org/wiki?curid=1903311", "title": "I falconi di Narabedla", "text": "I falconi di Narabedla (\"Falcons of Narabedla\") \u00e8 un romanzo fantascientifico scritto da Marion Zimmer Bradley. La storia fu pubblicata per la prima volta nel maggio 1957 sulla rivista \"Other Worlds\" e successivamente, nel 1964, ripubblicata come romanzo in volume da Ace Books, in contiguit\u00e0 con la raccolta della Bradley \"The Dark Intruder and Other Stories\". \u00c8 considerato come il primo romanzo mai pubblicato dall'autrice statunitense.\nTrama.\nUn uomo comune, Mike, viene catapultato dal XX secolo in un altro mondo, chiamato Narabedla. Qui, fra le citt\u00e0 dell'Arcobaleno, sotto i raggi dei soli gemelli, fra i fiori della volutt\u00e0 e altre mille insidie, il giovane Mike si trover\u00e0 immischiato negli intrighi di palazzo e i giochi di potere di un mondo tanto affascinante e pericoloso.\nAmbientazione.\n\"I falconi di Narabedla\" (1957) \u00e8 stato considerato il primo esperimento dell'autrice relativo a Darkover, che avrebbe poi portato alla creazione della famosa saga, assieme al romanzo \"The Door Through Space\" (1961). Il romanzo \u00e8 ambientato nello stesso universo di Darkover, ma non sul pianeta Darkover, e per questo non fa parte del pi\u00f9 famoso \"ciclo di Darkover\". \nIl pianeta \"Narabedla\", raccontato nella storia, \u00e8 inoltre un omaggio dell'autrice alla stella Aldebaran. \u00c8 difatti il nome della stella letto e scritto al contrario."}
{"id": "1903320", "revid": "1243", "url": "https://it.wikipedia.org/wiki?curid=1903320", "title": "Ferrovie di Corsica", "text": ""}
{"id": "1903325", "revid": "30610", "url": "https://it.wikipedia.org/wiki?curid=1903325", "title": "Myria Parino", "text": "Myria Parino Sterling (in originale \"Miria Far\u012bna Jenius\") \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\nCaratteristiche fisiche.\nMyria \u00e8 alta circa 1,71m, \u00e8 longilinea, ed ha lunghi capelli di color verde. Nonostante sia di razza zentradi, il suo aspetto \u00e8 molto simile a quello di una normale ragazza terrestre.\nBiografia del personaggio.\nMyria \u00e8 un'abilissima pilota della flotta zentradi, facente parte dell'equipaggio della nave Lap Lamiz. Si unisce alla missione del comandante Vrlitwhai Kridanik, per investigare sulla cultura degli umani e sull'SDF-1. Dopo essere stata battuta in una battaglia aerea dall'umano Max Sterling, si offre volontaria nel processo di miniaturizzazione per infiltrarsi fra gli umani (gli zentradi sono di dimensioni gigantesche rispetto agli esseri umani) per trovare ed uccidere l'umano che l'ha abbattuta ed umiliata. Dopo aver riconosciuto Maximilian in una sala giochi, Myria lo sfida in una lotta corpo a corpo, dopo aver rivelato la propria vera identit\u00e0. Max riesce a battere la ragazza senza troppa difficolt\u00e0 e Myria si butta ai suoi piedi chiedendo di essere uccisa. Maximilian si rifiuta, e Myria dopo averlo guardato negli occhi si rende conto dei sentimenti che reprimeva dentro di s\u00e9 nei confronti del giovane umano, e i due si scambiano un bacio. Myria e Maximilian si sposano, e la bimba che nasce dalla loro unione, Komilia, \u00e8 il primo nato dall'unione fra un umano e una zentradi. Myria continuer\u00e0 a combattere, schierandosi per\u00f2 al fianco del marito con gli umani, pur mantenendo un forte senso di appartenenza alla propria razza, che le permetter\u00e0 di convincere gli umani a catturare i nemici anzich\u00e9 ucciderli.\nMyria, insieme a Maximilian Sterling, compare anche nella serie \"Macross 7\". In questo anime, si scopre che la coppia ha avuto 7 figlie (la minore, Mylene, \u00e8 una delle protagoniste dell'anime) e che Myria \u00e8 stata eletta sindaco di \"Macross City\". Tuttavia Myiria ha divorziato da Maximilian, bench\u00e9 in diverse occasioni venga lasciato intuire che i due siano ancora profondamente innamorati. Myria \u00e8 un sindaco particolarmente severo, la cui preoccupazione principale \u00e8 quella di far rispettare la legge e mantenere l'ordine a Macross City. Cos\u00ec come Maximilian, Myria \u00e8 ancora una abilissima pilota di valkyrie."}
{"id": "1903329", "revid": "104265", "url": "https://it.wikipedia.org/wiki?curid=1903329", "title": "Anna Riva", "text": "\u00c8 nota, oltre che per i suoi libretti sulla stregoneria, il vud\u00f9 e l'hoodoo, per avere creato una linea di prodotti recanti il suo nome per la pratica dell'hoodoo: tra di essi particolare successo hanno avuto i suoi oli magici, tanto da essere oggi venduti anche nei negozi esoterici europei. Quando si ritir\u00f2 dall'attivit\u00e0 alla fine degli anni novanta, la sua compagnia, International Imports, fu rilevata dalla Indio Products, oggi Wisdom Products, che continua la produzione e la vendita delle sue linee."}
{"id": "1903330", "revid": "599013", "url": "https://it.wikipedia.org/wiki?curid=1903330", "title": "Gela Ketashvili", "text": "Con l' partecip\u00f2 ai Giochi olimpici di vincendo una medaglia d'oro e debutt\u00f2 con la Nazionale maggiore il 10 maggio 1989 contro la in una partita valida per le qualificazioni al .\nDopo la disgregazione dell'Unione Sovietica gioc\u00f2 una partita con la ."}
{"id": "1903332", "revid": "33751", "url": "https://it.wikipedia.org/wiki?curid=1903332", "title": "Stadio Ali Sami Yen", "text": "Lo stadio Ali Sami Yen \u00e8 stato un impianto calcistico di Istanbul, in Turchia. Utilizzato dal in pi\u00f9 periodi compresi tra il 1964 ed il 2011, poteva contenere 30 000 spettatori e si trovava nel quartiere di Mecidiyek\u00f6y, nel distretto di \u015ei\u015fli. \nAveva una forma ellittica; la tribuna centrale si chiamava \"Numaral\u0131\", mentre opposta ad essa c'era la \"Kapal\u0131\", sede dei principali gruppi ultras. Le due curve prendevano invece i nomi di \"Yeni A\u00e7\u0131k\" ed \"Eski A\u00e7\u0131k\". Celebre per il caldissimo tifo dei supporter locali, era per questo soprannominato \"Cehennem\" (\"inferno\"). \nStoria.\nNel 1939, in seguito ad una riorganizzazione urbana, lo stadio di Taksim, in cui giocavano tutte le squadre di Istanbul, venne demolito per far posto all'omonima piazza e al parco di Gezi. Sebbene nel 1936 il Galatasaray avesse gi\u00e0 iniziato i lavori per la costruzione di un nuovo impianto, questi non poterono essere terminati, sia per le condizioni finanziarie del club, sia per lo scoppio della seconda guerra mondiale. Il risultato fu che nel 1945 ci si ritrov\u00f2 solo con un campo e una piccola tribuna, oltretutto distanti dalla citt\u00e0; per molti anni questo luogo venne, quindi, utilizzato solo come centro di allenamento.\nLe cose mutarono nel 1959, quando si inizi\u00f2 a costruire l'impianto che diventer\u00e0 famoso. Lo stadio, inaugurato il 20 dicembre 1964, venne intitolato ad Ali Sami Yen, primo presidente del Galatasaray. Negli anni a venire lo stadio fu, per\u00f2, abbandonato in vari periodi: a causa di problemi al terreno di gioco, la squadra disput\u00f2 altrove le proprie gare interne per buona parte degli anni '70. Inoltre nel 1999 le gradinate vennero danneggiate da un terremoto; anche se furono in breve parzialmente ricostruite, da qualche anno si stava gi\u00e0 cominciando a parlare della costruzione di un nuovo stadio.\nIl 13 dicembre 2007, dieci anni dopo l'annuncio dell'iniziale progetto di costruzione del nuovo impianto, vi fu la simbolica posa della prima pietra del nuovo stadio, con una cerimonia a cui furono presenti istituzioni statali. Il vecchio progetto fu cancellato e fu rilanciato un nuovo piano, la cui realizzazione fu affidata alla societ\u00e0 tedesca Mete Arat. Nel 2008 la tribuna chiusa inferiore fu rinnovata in linea con gli standard UEFA. Nel 2009, con il cambio dell'azienda di contrattazione, il progetto del nuovo stadio vide un'accelerata. L'apertura del nuovo stadio fu annunciata per il 15 gennaio 2010, ma slitt\u00f2 di un anno. \nIl 12 gennaio 2011 l'Ali Sami Yen ospit\u00f2 la sua ultima partita, un incontro di Coppa di Turchia tra Galatasaray e Beypazari Sekerspor vinto dai padroni di casa per 3-1. Dopodich\u00e9 la squadra si trasfer\u00ec nel moderno stadio T\u00fcrk Telekom e lo stadio Ali Sami Yen fu demolito.\nStruttura.\nPrima dell'installazione dei posti a sedere nel 1987, lo stadio aveva una capienza di 35 000 spettatori. Le tribune erano costituite da quattro diverse sezioni: tribuna numerata, tribuna chiusa, tribuna aperta vecchia e tribuna aperta nuova. Nel 2005, per problemi di sicurezza strutturale, la tribuna vecchia fu completamente demolita e ricostruita.\nIl record di affluenza nello stadio fu stabilito, con 35 845 spettatori, in occasione della partita di campionato tra Galatasaray ed del 7 giugno 1987, incontro dopo il quale la squadra di Istanbul consegu\u00ec la vittoria del titolo turco. \nLa capienza dello stadio prima della demolizione era di 22 800 persone, dopo gli ultimi lavori di ampliamento."}
{"id": "1903341", "revid": "287204", "url": "https://it.wikipedia.org/wiki?curid=1903341", "title": "Volvo \u00d6V 4", "text": "La Volvo \u00d6V 4 \u00e8 stata la prima automobile costruita dalla Volvo Personvagnar. La sigla \u00d6V 4 sta per \"\u00d6ppen Vagn 4 cylindrar\" che significa Vettura Aperta a 4 Cilindri. L'\u00d6V 4 \u00e8 saltuariamente indicata come \"Jakob\", poich\u00e9 era il nome di uno dei 10 esemplari di pre-serie, finito di costruire il 25 luglio, ovvero il giorno di San Giacobbe, Jakob in Svedese. Tutti i 10 prototipi sono stati assemblati a Stoccolma presso la societ\u00e0 AB Galco, H\u00e4lsingegatan 41 dove Gustav Larson stava lavorando in quel momento. Solo uno dei 10 esemplari di pre-serie prodotti nel corso 1926 \u00e8 stato salvato e si trova nel Museo della Volvo, a G\u00f6teborg.\nIl motore \u00e8 stato progettato da Gustav Larson, mentre il telaio da Jan G. Smith, un designer svedese che lavor\u00f2 anche negli Stati Uniti.\nDopo che la prima serie di veicoli usc\u00ec dalla fabbrica, l'ingegner Eric Carlberg cerc\u00f2 di avviare il motore, ma quando inser\u00ec la prima, il veicolo and\u00f2 in retromarcia, poich\u00e9 il cambio era stato assemblato al contrario. La data di lancio della \u00d6V 4 fu cos\u00ec posticipata di un giorno, ovvero al 14 aprile 1927. Questa data \u00e8 di fondamentale importanza, poich\u00e9 sanc\u00ec la nascita della Volvo Personvagnar AB, divisione della SKF, nota azienda produttrice di cuscinetti a sfera. In realt\u00e0 il nome Volvo fu registrato nel 1926. L'\u00d6V 4, a causa del rigido clima scandinavo, non ebbe un immediato successo commerciale, che arriv\u00f2, invece, con la versione coperta, la PV4, introdotta alla fine del 1928. Tra il 1927 e il 1929 furono prodotti 966 veicoli."}
{"id": "1903342", "revid": "6923", "url": "https://it.wikipedia.org/wiki?curid=1903342", "title": "Brigitte Lahaie", "text": "Tra le prime stelle del cinema pornografico in 35 millimetri del suo Paese negli anni settanta e ottanta e simbolo della liberazione sessuale, con la sua chioma bionda e la sua presenza statuaria Lahaie fu la figura di riferimento del cinema per adulti di tale epoca.\nDivenuta attrice \"mainstream\", fu anche opinionista su argomenti concernenti la sessualit\u00e0 in trasmissioni televisive e radiofoniche: dal 2001 al 2016 anim\u00f2 \"Lahaie, l'amour et vous\" su Radio Monte Carlo, dialogando con gli ascoltatori sui temi della sessualit\u00e0, riuscendo cos\u00ec a divenire uno dei rari esempi di riconversione professionale tra le attrici del genere pornografico.\nBiografia.\nAttrice X.\nFiglia di un impiegato di banca e di una rappresentante di vendite, Brigitte Lahaie \u00e8 cresciuta a Lione e ha lavorato come venditrice di scarpe prima di andare a Parigi, all'et\u00e0 di diciotto anni, e di cominciare a posare nuda per riviste.\nHa iniziato la sua carriera come attrice pornografica all'et\u00e0 di venti anni nel 1976 e ha svolto questa attivit\u00e0 fino al 1980, girando una trentina circa di film pornografici (esclusi quindi i film erotici), non molti rispetto alla attuale generazione di attrici che ne girano molti di pi\u00f9.\nDurante questo breve periodo, ha lavorato con i registi pi\u00f9 importanti dell'epoca X: Jean Rollin (\"Vibrations sexuelles\", 1976), Claude Mulot (\"Supr\u00eames jouissances\" noto anche come \"Belles d'un soir\", 1976), G\u00e9rard Kiko\u00efne (5 films tra cui \"Parties fines\", 1977 e \"La clinique des phantasmes\", 1978), Burd Tranbaree (10 films tra cui \"La Rabatteuse\", 1978 e \"Le retour des veuves\", 1980), Jos\u00e9 B\u00e9naz\u00e9raf (\"Bordel SS\", 1978) e Francis Leroi (\"Je suis \u00e0 prendre\", 1978). Questi film sono stati in gran parte pubblicati da Alpha France e Ren\u00e9 Chateau Vid\u00e9o, e ristampati, alcuni, in DVD nella collezione \u00ab \"Les grands succ\u00e8s du cin\u00e9ma X fran\u00e7ais\" \u00bb da Blue One.\nBrigitte lavorava nel momento in cui i registi sapevano dimostrare inventiva e umorismo nella scrittura delle sceneggiature, le scene X stesse erano assai poco \"anatomiche\" e lasciavano spazio per degli scenari erotici. Cos\u00ec, nel suo ultimo film, \"Les Petites \u00c9coli\u00e8res\" di Claude Mulot (alias Fr\u00e9d\u00e9ric Lansac) nel 1980, recitava il ruolo di una tenutaria di un bordello riconvertitasi nella direzione di una scuola per giovani ragazze. Naturalmente, l'istruzione impartita in quell'istituto verteva su materie pi\u00f9 vicine alle lezioni pratiche che al programma ufficiale dell'educazione nazionale.\nRiconversione.\nPrima di abbandonare la sua carriera nel cinema X, Brigitte Lahaie aveva ricoperto ruoli in film non pornografici, tra cui film di genere fantastico realizzati da Jean Rollin. Durante le riprese di \"Vibrations sexuelles\", un film pornografico, il regista ha notato la sua bravura, il suo carisma. Egli le affida quindi un ruolo in \"Les Raisins de la mort\", girato alla fine del 1977. Regina del porno hardcore, lei \u00e8, in questo film, opposta a Marie-Georges Pascal che era una star del cinema erotico \"soft\" all'inizio del decennio. Rollin le d\u00e0 poi l'opportunit\u00e0 di essere la protagonista di \"Fascination\" al fianco di Franca Ma\u00ef e di \"La nuit des traqu\u00e9es\" con Catherine Greiner; con Rollin, Brigitte Lahaie girer\u00e0 altri 3 film: \"Les paum\u00e9es du petit matin\" (\"Les \u00e9chapp\u00e9es\", 1981), \"Les deux orphelines vampires\" (1997) e \"La fianc\u00e9e de Dracula\" (2002).\nAvviando una riconversione professionale nel cinema \"classico\" all'inizio degli anni ottanta, la si vede apparire in piccoli ruoli, spesso accreditata con il nome di \"Brigitte Simonin\": una spogliarellista in \"I comme Icare\" di Henri Verneuil nel 1979, una \"ragazza senza mutandine\" in \"Diva\" di Jean-Jacques Beineix nel 1980, un'infermiera accanto ad Alain Delon in \"Pour la peau d'un flic\" nel 1981, una donna sexy in un video in \"Te marre pas ... c'est pour rire !\" nel 1982, e anche una madre di famiglia in \"N'oublie pas ton p\u00e8re au vestiaire\" di Jean Lefebvre nel 1982. Partecipa anche a una pi\u00e8ce teatrale del programma televisivo \"Au th\u00e9\u00e2tre ce soir\".\nAllo stesso tempo, continua ad apparire in alcuni film erotici, tra cui \"Joy &amp; Joan\" di Jacques Saurel nel 1985 e \"Le Diable rose\" di Pierre B. Reinhard (con Roger Carel e Peter Doris) nel 1987, e in alcuni film di genere: \"L'Ex\u00e9cutrice\" di Michel Caputo nel 1986 in cui ha svolto il ruolo di un poliziotto femminile. Ha poi recitato in due film di Max Pecas (\"Brigade des m\u0153urs\" nel 1985, \"On se calme et on boit frais \u00e0 Saint-Tropez\" nel 1987). L'anno seguente, recita sotto la direzione di Jes\u00fas \"Jess\" Franco in \"Les Pr\u00e9dateurs de la nuit\" poi in \"Dark Mission : les fleurs du mal\" (accanto a Christopher Lee). Nel 1990, ottiene nuovamente in piccolo ruolo di prostituta in \"Henry et June\" di Philip Kaufman, uno dei primi film di Uma Thurman. Successivamente la si rivede in \"Illusions Fatales\" del 1993 di Patrick Malakian con Elise Tielrooy, \"Les Deux Orphelines vampires\" di Jean Rollin nel 1997 e \"La dame pipi\" nel 2000 di Jacques Richard tratto da un romanzo di Roland Topor. Ha poi ritrovato Jean Rollin con il film \" La fianc\u00e9e de Dracula\" nel 2002. \u00c8 anche apparsa nel 2005 al cinema nel film \"Calvaire\" di Fabrice Du Welz.\nSe l'attrice \u00e8 una delle poche pornostar che \u00e8 riuscita a uscire dal ghetto del cinema X, \u00e8 rimasta per lo pi\u00f9 limitata a un \"cinema bis\" e ha avuto solo piccole apparizioni nei film importanti. In ogni caso, si \u00e8 imposta come una figura chiave nel lavoro di Jean Rollin con il quale ha lavorato in sette occasioni.\nNel 1978 \u00e8 presente nella copertina dell'album discografico \"Stop Telling Lies\" di Hurricane Fifi.\nNegli anni 1980 Brigitte Lahaie \u00e8 stata la compagna dell'editore Ren\u00e9 Chateau.\nUsando tutte le sue risorse possibili alla fine della sua carriera di attrice porno, si fa notare per la sua partecipazione al programma radiofonico \"Les Grosses T\u00eates\", diffuso su RTL in Francia.\nCerca anche di entrare nel mondo della musica con la canzone \"Caresse tendresse\", che non incontra il successo della critica, ma che ha comunque venduto circa 30/40.000 copie.\nNegli anni 1990 approda al teatro: nel 1991 al Plateau 26 con \"Parfum de scandale\", nel 1992 al Th\u00e9\u00e2tre des deux \u00e2nes con \"Cresson qui s'en d\u00e9dit\", nel 1993 al Th\u00e9\u00e2tre d'Edgar con \"One woman show\", nel 1997 al Th\u00e9\u00e2tre des deux \u00e2nes con \"Petit papa Lionel\" con Jacques Mailhot e Jean Roucas.\nSi \u00e8 cimentata anche nella letteratura con una autobiografia dal titolo \"Moi, la scandaleuse\", che le ha permesso di essere invitata nella trasmissione \"Apostrophes\" di Bernard Pivot il 27 marzo 1987, e ha scritto due romanzi \"all'acqua di rose\" pubblicati da J'ai lu: \"La femme mod\u00e8le\" (1991), che racconta la storia di una donna sposata nell'impresa di posare nuda, e \"Le sens de la vie\" (1994). Ha scritto anche alcuni saggi sulla sessualit\u00e0: \"Les chemins du mieux aimer\" (J'ai Lu, 1999), \"D'amour et de sexe\" (Marabout, 2004), ecc. Nel 2007 appare in \"Parlez-nous d'amour\", in collaborazione con il Padre Patrice Gourrier, proponendo due sguardi sulla coppia, il desiderio e la sessualit\u00e0.\nNuova carriera.\nDalla fine degli anni novanta, \u00e8 l'animatrice di alcuni programmi su canali francesi. Queste emissioni sono per lo pi\u00f9 focalizzate sulla sessualit\u00e0. La si vede in particolare sul canale Canal+ (1989) con l'emissione \"Derri\u00e8re Lahaie\", sul canale via cavo XXL (dal 1997 al 2002) con l'emissione \"Hot Talk\" e sul canale sul web CanalWeb (dal 1999 al 2000) con l'emissione \"Brigitte Lahaie Show\".\nDa circa 20 anni, lei aveva l'abitudine di rispondere e dialogare con le persone sul Minitel o l'audiotel, questa attivit\u00e0, unitamente a degli studi sulla sessuologia e la psicanalisi e l'esperienza come attrice la rendevano credibile per l'animazione del programma \"Lahaie, l'amour et vous\".\nMa \u00e8 alla radio che Brigitte ha trovato un ruolo di primo piano, come presentatrice sull'antenna RMC. Dal 27 agosto 2001 al 25 luglio 2016 \u00e8 animatrice del programma quotidiano \"Lahaie, l'amour et vous\" che tratta di relazioni amorose e sessuali, in onda dal luned\u00ec al venerd\u00ec dalle 14:00 alle 16:00 e ritrasmesso dal marted\u00ec al sabato dalle 00:00 alle 02:00.\nNel 2004 \u00e8 tra i fondatori, insieme all'amico Jean-Luc Romero e Philippe Loh\u00e9ac, di \"Aujourd'hui, autrement\", un think-tank politico progressista ed ecologista di centro sinistra, dal 2004 all'inizio del 2008 ne \u00e8 stata la vice presidente ed ha tenuto un blog dedicato a esso fino al 2007. Gestisce poi un proprio blog sul suo sito web personale oltre a quello abbinato al sito del programma \"Lahaie, l'amour et vous\".\nAppassionata da sempre di equitazione, durante l'estate del 2012 ha commentato le prove olimpiche di equitazione delle Olimpiadi di Londra per RMC.\nUn'altra sua passione \u00e8 l'astrologia, alla quale ha dedicato alcuni libri scritti di suo pugno.\nIl 15 febbraio 2015 Brigitte Lahaie partecipa e vince \u00ab LE D\u00c9FI RMC \u00bb, una corsa ippica all'ippodromo di Vincennes tra diverse personalit\u00e0 della radio RMC.\nNel novembre 2015 \u00e8 conclusa una campagna di fund raising volta alla pubblicazione del \"primo libro sulla filmografia integrale di Brigitte Lahaie\", il libro, dal titolo \"Brigitte Lahaie, les films de culte\", \u00e8 pubblicato nel novembre 2016. Una seconda raccolta fondi si \u00e8 conclusa nell'ottobre 2016, volta alla realizzazione di un \"disco di musiche inedite composte e dirette da Alain Goraguer usate nei film X Brigitte Lahaie\".\nDal 20 luglio 2016 Brigitte Lahaie \u00e8 la portavoce dell'associazione \"Ennocence\".\nDal 5 settembre 2016 Brigitte Lahaie anima una nuova emissione radiofonica, sempre sempre sui temi della sessualit\u00e0, dal nome \u00ab Brigitte Lahaie Sud Radio \u00bb, sull'antenna radio Sud Radio, dal luned\u00ec al venerd\u00ec, dalle 14:00 alle 16:00 e ritrasmessa dalle 22:00 alle 00:00.\nLa libreria \"La Musardine\" il pubblica il calendario 2017 con 12 foto \"d'epoca\" di Brigitte Lahaie.\nDal Brigitte Lahaie tiene due rubriche su Yahoo Style FR e Yahoo Actualit\u00e9s FR.\nLa libreria \"La Musardine\" il lancia la collezione \"Psycho-Love\", diretta da Brigitte Lahaie, con la pubblicazione dei primi due libri: \"R\u00e9ussir son couple, c\u2019est possible!\" (di Brigitte Lahaie) e \"Comment se d\u00e9barrasser d\u2019un partenaire toxique?\" (di Christophe M\u00e9dici).\nBrigitte Lahaie ha scritto 23 libri:\nPubblic\u00f2 inoltre un calendario sexy (\"\").\nVita privata.\nBrigitte Lahaie \u00e8 eterosessuale. Nella sua autobiografia \"Moi la scandaleuse\" scrive: \"\u00abNon sono mai stata attratta dalle donne\u00bb\". Vive nell Yvelines col marito Patrick, sposato nel dicembre 2002, i suoi cani e i suoi cavalli. In precedenza era stata compagna dell'editore Ren\u00e9 Chateau."}
{"id": "1903350", "revid": "1154737", "url": "https://it.wikipedia.org/wiki?curid=1903350", "title": "Santuario di San Calogero", "text": ""}
{"id": "1903352", "revid": "149587", "url": "https://it.wikipedia.org/wiki?curid=1903352", "title": "Stufa di San Calogero", "text": ""}
{"id": "1903353", "revid": "188323", "url": "https://it.wikipedia.org/wiki?curid=1903353", "title": "Curva di W\u00f6hler", "text": ""}
{"id": "1903354", "revid": "767487", "url": "https://it.wikipedia.org/wiki?curid=1903354", "title": "L'ammazzagiganti", "text": "L'Ammazzagiganti (\"Jack the Giant Killer\") \u00e8 un film del 1962 diretto da Natan H. Juran. Il film, liberamente ispirato al romanzo di Orville Hampton (coautore anche della sceneggiatura), \u00e8 caratterizzato da un ritmo vivace e da notevoli effetti speciali, realizzati con la tecnica dello \"stop-motion\".\nTrama.\nInghilterra. Medioevo. Il malvagio mago Pendragon tenta di conquistare il trono del reame di Cornovaglia, e si serve di un gigante per rapire la principessa Elaine. Il tentativo \u00e8, per\u00f2, sventato all'ultimo istante da Jack, un povero agricoltore, che riesce ad uccidere il gigante e liberare la principessa. Il re Mark, per riconoscenza verso l'eroe, lo nomina cavaliere e protettore della principessa. Sapendo, comunque, che il perfido Pendragon non si arrender\u00e0 tanto facilmente e temendo un nuovo agguato, il re decide di mandare segretamente Elaine in un convento in Normandia fino a quando la minaccia cesser\u00e0 definitivamente. Nonostante la segretezza, il mago riesce a scoprire tutto, anche grazie ad una spia al palazzo, che \u00e8 sotto l'incantesimo di Pendragon. Cos\u00ec in un'imboscata in mare aperto, grazie alla sua orda di streghe, Pendragon cattura Elaine e la porta nel suo regno, \"l'isola di Pendragon\". Scossi dall'accaduto i membri della ciurma tentato di uccidere sia Jack che il suo giovanissimo amico Peter. Sono quindi costretti a gettarsi in acqua. Qui vengono trovati e accordati da un marinaio rozzo ma buono, Segurd. Quest'ultimo decide di aiutarli nell'impresa e si dirige col suo battello all'isola. Sul battello Jack fa la conoscenza di uno gnomo rinchiuso in una bottiglia. Si tratta dello \"gnomo dagli stivali delle 7 leghe\". Jack conclude un patto con lui: se lo aiuter\u00e0 nell'impresa e lo aiuter\u00e0 e protegger\u00e0 dal vile Pendragon, otterr\u00e0 in cambio la libert\u00e0.\nCos\u00ec Jack approda sull'isola, nel castello di Pendragon. Aiutato dal magico gnomo riuscir\u00e0 ad evitare tutti i pericoli, gli ostacoli, gli incantesimi e i trucchi del mago. Infatti, lo gnomo possiede delle monete magiche che aiutano Jack a non soccombere a Pendragon. Tra le magie delle monete vi sono la frusta magica (col quale Jack riuscir\u00e0 a sconfiggere un esercito di scheletri) e la spada incantata (che gli servir\u00e0 a proteggersi dall'incantesimo che vorrebbe trasformarlo in capro). Messo alle strette Pendragon decide quindi di liberare Elaine. Cos\u00ec Jack torna sul battello con lui. Ma la liberazione di Elaine \u00e8 solo un vile e astuto stratagemma del mago. Infatti anche Elaine \u00e8 stata stregata ed ora serve ed ubbidisce ai voleri di Pendragon. Sul battello, approfittando della momentanea assenza di Segurd e Peter, attraverso una pozione magica, Elaine fa cadere in un sonno profondo Jack. Cos\u00ec sia Jack, che Segurd e Peter vengono condotti schiavi al palazzo del mago. I due amici di Jack vengono quindi trasformati in animali. Segurd in un cane, Peter in una scimmia. Jack viene incatenato in attesa di morire. Peter per\u00f2 riesce ad evadere e a liberare Jack. Egli pu\u00f2 quindi distruggere lo specchio che riflette la vera immagine (\u00e8 una strega) di Elaine, rompendo di fatto il suo incantesimo. I quattro possono quindi scappare alla volta del battello. Usciti dal castello sono per\u00f2 inseguiti da un gigante a due teste mandato da Pendragon. Jack e i suoi amici si salvano grazie all'ultima moneta magica dello gnomo, che materializza un kraken che strangola a morte il gigante. Cos\u00ec arrivano al battello per tentare la fuga. Pendragon decide quindi di sferrare l'attacco finale. Trasformatosi in un orrendo mostro alato attacca il battello. Ma Jack riesce finalmente e definitivamente a ucciderlo con una spada. La morte di Pendragon significa la fine di un incubo, nonch\u00e9 la fine del suo regno, dei suoi incantesimi (Peter e Segurd torneranno umani) e la distruzione della sua isola maledetta. Jack, come da promessa, libera lo gnomo che vola verso l'arcobaleno. Gli innamorati Jack ed Elaine possono quindi vivere per sempre felici e contenti insieme con i loro amici."}
{"id": "1903356", "revid": "287204", "url": "https://it.wikipedia.org/wiki?curid=1903356", "title": "Diagramma di Wohler", "text": ""}
{"id": "1903357", "revid": "1305772", "url": "https://it.wikipedia.org/wiki?curid=1903357", "title": "Just Dance (singolo)", "text": "Just Dance \u00e8 il singolo di debutto della cantante statunitense Lady Gaga, pubblicato l'8 aprile 2008 come primo estratto dal primo album in studio \"The Fame\".\nIl singolo ha riscosso un ottimo successo nelle classifiche mondiali, imponendosi alla numero uno in Australia, Canada, Irlanda, Regno Unito e Stati Uniti. In quest'ultimo Paese, \"Just Dance\" \u00e8 stata una hit che ha totalizzato quasi cinque mesi di permanenza nella \"Billboard\" Hot 100, per poi approdare alla vetta della classifica nel gennaio 2009. Ad agosto del 2009, con pi\u00f9 di 4,4 milioni di copie, diventa il secondo singolo pi\u00f9 venduto di sempre negli Stati Uniti e il quarto singolo pi\u00f9 venduto del mondo con 7,7 milioni di copie. Al 2015, le stime di vendita si attestano intorno alle 10 milioni di copie vendute mondialmente.\nNel 2009 \u00e8 stato nominato ai Grammy Awards nella categoria miglior registrazione dance.\nDescrizione.\n\"Just Dance\" \u00e8 una canzone dance pop, elettropop e synth pop mescolata ad influssi R&amp;B. Secondo i dati pubblicati dal sito Musicnotes.com, il brano \u00e8 composto con un ritmo moderato di 124 battiti per minuto, in chiave Do# minore. Gaga ha scritto \"Just Dance\" in soli dieci minuti durante il gennaio 2008 e secondo lei \u00e8 stato \"un lavoro duro e a cui molti non hanno creduto subito\".\nIl brano \u00e8 stato tato inoltre utilizzato nella colonna sonora del film del 2008 \"Ballare per un sogno\".\nVideo musicale.\nPubblicato a maggio del 2008, il video realizzato per \"Just Dance\" \u00e8 stato diretto da Melina Matsoukas e prodotto da Kim Dellara e rievoca l'atmosfera da party che viene descritta nel brano. \u00c8 stato girato il 31 marzo 2008 a Los Angeles. Per le riprese \u00e8 stata affittata una casa a Los Angeles.\nAll'inizio della clip, una ragazza bruna con capelli a caschetto posiziona uno stereo su un davanzale e preme il tasto di accensione: parte l'intro musicato di \"Just Dance\". La scena si sposta sulla strada, dove Lady Gaga arriva all'interno di una limousine tenendo le gambe fuori dal finestrino. La cantante, accompagnata da due donne, si fa strada sul viale che conduce alla casa scavalcando le persone distese a terra ed entra nell'abitazione. Si toglie la giacca ed inizia a cantare. Si susseguono quindi scene dei ragazzi invitati alla festa nella casa che si divertono ed altre di Lady Gaga che balla con una palla da discoteca tra le mani o distesa in una piccola piscina mentre cavalca un'orca gonfiabile. Tra gli invitati alla festa figurano Space Cowboy, Akon, i Flipsyde e Chantelle Paige in un cameo.\nIn un'intervista, Lady Gaga ha commentato le riprese del video dicendo: \u00abOh, \u00e8 stato cos\u00ec divertente ed eccitante. Per me era come stare sul set di un film di Martin Scorsese. Sono stata cos\u00ec sottavalutata per cos\u00ec tanto tempo, e realizzare questo magnifico video \u00e8 stato davvero esaltante. \u00c8 stato davvero divertente, ma lo vedrai - se mai un giorno dovessi venire ad assistere alle riprese di un mio video - sono molto riservata su quelle cose, sinceramente non ne parlo con tutti. Io non sono come la ragazza del party che gironzola continuamente. Potrei sembrare anche un po' una diva.\u00bb\nIl video ha ottenuto la certificazione Vevo, avendo superato le 100 milioni di visualizzazioni.\nAccoglienza.\nIl brano ha riscontrato nel complesso ottime critiche ed \u00e8 stato esaltato per la natura da inno per discoteca e il synthpop associato. Matthew Chisling di allMusic ha definito la canzone \u00abgalattica\u00bb e l'ha paragonata ad un'altra traccia dell'album, \"Money Honey\". Alexis Petridis del \"The Guardian\" l'ha descritta come \u00abun racconto piacevolmente compulsivo di un'avanzata perdita di conoscenza provocata da farmaci, con una combinazione di battiti incalzanti, taglienti sonorit\u00e0 elettro e il sapore delicato R&amp;B che ha una vaga somiglianza con \"Maneater\" di Nelly Furtado.\u00bb Ben Norman di About.com ha scritto che il brano \u00abintroduce l'album come una valchiria che ordina la carica [...] e cavalca vittoriosa di fronte al suo esercito. Se non conoscete la canzone, servitevi del browser. Non perder\u00f2 tempo nel chiarire a cosa assomiglia.\u00bb Inoltre, ha definito la canzone non innovativa e l'ha paragonata alle produzioni di Rihanna, Chris Brown e Pussycat Dolls. Bill Lamb della stessa rivista l'ha definita docile ma sufficientemente orecchiabile per rendere Lady Gaga nota al grande pubblico. Ha ancora aggiunto che \"Just Dance\" ha una forte energia, sottolineata dalla voce sorprendente della cantante, sebbene nel complesso equivalga ad un brano dance pop piuttosto insipido. La recensione \u00e8 stata altrettanto favorevole verso la collaborazione di Colby O'Donis. Evan Sawdey di PopMatters.com ha descritto \"Just Dance\" come un singolo intensamente accattivante ed un ottimo indicatore dell'intero contenuto dell'album.\nSuccesso commerciale.\nNegli Stati Uniti, \"Just Dance\" \u00e8 stata una hit da discoteca subito dopo il suo lancio, piazzandosi alla numero due sia nella classifica Hot Dance Airplay sia nella Hot Dance Club Play durante l'estate del 2008. Il brano ha esordito nella \"Billboard\" Hot 100 alla numero settantasei nella settimana del 16 agosto 2008. \u00c8 salito alla numero due nella Hot 100 il 10 gennaio 2009, dopo aver venduto downloads. Nello stesso numero di \"Billboard\", il brano si \u00e8 sollevato alla numero uno nella Pop 100. La settimana dopo, il brano \u00e8 arrivato alla numero uno nella Hot 100. Il singolo ha totalizzato ventidue settimane prima di ascendere al primo posto, divenendo il secondo singolo che \u00e8 salito in pi\u00f9 tempo alla numero uno dopo \"With Arms Wide Open\" dei Creed che \u00e8 stato ventisette settimane in classifica prima di arrivare alla numero uno nel novembre 2009. Il brano \u00e8 stato 49 settimane nella Hot 100 e nell'ultima settimana del 2008 il singolo riusc\u00ec ad avere la migliore settimana dell'anno e la terza di sempre in termini di vendite digitali con 419.000 copie. A maggio 2015, \"Just Dance\" \u00e8 stato coronato otto volte disco di platino dalla Recording Industry Association of America per aver venduto otto milioni di copie con lo streaming, mentre le vendite digitali ammontano negli Stati Uniti a 7,2 milioni di copie.\nEsibizioni dal vivo.\nNel mese di luglio, ha eseguito la canzone per la prima volta al concorso di bellezza Miss Universo 2008 in Vietnam, poi Lady Gaga ha cantato la canzone in molti spettacoli televisivi negli Stati Uniti: \"Jimmy Kimmel Live!\", \"The Tonight Show with Jay Leno\", \"So You Think You Can Dance\" and \"The Ellen DeGeneres Show\". Gaga ha anche fatto il suo debutto sugli schermi televisivi irlandesi con la performance di \"Just Dance\" al talk show irlandese \"Tubridy Tonight\" nel gennaio 2009. In Australia, si \u00e8 esibita nello show \"Sunrise\", dove \u00e8 stata accusata di aver cantato in playback; Gaga ha prontamente smentito tutto, dichiarando: \"Ero stanca il giorno dello spettacolo, ma assolutamente, al 100%, lo show \u00e8 stato tutto dal vivo! Non ho mai cantato in playback, e non lo far\u00f2 mai, anche nel peggior giorno della mia vita, mai!\" Nel Regno Unito, Gaga ha cantato il brano a \"GoodMorningTV\", e durante la sua AOL Live Session. Lady Gaga si \u00e8 esibita col brano durante lo sketch pubblicitario del Formula 1 Grand Prix weekend, a Montr\u00e9al ed esegu\u00ec inoltre per la prima ed unica volta il brano in versione acustica al pianoforte durante il Marc Jacobs V After Party.\n\"Just Dance\" fu anche parte del primo tour mondiale della cantante, \"The Fame Ball Tour\", dove veniva cantata prima dell'Encore. Al finire della versione pianistica di \"Poker Face\", Gaga lasciava il palco e cominciava un video interludio dal nome \"The Face\" in cui iniziava a parlare l'alter ego di Gaga, Candy Warhol. Gaga tornava poi sul palco indossando un abito con elementi di un tut\u00f9 e di un peplo, decorato con tulle e con spalline a punta. I ballerini indossavano abiti e pantaloni stampati di Louis Vuitton e Steven Sprouse, abbinati alle scarpe di Gaga. Le luci di sfondo si spegnevano per mostrare Gaga con indosso i suoi occhiali a LED che proiettavano le parole \"Pop Music Will Never Be Low Brow\". A questo punto iniziava un remix della intro di \"Just Dance\" e Gaga iniziava a cantare la canzone, mentre si muoveva a ritmo di musica insieme ai suoi ballerini. Il brano, fu aggiunto anche alla scaletta del \"Monster Ball Tour\", sia nella versione originale, che nella versione rivisitata dello show. Nella versione originale, venne scelta come secondo brano della scaletta, subito dopo la intro dello spettacolo \"Dance in the Dark\". Per la performance Gaga suonava una keytar bianca tempestata di piccole pietre e polvere argentata. All'inizio del pezzo, Gaga usciva da un gigantesco cubo bianco, dentro al quale ballavano gli altri ballerini, e si metteva a suonare sopra di esso. Per salire sul cubo veniva sollevata da una piattaforma che non riusciva a contenere gli altri otto ballerini Nella rivisitazione del concerto il brano \u00e8 il terzo della setlist, cantato dopo \"Dance in The Dark\" e \"Glitter and Grease\". Gaga, con indosso una tutina viola con piccole macchie nere, occhiali scuri, e stivali abbinati, iniziava la sua esibizione scendendo da una scala e arrivando ad una macchina parcheggiata, scenografia ispirata dal paesaggio urbano di New York. Dopo essere arrivata all'auto, Lady Gaga apriva il cofano, che conteneva una tastiera elettronica, ed iniziava a suonare, per poi finire l'esibizione ballando insieme ai ballerini lungo la passerella posizionata al centro del palco. Nel maggio 2011, Gaga si \u00e8 esibita col brano durante il Radio 1's Big Weekend a Carlisle. La canzone fa parte anche della scaletta del terzo tour mondiale della cantante, \"The Born This Way Ball\", e di quello successivo, '. La canzone ha fatto anche parte della scaletta della performance allhalf-time show\" del Super Bowl LI ed in seguito del \"Joanne World Tour\".\nCover.\nUna cover del brano \u00e8 stata eseguita dalla band pop punk italiana Vanilla Sky ed \u00e8 stata inserita nel loro EP \"Fragile\".\nAltre cover provengono dai Disco Curtis, dagli Eternal September, dagli IT Boys ft. Jeffree Star, da Jamies Elsewhere e dai Surrender The Dance Floor."}
{"id": "1903359", "revid": "1305772", "url": "https://it.wikipedia.org/wiki?curid=1903359", "title": "Acer Aspire One", "text": "L'Acer Aspire One \u00e8 un Mini-portatile prodotto da Acer, che ha fatto il suo ingresso sul mercato internazionale nel luglio 2008.\nAssieme all'Eee PC di ASUS, \u00e8 ritenuto il primo dei subnotebook di nuova generazione, i cosiddetti \"Netbook\" (dispositivi portatili pi\u00f9 piccoli di un comune notebook e pi\u00f9 economici di un UMPC), e come tale ha suscitato notevole interesse nell'ambiente informatico per il suo potenziale innovativo, tecnologico e di mercato.\nSecondo \"Digitimes\", le stime di vendita del produttore sono di 5-7 milioni di esemplari per la seconda met\u00e0 del 2008, portando cos\u00ec i Netbook ad occupare il 10-15% dell'intero settore dei Notebook. Lo stesso sviluppo dei Processori \"Atom\" da parte di Intel sarebbe stato sostenuto dalle pressioni di Acer, che li voleva finalizzare all'Aspire One.\nViene commercializzato in molte versioni che si caratterizzano per diverso sistema operativo (Windows XP, Windows 7, o pi\u00f9 raramente Linux) e differenti unit\u00e0 di archiviazione dati (HD tradizionale o dell'innovativo tipo SSD).\nLa memoria di sistema potr\u00e0 essere incrementata grazie ad una scheda SD inserita in uno degli slot disponibili.\nL'Aspire One \u00e8 dotato, in tutte le sue versioni, di un processore Intel Atom da 1.6 GHz, un monitor LCD da 8.9 pollici (modelli A110 e A150) o da 10.1 pollici (modello D150), Webcam e microfono, connettivit\u00e0 Ethernet e Wi-Fi (Standard \"b\" e \"g\"), lettore di schede di memoria SD/MMC/XD/Memory Stick.\nVersioni.\nAspire One A110A\nAspire One A110B\nAspire One A150A\nAspire One A150B\nAspire One D150\nAspire One D250\nAspire One D270\nAspire One 531h\nAspire One Pro 531\nAspire One 751h\nAspire One 532h\nInstallazione di altri sistemi operativi.\n\u00c8 possibile installare altri sistemi operativi come Windows XP/Vista/7 /10 o altre distribuzioni di Linux come Linpus o Kuki Linux o Ubuntu Netbook Remix (UNR), quest'ultima ottimizzata per netbook. Tuttavia, nei sistemi dotati di disco SSD (A110X e A110L) il sistema sembra girare in maniera pi\u00f9 lenta rispetto all'installazione di Linpus Linux Lite originariamente presente sul portatile, a causa dell'eccessivo utilizzo del disco SSD che risulta piuttosto lento.\nInstallando Ubuntu Netbook Edition restano alcuni problemi minori di compatibilit\u00e0: la media card non pu\u00f2 talvolta essere connessa a macchina accesa, ed il microfono funziona a scatti in particolari condizioni di utilizzo. Per questo motivo, un team di sviluppo italiano ha realizzato una distribuzione Linux basata su Ubuntu e quasi esclusivamente dedicata a questo netbook, chiamata Linux4one. Lo sviluppo di quest'ultima \u00e8 stato abbandonato."}
{"id": "1903361", "revid": "188323", "url": "https://it.wikipedia.org/wiki?curid=1903361", "title": "Curva di Wohler", "text": ""}
{"id": "1903362", "revid": "188323", "url": "https://it.wikipedia.org/wiki?curid=1903362", "title": "Diagrammi di W\u00f6hler", "text": ""}
{"id": "1903365", "revid": "712828", "url": "https://it.wikipedia.org/wiki?curid=1903365", "title": "Kajimunugatai", "text": " \u00e8 un manga scritto e disegnato da Susumu Higa, pubblicato in Giappone da K\u014ddansha nel 2003 e in Italia da d/visual nel 2005.\nL'opera consiste di una raccolta di sei racconti, tutti ambientati nelle isole dell'arcipelago delle Ry\u016bky\u016b durante la Seconda guerra mondiale. Insieme ai documenti e agli approfondimenti d'intermezzo, danno uno spaccato delle terribili condizioni di vita cui erano costrette le popolazioni di quelle isole durante la guerra, strette tra l'esercito dei nemici statunitensi e quello dei dominatori giapponesi.\nNel 2003 il manga \u00e8 stato dichiarato miglior manga dell'anno dal ministero giapponese della cultura ed ha vinto il Grand Prize al 7\u00ba Japan Media Arts Festival."}
{"id": "1903371", "revid": "149726", "url": "https://it.wikipedia.org/wiki?curid=1903371", "title": "Amarsuen", "text": ""}
{"id": "1903372", "revid": "144796", "url": "https://it.wikipedia.org/wiki?curid=1903372", "title": "Leto Marcellino", "text": "Fu arcivescovo di Milano dal 745 al 759.\nBiografia.\nAppartenente ad una nobile famiglia milanese di origini romane, Leto Marcellino venne eletto arcivescovo di Milano il 4 maggio 745.\nTra i primissimi atti del suo episcopato si ricorda l'istituzione di un concilio contro gli autori di false accuse contro la Chiesa cattolica, il quale decret\u00f2 che i calunniatori accusati di questi reati potessero essere processati sia da un tribunale civile che da uno ecclesiastico, rischiando pene severissime.\nMor\u00ec a Milano il 4 aprile 759."}
{"id": "1903373", "revid": "149726", "url": "https://it.wikipedia.org/wiki?curid=1903373", "title": "Amarsuena", "text": ""}
{"id": "1903374", "revid": "1656773", "url": "https://it.wikipedia.org/wiki?curid=1903374", "title": "Burgio", "text": "Burgio (\"Burgiu\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nDista 69\u00a0km da Agrigento e 95\u00a0km da Palermo. Sito a 317 , il paese trae la sua caratteristica fisionomia dall'essere posto su un pendio triangolare alla confluenza del vallone Garella e del Torrente Tina, affluenti di sinistra del fiume Verdura.\nStoria.\nIl nome del paese deriva dall'arabo \"burg\", torre o casa di pietra e dal greco \u03c0\u03cd\u03c1\u03b3\u03bf\u03c2, pyrgos, ossia torre.\nEt\u00e0 medievale.\nIncerta la data della sua fondazione: si attribuisce a una colonia saracena insieme con i superstiti di Scirtea, antichissima citt\u00e0 sicana, di cui rimangono solo i ruderi del \"Castello di Acristia\", posti su una rupe isolata ed inaccessibile a dieci chilometri da Burgio: la costruzione appartenne nel 1296 a Francesco Ventimiglia Seniore, conte di Geraci.\nDurante la dominazione araba, Burgio fu governata da Hamud della dinastia ai Alidel (ramo degli Edrisiti), il quale, cacciato dalla Spagna (dove per dodici anni aveva tenuto il Califfato di Cordova), giunse in Sicilia e divenne signore di Burgio.\nQuando Ruggero il Normanno scese alla conquista della Sicilia, dopo 25 anni di guerra era riuscito a sottomettere i saraceni, ma per debellarli tutti gli mancava ancora la vittoria sull'emiro Hamud, che resistette a lungo al re normanno nel \"triangolo di Girgenti\", Monte Guastanella e Castrogiovanni. In quest'ultima egli si era trincerato, ma caduta Girgenti e arresasi Monte Guastanella dopo lungo e logorante assedio, Hamud decise di abiurare la propria religione e consegnarsi al re Ruggero.\nRicevette il battesimo a Sciacca l'anno 1088 da Gerlando primo vescovo di Girgenti e dal nome di Ruggero il Normanno suo padrino e dal nome della contea che ricevette in dono dal vincitore e dalla quale era gi\u00e0 stato signore, si chiam\u00f2 Ruggero Burgio.\nDopo di lui la signoria pass\u00f2 a Federico D'Antiochia, conte di Mistretta e di Caltabellotta; quindi, nel 1337, ne ebbe la giurisdizione baronale Raimondo Peralta. A questo succedette nella signoria il figlio Guglielmo Gran Cancelliere del Regno d'Aragona e marito di Aloisa Sclafani e Calvello, figlia del conte di Adern\u00f2. Alla morte di Guglielmo ne ebbe investitura il figlio Guglielmone prima, poi Matteo a cui succedette il nipote Nicol\u00f2, che lasci\u00f2 la baronia alla sorella Caterina Peralta. Da questa e da Alfonso de Cardona, conte di Reggio, nacque Antonio de Cordona che fu investito della baronia nel 1518. In epoca imprecisata venne istituita la Sacra Distribuzione organismo di cui facevano parte i sacerdoti del luogo e alla cui formazione contribuivano oblazioni e lasciti dei fedeli e una quota a carico dei sacerdoti stessi.I membri o mansionari insigniti di almuzio e rocchetto sono il capitolo della chiesa arcipretale san Antonio Abate.\nEt\u00e0 moderna.\nDopo Antonio De Cardona, per un lasso di tempo di circa tre secoli, furono signori della baronia di Burgio: Alfonso, Diana e Caterina de Cardona Salluccio, Alfonso e Tommaso Gioeni Tagliavia, Lorenzo Gioeni Bologna, Isabella Gioeni Aversa e Filippo Colonna D'Este. Quest'ultimo tenne la baronia sino al 1812, quando decadde in Sicilia il feudalesimo per volont\u00e0 del Parlamento.\nNella ripartizione amministrativa per Comarche (1583-1812 fa parte della decima comarca, di Castronovo; in quella per distretti (1812-1816) fa parte del distretto di Bivona ed \u00e8 capoluogo di circondario comprendente i comuni di Burgio, Villafranca, Lucca, Calamonaci e Ribera. Con l'unit\u00e0 d'Italia il territorio nazionale \u00e8 diviso in province, circondari, mandamenti, comuni, Burgio \u00e8 sede di mandamento comprendente i comuni di Burgio, Villafranca Sicula e Lucca Sicula nel circondario di Bivona.\nNel diciannovesimo secolo \u00e8 sorto l'Ospedale Civico con finalit\u00e0 di ricovero, cura, mantenimento gratuito infermi poveri e di accoglienza di malati a pagamento. Ente morale, il cui antecedente principale \u00e8 la Confraternita del SS. Sacramento di Burgio nota fin dal 1565 che conflu\u00ec nell'Ospedale nel 1887. Altre Opere Pie vennero inglobate nell'Ospedale: la Congregazione del Purgatorio nota dal 1615 e la Confraternita del patriarca S.Giuseppe nota dal 1634. Il Fondo dell'Ospedale Civico di Burgio (Atti, Documenti ,archivio storico, codice trecentesco della Compagnia dei Disciplinati di S. Luca di Burgio) \u00e8 stato recuperato nel 1991 tra le macerie dalla Sovrintendenza Archivistica e versato alla sede territoriale competente.\nMonumenti e luoghi d'interesse.\nAree naturali.\nParte del territorio di Burgio ricade all'interno della riserva naturale orientata Monti di Palazzo Adriano e Valle del Sosio, istituita nel 1997 e comprendente anche i territori dei comuni di Bivona, Chiusa Sclafani e Palazzo Adriano; nel territorio della riserva naturale sono stati trovati i pi\u00f9 antichi reperti fossili della Sicilia.\nSociet\u00e0.\nTradizioni e folclore.\nMolte sono le feste e tradizioni religiose di questo piccolo paese, ma di particolare importanza ed interesse va ricordata la Settimana santa. Antichi ed originali sono i riti del Venerd\u00ec santo e della Pasqua, che culminano con i festeggiamenti in onore di San Vito Martire e San Luca Evangelista, le cos\u00ec chiamate \"Rigattiate\", una gara di prestigio religioso delle due confraternite, i \"santavitara\" e \"santalucara\", che consistono in una corsa danzante dei simulacri dei due santi nelle vie antiche e tortuose del paese, portati a spalla dai giovani delle rispettive confraternite. La festa solitamente si conclude con due spettacoli pirotecnici.\nGeografia antropica.\nFrazioni.\nAl 15\u00ba censimento generale della popolazione e delle abitazioni dell'ISTAT (2011), il territorio di Burgio risulta cos\u00ec suddiviso:\nEconomia.\nAgricoltura.\nL'agricoltura \u00e8 il settore principale dell'economia, si producono olio di oliva, cereali, agrumi e mandorle.\nIl territorio di Burgio \u00e8 compreso nella zona di produzione dell'Arancia di Ribera D.O.P.\nArtigianato.\nGrande tradizione e storia trovano le attivit\u00e0 artigianali legate alla produzione di ceramiche artistiche e alla cinquecentesca \"Fonderia di campane Virgadamo\". La \"Scuola Ceramica Burgitana\", rinomata quanto quelle di Sciacca, Santo Stefano di Camastra e Caltagirone, rappresenta una delle specialit\u00e0 artigianali pi\u00f9 raffinate di Sicilia e del piccolo borgo ove sono presenti diverse botteghe. Si caratterizza per l'utilizzo di note cromatiche verdi e sabbia come colori primari ricorrenti e la scelta di motivi decorativi floreali ed ornitologici. Le forme e la maestria rendono le creazioni della ceramica d'arte di Burgio davvero uniche. La produzione di campane a Burgio \u00e8 risalente al 1500, l'unica fonderia rimasta in funzione da allora \u00e8 quella della famiglia Virgadamo, il procedimento in uso \u00e8 ancora fedele alla tradizione, vanta essere l'unica fonderia di campane del sud Italia. Il 9 maggio del 1993, in occasione della visita di\" Papa Giovanni II\" ad Agrigento, la Fonderia regalo al Pontefice una campana a forma ottagonale, unica nel suo genere.\nInfrastrutture e trasporti.\nIl Comune \u00e8 interessato dalla Strada statale 386 di Ribera.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Burgio fa parte delle seguenti organizzazioni sovracomunali: regione agraria n.2 (Colline del Carboj) e Unione dei Comuni Alto Verdura e Gebbia."}
{"id": "1903375", "revid": "1632387", "url": "https://it.wikipedia.org/wiki?curid=1903375", "title": "The Circle of Life", "text": "The Circle of Life \u00e8 il quarto album in studio della band tedesca power metal Freedom Call."}
{"id": "1903394", "revid": "123383124", "url": "https://it.wikipedia.org/wiki?curid=1903394", "title": "Base 211", "text": "Base 211 nota anche come Nuova Berlino (\"Neues Berlin\" in tedesco) \u00e8 il nome in codice della principale base di una presunta e indimostrata installazione militare nazista, situata nel sottosuolo della \"NeuSchwabenland\" (Nuova Svevia, in Antartide), ma non esistono prove che supportino, in questa teoria pseudostorica, la reale esistenza dell'installazione.\nSviluppo della teoria.\nIn base a dichiarazioni di autorit\u00e0 naziste, che ipotizzavano luoghi di rifugio sicuri per le loro forze militari nel corso della guerra, si presumeva la costruzione di citt\u00e0 sotterranee e della Base 211 fosse iniziata negli anni quaranta, anche per il fatto che sembra siano stati inviati molti U-Boot tedeschi nella zona antartica. Secondo teorie cospirative indimostrate e prive di alcun riscontro storico, lo scopo dell'Operazione Highjump (una missione esplorativa e scientifica delle forze armate statunitensi in Antartide) sarebbe stato anche legato alla presunta ricerca delle ipotetiche ultime basi naziste in Antartide. \nAltre teorie pseudostoriche correlano questa base agli UFO, alla morte di Hitler e alla costruzione del Quarto Reich. Ad alimentare ulteriormente la leggenda, si \u00e8 aggiunto un altro fatto: pare che dopo la resa del Reich, Karl D\u00f6nitz avesse ordinato, via radio, a tutti gli U-Boot ancora in circolazione di cessare la propria attivit\u00e0 e quindi di arrendersi. Il 10 luglio 1945 (circa 2 mesi dopo l'ordine di resa dato da D\u00f6nitz) un U-Boot Tipo IX, numero 530, approd\u00f2 in Argentina.\nLa cosa che pi\u00f9 lasci\u00f2 perplessi era che il sottomarino a bordo fosse privo di documenti di navigazione e addirittura di armamento, con inoltre poco carburante e . Il 530 era comandato da Otto Wermuth, e con esso era salpato il 3 marzo 1945 da Horten in Norvegia. Il sottomarino esegu\u00ec quindi una navigazione di ben 130 giorni, di cui la met\u00e0 trascorsi in mare senza la minima possibilit\u00e0 di rifornimento. Al suo arrivo in Argentina, l'equipaggio fu trattenuto in un campo di prigionia ed interrogato, riguardo al cosa fosse accaduto durante gli ultimi mesi di navigazione, ottenendo risultati dubbi e contrastanti.\nL'apparente occultamento delle prove (eliminazione di documenti ed armamento) a bordo del 530 diede vita dunque a diverse ipotesi che avrebbero voluto fornire una risposta alla domanda: tra queste quella secondo la quale il 530, negli ultimi 2 mesi, avesse fatto rotta verso Antartide, pi\u00f9 precisamente verso la segretissima Base 211, con lo scopo di trasportarvi scienziati, armamento e progetti segretissimi, e come ultimo obiettivo quello di fare ritorno in Argentina e di arrendersi. \nIl destino finale dell'U-Boot 530 fu quello di essere usato (e infine affondato) come bersaglio dalla marina statunitense il 27 novembre 1947.\nNel 2011 questa leggenda ebbe nuova fama grazie ad una foto satellitare scattata da Google Maps, in cui appariva il presunto hangar di ingresso della Base 211. Nonostante si trattasse probabilmente solo del soffitto crollato di una grotta sotterranea, la notizia si diffuse molto via internet e oggi \u00e8 ancora visibile alle coordinate 66\u00b036'12.34\"S 99\u00b043'11.21\"E."}
{"id": "1903402", "revid": "729019", "url": "https://it.wikipedia.org/wiki?curid=1903402", "title": "Stazione di Rignano sull'Arno-Reggello", "text": "La stazione di Rignano sull'Arno-Reggello si trova sulla linea lenta Firenze-Roma nel tratto fra Pontassieve ed Arezzo ed \u00e8 situata nell'omonima localit\u00e0.\nCaratteristiche.\nDispone di due banchine e di soli due binari: al 1\u00ba binario \u00e8 presente una sala d'attesa all'interno della palazzina originaria che formava il corpo della stazione, mentre il 2\u00b0 dispone di una pensilina. Un terzo binario di testa, che serviva i treni merci da/per Roma, \u00e8 stato definitivamente smantellato nel marzo 2009.\nIl fabbricato viaggiatori dispone, nella sala d'attesa del primo binario, di una biglietteria automatizzata per tutti i titoli di viaggio ferroviario.\nLa stazione \u00e8 servita da un parcheggio di intercambio e da un servizio taxi nonch\u00e9, dal 2018, da un paio di ascensori per il collegamento diretto tra il binario 2 e la centrale Piazza della Repubblica.\nOrigine del nome.\nLa stazione di Rignano sull'Arno-Reggello deve la propria denominazione (introdotta nel 1935; sino ad allora si chiamava unicamente \"Rignano sull'Arno\") per la vicinanza al confinante Comune di Reggello al quale ha offerto, per quasi un secolo, l'accesso pressoch\u00e9 esclusivo ai servizi ferroviari grazie al collegamento fornito dal ponte di San Clemente. Negli ultimi anni in realt\u00e0 il capoluogo reggellese ha iniziato a servirsi prevalentemente della stazione di Figline Valdarno, ma la stazione rignanese rimane ancora il riferimento principale per le frazioni di San Clemente e Leccio.\nMovimento.\nIl binario 1 \u00e8 dedicato ai treni per i treni in direzione nord (Firenze, Prato e Pistoia) mentre il 2 a quelli verso sud (Montevarchi, Arezzo e Chiusi). Fino all'apertura della linea Direttissima, erano invece presenti in orario anche sporadici convogli \"Espresso\".\nDal 2007 la stazione fa parte del progetto Memorario e vi fermano ogni ora due treni sia verso nord che verso sud.\nLa stazione \u00e8 telecomandata dal DCO di Firenze Campo di Marte.\nDa segnalare che gli autobus sostitutivi del servizio ferroviario, a causa della parziale inagibilit\u00e0 del ponte di Rignano, fermano all'altezza del bivio di San Clemente sulla strada regionale 69 (ex SS 69), a circa 350 metri dalla stazione di Rignano.\nServizi.\nLa stazione dispone di:"}
{"id": "1903403", "revid": "1005847", "url": "https://it.wikipedia.org/wiki?curid=1903403", "title": "Societ\u00e0 Finanziaria Italiana", "text": "Societ\u00e0 Finanziaria Italiana era una azienda pubblica italiana che operava nel settore delle partecipazioni finanziarie. Era posta sotto il diretto controllo del Ministero delle finanze e del Governatore della Banca d'Italia.\nInsieme a Sofindit e Societ\u00e0 Elettrofinanziaria era una delle societ\u00e0 finanziarie di smobilizzo.\nStoria.\nSFI era nata nel il 27 gennaio 1931, per rilevare le attivit\u00e0 meno solide di Credito Italiano e Banca Nazionale di Credito, ovvero le partecipazioni in aziende in perdita e i crediti inesigibili vantati esclusivamente verso imprese industriali. Oberato da 138 milioni di perdite a cavallo tra il 1930 ed il 1931, il Credito Italiano cedette le attivit\u00e0 finanziarie a SFI, dal valore reale di 1.1 miliardi di lire, ad un prezzo di 550 milioni. Credito Italiano svalut\u00f2 i cespiti solamente per 120 milioni di lire, i restanti 330 furono coperti da SFI, grazie ad un finanziamento erogato dall'Istituto di Liquidazioni, quindi dallo Stato.\nInvece, i rapporti e le passivit\u00e0 verso fornitori di servizi di pubblica utilit\u00e0, societ\u00e0 immobiliari ed istituti di credito, vennero conferite da Credito Italiano a Societ\u00e0 Elettrofinanziaria.\nL'intervento di SFI non fu risolutivo tant'\u00e8 che il 5 dicembre 1933 venne messa in liquidazione e comprata dall'IRI al prezzo di 12 milioni di lire.\nPartecipazioni.\nLe principali interessenze riguardavano Ansaldo, Cantieri Navali del Quarnaro, Maccarese SpA, Miani e Silvestri &amp; C., Societ\u00e0 Italiana per Costruzioni Elettromeccaniche, Officine Meccaniche Italiane e altre aziende soprattutto nei settori tessile, metallurgico e meccanico."}
{"id": "1903405", "revid": "889336", "url": "https://it.wikipedia.org/wiki?curid=1903405", "title": "Nazionale di calcio femminile della Cina", "text": "La nazionale di calcio femminile della Cina \u00e8 la rappresentativa calcistica femminile internazionale della Cina, gestita dalla Federazione calcistica della Cina (, in , internazionalmente conosciuta in inglese come Chinese Football Association - CFA).\nIn base alla classifica emessa dalla F\u00e9d\u00e9ration Internationale de Football Association (FIFA) il 25 giugno 2021, la nazionale femminile occupa il 15\u00ba posto del FIFA/Coca-Cola Women's World Ranking.\nCome membro dell'Asian Football Confederation (AFC) partecipa a vari tornei di calcio internazionali, come al Campionato mondiale FIFA, Coppa d'Asia, ai Giochi olimpici estivi e ai tornei ad invito come l'Algarve Cup o la Cyprus Cup.\nRosa.\nLa lista delle convocate per i Giochi della XXXII Olimpiade \u00e8 stata comunicata ufficialmente il 7 luglio 2021.\nRecord individuali.\n\"Dati aggiornati al 25 ottobre 2015\".\nConfronti con le altre nazionali.\n\"Aggiornato al 9 aprile 2017\" si contano solo le partite con le nazionali A."}
{"id": "1903411", "revid": "197778", "url": "https://it.wikipedia.org/wiki?curid=1903411", "title": "Sit and go", "text": ""}
{"id": "1903412", "revid": "289339", "url": "https://it.wikipedia.org/wiki?curid=1903412", "title": "Nino (Beyond Good &amp; Evil)", "text": ""}
{"id": "1903414", "revid": "682087", "url": "https://it.wikipedia.org/wiki?curid=1903414", "title": "Capitan Bassotto", "text": ""}
{"id": "1903416", "revid": "1442080", "url": "https://it.wikipedia.org/wiki?curid=1903416", "title": "Pollice verso", "text": "Pollice verso o verso pollice (in italiano: \"con il pollice capovolto\") \u00e8 un'espressione latina usata nelle lotte fra gladiatori. Si riferisce al gesto della mano usato dalle folle nell'antica Roma per decidere la sorte di un gladiatore sconfitto. Nella lingua italiana la sola espressione \"fare pollice verso\" ha successivamente assunto il significato di \"avversare\", \"condannare\".\nFonti classiche.\nSul gesto le fonti sono scarse e discordanti. Un passo delle \"Satire\" di Giovenale (\u00ab\"verso pollice vulgus cum iubet\"\u00bb) sembra dare spazio alla circostanza, ma le fonti storiche propriamente dette non ne parlano. Prudenzio, in \"Contra Symmachum\" 2.1096 usa il verbo \"convertere\": \n\u00ab\"Et, quoties victor ferrum jugulo inserit, illa delicias ait esse suas, pectusque jacentis virgo modesta jubet converso pollice rumpi\"\u00bb. \nAltre espressioni sono \"pollicem premere\" e \"pollex infestus\".\nIn realt\u00e0, in tutti i passi latini, il problema verte su quale sia il senso da dare all'espressione \"verso pollice\" o \"converso pollice\" o simili, se cio\u00e8 \"pollice girato\" debba intendersi all'ins\u00f9 o all'ingi\u00f9. L'interpretazione \u00e8 incerta. \u00c8 probabile che non fosse usato il pollice rivolto in basso per richiedere la morte per il gladiatore, ma, contrariamente a quello che si vede nei film, a decretarne la morte era proprio il pollice rivolto verso l'alto o disposto orizzontalmente. Questa gestualit\u00e0, che ricorda una spada sguainata, era indicata con l'espressione \"pollex versus\". Al contrario, il pollice nel pugno chiuso (spada nel fodero) risparmiava la vita al gladiatore perdente.\nNel 1997, nel sud della Francia, fu scoperto un medaglione romano del II o III secolo, su cui \u00e8 raffigurato un giudice nell'atto di premere il pollice nel pugno chiuso, accanto a due gladiatori, con l'iscrizione \u00abquelli in piedi verranno liberati\u00bb.\nL'equivoco.\nA far diffondere l'interpretazione oggi comune fu, nel 1872, il quadro \"Pollice verso\" di Jean-L\u00e9on G\u00e9r\u00f4me. Esso mostra le vergini vestali che mostrano le mani con il pollice rivolto verso il basso per chiedere a un mirmillone nell'arena la morte del gladiatore appena sconfitto. Riesumando il tema del \"pollice verso\" il pittore francese contribu\u00ec a diffondere l'interpretazione erronea del gesto che oggi \u00e8 pi\u00f9 popolare.\nIl quadro ebbe una forte influenza sul film \"Il gladiatore\": il regista Ridley Scott racconta infatti che i produttori, al momento di proporgli il film, gli avevano presentato una copia del dipinto prima ancora di consegnargli la sceneggiatura. Pur venuto in un secondo tempo a conoscenza del possibile errore si sarebbe comunque adeguato alla cultura popolare, al fine di non disorientare il pubblico, dirigendo l'imperatore Commodo nel familiare gesto del pollice all'ingi\u00f9."}
{"id": "1903419", "revid": "158286", "url": "https://it.wikipedia.org/wiki?curid=1903419", "title": "Verso pollice", "text": ""}
{"id": "1903423", "revid": "1169970", "url": "https://it.wikipedia.org/wiki?curid=1903423", "title": "Fermentum", "text": "Il Fermentum \u00e8 una pratica delle Chiese cristiane delle origini, con cui i vescovi affermavano la comunione tra di loro.\nNel II secolo i Papi inviavano l'eucaristia ad altri vescovi come una testimonianza dell'unit\u00e0 della fede, dando origine in questo modo all'espressione \"essere in comunione con gli altri\", gi\u00e0 considerata essenziale nella cristianit\u00e0 come si desume dagli scritti del secondo secolo di Sant'Ignazio di Antiochia e Sant'Ireneo.\nIl vescovo ricevente consumava in seguito nella successiva celebrazione eucaristica la particola ricevuta, come segno della comunione tra le chiese. Il termine fermentum era probabilmente un riferimento all'eucaristia come lievito della vita cristiana, e come strumento tramite il quale i Cristiani diffusi nel mondo vengono uniti nell'unico Corpo di Cristo, come lievito del mondo.\n\"Fermentum\": partecipazione presbiterale all'eucaristia episcopale.\nIoannis Zizioulas e Octavian B\u00e2rlea dicono che solo a partire dalla met\u00e0 del III secolo, si cominci\u00f2 a concedere ai presbiteri la facolt\u00e0, prima riservata al vescovo, di celebrare l'eucaristia. B\u00e2rlea afferma che a Roma questo \u00e8 avvenuto per la prima volta sotto papa Milziade (311\u2013314), che concesse al presbitero di ogni \"titulus\" di celebrare la messa usando una parte dell'eucaristia del papa (il \"fermentum\"). Afferma pure che la prassi si \u00e8 generalizzata al Concilio di Nicea I del 325.\nIl termine \"fermentum\" \u00e8 comunemente interpretato come riferimento al fatto che l'eucaristia alla quale partecipano i cristiani permea e unisce la Chiesa come il lievito la pasta. Jungmann considera pi\u00f9 probabile l'idea che la particella dell'eucaristia episcopale ricevuta si mescolava come lievito con le specie eucaristiche della messa del presbitero.\n\"Fermentum\" e \"sancta\".\nBisogna distinguere le tradizioni concernenti il \"fermentum\" da quelle riguardanti i \"sancta\". Il \"fermentum\", pane eucaristico che si invia altrove, indica l'identit\u00e0 dell'eucaristia nello spazio nonostante l'assenza di concelebrazione fisica; i \"sancta\", pane eucaristico che si conserva da una celebrazione fino ad un'altra, indicano l'identit\u00e0 dell'eucaristia attraverso il tempo."}
{"id": "1903428", "revid": "599013", "url": "https://it.wikipedia.org/wiki?curid=1903428", "title": "Cyrille Regis", "text": "Biografia.\n\u00c8 scomparso all'et\u00e0 di 59 anni a causa di un attacco cardiaco."}
{"id": "1903438", "revid": "51323", "url": "https://it.wikipedia.org/wiki?curid=1903438", "title": "Mascaret", "text": ""}
{"id": "1903442", "revid": "56620", "url": "https://it.wikipedia.org/wiki?curid=1903442", "title": "Alfred Lord Tennyson", "text": ""}
{"id": "1903452", "revid": "599013", "url": "https://it.wikipedia.org/wiki?curid=1903452", "title": "Carlo Simionato", "text": "Biografia.\nAi Campionati del mondo di Helsinki nel 1983 giunse settimo nella finale dei 200 metri e vinse la medaglia d'argento con Pietro Mennea, Stefano Tilli e Pierfrancesco Pavoni nella staffetta 4\u00d7100 metri, ex record italiano con il tempo di 38\"37.\nIn precedenza era stato quarto agli Europei del 1982 nella staffetta 4\u00d7400 metri e bronzo nei 200 ai Giochi del Mediterraneo del 1983.\nA livello nazionale \u00e8 stato campione italiano dei 200 metri nel 1982 e nel 1985 e campione italiano nei 100 nel 1985, vincendo i campionati italiani indoor sui 200 nel 1984.\nIl suo miglior tempo personale nei 200 metri \u00e8 stato di 20\"53 (agosto 1983, Riccione), mentre nei 100 ha raggiunto il tempo di 10\"34 (luglio 1985, Ravenna).\nDopo aver ricoperto il ruolo di collaboratore tecnico nel e nella (2010-2011), dal 9 giugno 2011 riveste il medesimo ruolo nella ."}
{"id": "1903454", "revid": "827882", "url": "https://it.wikipedia.org/wiki?curid=1903454", "title": "Frittata di scammaro", "text": "La frittata di scammaro \u00e8 un piatto povero della cucina napoletana, consistente in pasta semi-cotta in acqua bollente e successivamente fritta in padella con olio insaporito con olive, uvetta, pinoli, erbe e pesce conservato (acciughe).\nLa definizione deriva dai \"giorni di scammaro\" che nel Regno delle Due Sicilie identificavano i giorni della quaresima e tutti gli altri giorni dell'anno nei quali, per precetto religioso, era obbligatorio mangiare di magro."}
{"id": "1903470", "revid": "129019", "url": "https://it.wikipedia.org/wiki?curid=1903470", "title": "Ambroise Vollard", "text": "Fu il mercante d'arte di importanti artisti come: Paul C\u00e9zanne, Aristide Maillol, Pablo Picasso, Georges Rouault, Paul Gauguin e Vincent van Gogh, e di Marc Chagall, al quale commission\u00f2 nel 1923 una serie di acqueforti per \"Le anime morte\" di Gogol (1924-1925), le \"Favole\" di La Fointaine (1926-1928), quindi la Bibbia (1930-1939). La sua galleria si trovava al 6 di rue Laffitte a Parigi.\nVollard fu un promotore delle avanguardie nella sua galleria, vendendole ai pi\u00f9 grandi collezionisti europei e americani.\nNel 1901 fu uno dei primi a promuovere le opere di Pablo Picasso appena arrivato a Parigi.\nMor\u00ec in un incidente d'auto."}
{"id": "1903473", "revid": "729019", "url": "https://it.wikipedia.org/wiki?curid=1903473", "title": "Sde Boker", "text": "Sde Boker (in ebraico: \u05e9\u05b0\u05c2\u05d3\u05b5\u05d4 \u05d1\u05bc\u05d5\u05b9\u05e7\u05b5\u05e8, let. Il campo del mattino) \u00e8 un \"kibbutz\" nel deserto del Negev nel sud d'Israele, sotto la giurisdizione del Consiglio Regionale Ramat HaNegev. Pi\u00f9 conosciuto per essere la casa del 1\u00ba Primo ministro di Israele, David Ben Gurion.\nStoria.\nIl kibbutz fu fondato il 15 maggio 1952.\nNel 1953 il Primo Ministro David Ben Gurion dopo essersi dimesso dal suo ufficio si trasfer\u00ec al kibbutz. Anche dopo il suo ritorno alla politica, nel 1955, continu\u00f2 a vivere nel kibbutz fino alla sua morte nel 1973.\nBen Gurion si trasfer\u00ec nel kibbutz per seguire la sua visione di coltivare il Negev, arido abbandonato, e di costruire citt\u00e0 come Yeruham e Dimona. Credeva che il Negev avrebbe potuto essere la casa per i molti ebrei che si sarebbero trasferiti in Israele dopo avere fatto l'aliyah, sent\u00ec che Sde Boker sarebbe stato un esempio per il futuro.\nAlla sua morte fu sepolto nelle vicinanze del kibbutz, a Midreshet Ben Gurion, accanto a sua moglie Paula Ben Gurion."}
{"id": "1903474", "revid": "767487", "url": "https://it.wikipedia.org/wiki?curid=1903474", "title": "Ninja Assassin", "text": "Ninja Assassin \u00e8 un film del 2009 diretto da James McTeigue.\nIl film \u00e8 uscito il 25 novembre 2009 nelle sale cinematografiche degli Stati Uniti. In Italia \u00e8 stato distribuito a partire dal 4 dicembre 2009.\nIl film \u00e8 stato distribuito in Italia su DVD e Blu-Ray a partire dal 25 maggio 2010.\nTrama.\nFin da piccolo, Raizo \u00e8 stato addestrato all'arte dell'assassinio dal clan Ozunu, che lo ha adottato quando era ancora un bambino. Per Raizo sembra non esistere niente di pi\u00f9 importante della vita nel clan, nonostante i duri allenamenti del capoclan, Ozunu.\nTutto cambia quando Kiriko, una discepola del clan sentimentalmente legata a Raizo, decide di abbandonare il clan e per questo viene giustiziata da Takeshi, compagno di addestramento e rivale di Raizo. Da quel momento il giovane non ha pi\u00f9 pace: dopo la sua prima missione ufficiale, gli viene ordinato di giustiziare un'altra discepola per lo stesso motivo, ma in quel momento decide di tradire il clan e fugge via sparendo.\nQualche anno dopo l'agente dell'Europol Mika Coretti sta indagando su una serie di omicidi a sfondo politico e su un giro di denaro sporco: le piste, anche se non correlate tra loro, sembrano portare al Clan Ozunu.\nMika, per conto del proprio capo Ryan Maslow, disarchivia alcuni file top secret riguardanti il clan; e scopre la corruzione presente nelle pi\u00f9 alte sfere governative. Un gruppo di ninja viene spedito ad assassinare Mika, ma Raizo interviene per salvarla.\nInformato dell'accaduto da Mika, Maslow riesce ad arrestare con uno stratagemma Raizo ed a tenerlo prigioniero in un bunker per qualche ora, dopodich\u00e9 i ninja del clan Ozunu prendono d'assalto il luogo eliminando quasi tutti i presenti tranne Raizo e Mika che riescono inizialmente a scappare, ma i ninja ritrovano il ragazzo e lo portano alla base segreta del clan, in un luogo sperduto sulle montagne.\nGrazie ad un trasmettitore che Mika aveva nascosto addosso a Raizo, l'Europol localizza la base del clan e la prende d'assalto. Dopo aver ucciso il capo del clan nel combattimento finale, la vita di Raizo pu\u00f2 finalmente ricominciare, anche se il dolore per la perdita di Kiriko non lo abbandoner\u00e0 mai.\nProduzione.\nIl progetto \u00e8 nato da un'ispirazione dell'attore Rain, che nel film delle Wachowski \"Speed Racer\", ha ingaggiato una scena di lotta. L'intento era quello di sviluppare una storia su quella comparsa.\nApprovando l'idea dell'attore, le Wachowski hanno incaricato J. Michael Straczynski di scrivere una sceneggiatura entro sei settimane.\nIl regista del film, McTeigue, ha dichiarato che i personaggi sono stati sviluppati prendendo spunto da film cult quali \"Bandiera gialla\", \"Getaway, il rapinatore solitario\", \"La rabbia giovane\", \"Ninja Scroll\" e dalla serie tv \"Samurai Champloo\".\nLe riprese si sono quasi interamente svolte all'interno degli Studi Babelsberg di Berlino (Germania). I principali scenari si sono filmati nell'area metropolitana e suburbana di Berlino a fine aprile 2008). Le societ\u00e0 \"Medienboard Berlin-Brandenburg\", \"Germany Federal Film Fund\", hanno provveduto a stanziare un fondo di 10.000.000 \u20ac a disposizione del cast durante la lavorazione."}
{"id": "1903479", "revid": "767487", "url": "https://it.wikipedia.org/wiki?curid=1903479", "title": "Vincenzo de Barberis", "text": "Vincenzo de Barberis nacque a Brescia nell'ultimo decennio del XV secolo; intorno al 1511 fu a Milano nella cerchia della scuola di San Luca dove i contatti con Bramantino, Zenale, Cesare e Vincenzo Cesariano furono continui e fruttuosi. Collabor\u00f2 probabilmente con Bernardino Luini negli anni successivi al 1513. Nella scuola di San Luca conobbe anche Bernardino de Donati col quale inizi\u00f2 subito una lunga amicizia e una proficua collaborazione: nel 1512 entrambi furono a Morbegno per le \"Storie di Sant'Antonio\" nella chiesa di Sant'Antonio a Morbegno. Le collaborazioni col De Donati costellano questi anni, fino alla morte di Bernardino, avvenuta nel 1531; nello stesso anno Vincenzo viene convocato a Mantova dove nel 1532 prende parte alle imprese artistiche commissionate dalla corte dei Gonzaga a Palazzo Te.\nMa dal 1535 \u00e8 di nuovo a Sondrio e da questa data in poi le commissioni in Valtellina si moltiplicheranno: i lavori del De Barberis sono a Sondrio, Mazzo di Valtellina, Caiolo, Fusine, Teglio, Ponte, Teregua in Valfurva eccetera. Nella sua bottega lavorarono il nipote Michele de Barberis, Cipriano Valorsa, e altri aiuti ignoti; la bottega del de Barberis era il corrispettivo nella media e alta Valtellina di quella dei de Magistris nella zona lariana.\nGli Anni Quaranta del XVI secolo segnano l'apice della sua carriera. Di questi anni le celebri \"Storie dell'Eneide\" e le \"Storie dell'Orlando Furioso\" nel palazzo Besta di Teglio.\nParticolare sottolineatura merita il ciclo con le storie di Enea che \u00e8 tra le pi\u00f9 antiche (se non la pi\u00f9 antica) rappresentazioni pittoriche monumentali tratte dall'Eneide che si conoscano.\nL'artista mor\u00ec probabilemte a Sondrio nell'inverno tra 1550 e 1551. Un'altra ipotesi meno convincente posticipa la morte del pittore di almeno un ventennio, identificandolo con il Vincenzo de Barberis da Manerbio, scalpellino attivo a Brescia dal 1551 al 1576.\nLa formazione lombarda, soprattutto bresciana, di Vincenzo de Barberis \u00e8 evidente in tutte le sue opere; la sua eredit\u00e0 verr\u00e0 raccolta in Valtellina da Cipriano Valorsa."}
{"id": "1903488", "revid": "124948099", "url": "https://it.wikipedia.org/wiki?curid=1903488", "title": "Tomaso (arcivescovo di Milano)", "text": "Biografia.\nSecondo una tradizione durata almeno fino al XIX secolo, veniva presentato come membro della famiglia aristocratica milanese dei Grassi.\nTomaso fu eletto arcivescovo di Milano il 22 settembre 759. Con l'inizio del suo episcopato si fa tradizionalmente incominciare anche l'effettiva influenza dei Franchi sul suolo lombardo, ed in particolare su Milano. Il re dei Franchi intendeva uniformare tutti i riti della Chiesa cattolica nei territori sotto il proprio dominio e Tomaso si oppose energicamente in difesa del secolare rito ambrosiano, esclusivo della Chiesa di Milano.\nFu con la reggenza di Tomaso, inoltre, che si ebbero i primi documenti d'archivio ancora oggi conservati e relativi all'amministrazione della curia milanese; grazie ad uno di questi scritti, inoltre, apprendiamo che durante il suo periodo di governo dell'arcidiocesi milanese un tale Totone di Campiglione (Campione d'Italia) fece costruire un ospedale affidato all'amministrazione della basilica di sant'Ambrogio.\nFu sempre Tomaso che ricostru\u00ec lo scurolo della chiesa di San Calimero, adornando la struttura con marmi bianchi, probabilmente recuperati da precedenti strutture romane, secondo l'uso dell'epoca; don\u00f2 alla basilica anche un palio d'oro, oggi perduto.\nIl 2 giugno 781 Carlo Magno, non ancora incoronato imperatore, chiese a Tommaso, di battezzare la propria figlia Gisla ed egli stesso presenzi\u00f2 alla cerimonia. Gi\u00e0 in precedenza, lo stesso Carlo Magno era stato incoronato re dei Franchi nel Duomo di Monza dallo stesso Tomaso, il quale aveva consacrato principi anche i figli di questo, Pipino e Ludovico. Il futuro imperatore, in cambio, riconobbe ai vescovi di Milano il privilegio di incoronare i futuri re dei Franchi.\nNel 769 intervenne al Concilio Lateranense a Roma.\nTomaso mor\u00ec a Milano il 27 settembre 783. Fu sepolto nella Basilica di San Lorenzo Maggiore. \nIl vescovo \u00e8 venerato come santo dalla Chiesa Ambrosiana, malgrado il suo nome non sia iscritto nel Martirologio Romano. Un suo dipinto \u00e8 nel Museo Diocesano presso la Basilica di Sant'Eustorgio."}
{"id": "1903493", "revid": "399", "url": "https://it.wikipedia.org/wiki?curid=1903493", "title": "Ford Transit", "text": "Il Ford Transit \u00e8 un veicolo commerciale leggero di grandi dimensioni prodotto dalla Ford. \u00c8 disponibile a tetto alto e basso, con diverse lunghezze e passo, in versione furgone, minibus e pick-up cassonato. Si possono vedere anche delle versioni di Transit camperizzate.\nIntrodotto per la prima volta nel 1953, fu inizialmente prodotto nello stabilimento di Langley, nel Berkshire (lo stesso stabilimento in cui si producevano i caccia Hawker Hurricane, usati nella seconda guerra mondiale), la produzione fu in seguito spostata a Southampton, dove viene tuttora prodotto, a causa della forte domanda di produzione del modello che super\u00f2 la capacit\u00e0 dell'impianto. Il Transit viene inoltre prodotto a Genk, in Belgio, in Turchia, e anche in Cina.\nAttraverso sette serie nel 1976 la produzione aveva superato il milione, diventati 2 nel 1985, 3 nel 1994, 4 nel 2000, 5 nel 2005, 6 nel 2010, 7 nel 2013 e superer\u00e0 quota 9 milioni entro la fine del 2015: i Transit venduti in 50 anni, in media 1 ogni 180 secondi, parcheggiati in fila, coprirebbero la distanza dell'intera circonferenza terrestre\n\u00c8 uno dei veicoli commerciali prodotti dalla Ford pi\u00f9 famosi e la casa ha creato col tempo una vera e propria famiglia di furgoni denominati Transit oggi composta dal Transit propriamente detto (ovvero il veicolo pi\u00f9 grande della gamma), il Transit Custom (pi\u00f9 piccolo rispetto al tradizionale Transit ma di dimensioni medio-grandi), Il Transit Connect (lanciato nel 2002 che rappresenta la versione compatta su base Ford Focus) e il pi\u00f9 piccolo e recente Transit Courier (basato sul pianale della Ford Fiesta). Le omologhe versioni destinate al trasporto passeggeri vengono ribattezzate Ford Tourneo dal 1994.\nPrima serie (FK 1000: dal 1953 al 1961 / Taunus Transit: dal 1961 al 1965).\nA differenza della serie di Transit inglese, la prima produzione Ford ad avere il nome \"Transit\" fu un furgone costruito nello stabilimento Ford di Colonia in Germania, introdotto nel 1953 con il nome di FK 1000 (Ford K\u00f6ln, trasportante 1000\u00a0kg). Il veicolo assunse la denominazione Ford Taunus \"Transit\" solo nel 1961 ed usc\u00ec di produzione nel 1965.\nSistema di denominazione.\nIl primo veicolo denominato \"Transit\" non fu esportato dovunque, ma solo in alcuni mercati, compreso quello italiano, cosicch\u00e9 il nome \"Mark 1\" viene comunemente utilizzato per indicare il modello prodotto in Inghilterra a partire dal 1965. Tuttavia, le varie versioni prodotte nel corso degli anni, sono state indicate con una serie discordante di numeri indicanti i modelli, con alcune fonti che indicavano un restyling come una nuova versione, ed altre no. La successione cronologia dei modelli Transit, pubblicata in occasione del lancio del modello del 1994, ha evitato questo problema sul sistema di denominazione, applicando come punto di riferimento per indicare le generazioni del Transit, gli anni di produzione.\nSeconda serie (dal 1965 al 1978).\nLa seconda serie del Transit fu introdotta nell'ottobre del 1965, per rimpiazzare il Ford Thames 400E, un piccolo furgone in concorrenza con veicoli pi\u00f9 simili, ma di dimensioni pi\u00f9 grandi (era infatti collocato in un segmento di mercato allora dominato dai veicoli Bedford CA).\nCos\u00ec Ford torn\u00f2 al tavolo da disegno e progett\u00f2 una configurazione a motore anteriore, seguendo le linee pionieristiche percorse durante gli anni '50 da Bedford con i loro apprezzati furgoni della serie CA.\nL'intuizione rivoluzionaria di Henry Ford II fu di unire insieme lo sforzo tecnico di Ford/Gran Bretagna e Ford/Germania e generare un sodalizio che avrebbe dato poi vita alla Ford Europa di oggi - precedentemente le due filiali erano in concorrenza diretta tra loro.\nIl Transit rappresentava un distacco enorme dai veicoli commerciali europei di allora - la carreggiata relativamente larga e il design di ispirazione Americana gli hanno dato un vantaggio enorme nella capacit\u00e0 di carico rispetto ai veicoli paragonabili del tempo ed hanno rivoluzionato il settore del trasporto leggero delle merci. La maggior parte delle componenti meccaniche del Transit erano adattate dalle automobili Ford di quel periodo.\nUn'altra chiave di successo del Transit era il numero enorme di versioni ed allestimenti di carrozzeria disponibili: i furgoni pannellati a passo lungo o corto, cabinato con cassone, i minibus, il cassonato con cabina doppia solo per citarne qualcuna. Le motorizzazioni adottate nella versione commercializzata nel Regno Unito furono il motore a benzina Essex V4 di 1700 cm\u00b3 e 2000\u00a0cm\u00b3 e un diesel da 41 CV. Quest'ultimo motore (piuttosto impopolare data la scarsit\u00e0 di potenza, tanto da essere sostituito da un pi\u00f9 potente motore versione York nel 1974) presentava delle dimensioni maggiori rispetto al vano motore, che fu opportunamente allargato (soluzione adottata anche per permettere l'alloggiamento di due motori a 6 cilindri disposti in linea o a \"V\" venduti in Gran Bretagna per la polizia e le ambulanze e in Australia). In Germania e nel resto d'Europa invece il Transit fu venduto con le stesse motorizzazioni a benzina 1.7 e 2.0 della Taunus.\nTerza serie (dal 1978 al 1986).\nNel marzo del 1978, debutt\u00f2 una versione ristilizzata del Transit, conosciuta in alcuni mercati come \"Mark II\".\nIl restyling riguard\u00f2 il frontale, gli interni e la meccanica: fu infatti introdotto il motore \"Pinto\", gi\u00e0 montato sulla Ford Cortina, che nei primi due anni fu affiancato da un motore Kent \"Xflo\" da 1600\u00a0cm\u00b3 a causa di problemi di affidabilit\u00e0 dell'albero a camme, al posto del vecchio Essex V4 (da cui deriva un motore 3.0 V6 montato sulle versioni ad alte prestazioni utilizzate dalla Polizia e dalle ambulanze).\nNel 1984 il Transit fu oggetto di un secondo restyling che riguardava il frontale, con calandra gommata nera con fari integrati, e la meccanica: fu infatti introdotta una nuova versione del motore diesel York ad iniezione diretta con una cilindrata di 2498\u00a0cm\u00b3.ed una potenza di 68 cv, contro i 63 cv del precedente 2400.\nQuarta serie (dal 1986 al 1991 e restyling minore dal 1991 al 1994).\nQuella che si rivel\u00f2 effettivamente essere la quarta serie del Transit apparve nel gennaio del 1986 e le differenze estetiche rispetto al passato furono evidenti: la carrozzeria era completamente nuova (il parabrezza e il cofano adesso avevano la stessa angolazione). Anche la configurazione delle sospensioni anteriori fu cambiata passando da quella a balestra a quella a ruote indipendenti su tutte le versioni, tranne su quelle con telaio cabinato e quelle con passo lungo.\nLa gamma di motori rimase la stessa degli ultimi modelli della generazione 1978-85, sebbene nel 1989 il motore 3.0 V6 fu sostituito con il Cologne 2.9 EFI V6. Un sottile restyling nel 1992 vide le sospensioni anteriori completamente indipendenti applicate a tutta la gamma, mentre una pianta ridisegnata permise l'uso di ruote posteriori singole sulla versione a passo lungo, incrementando ulteriormente la capacit\u00e0 di carico; questi modelli sono riconoscibili dai fari anteriori leggermente pi\u00f9 arrotondati.\nQuinta serie (dal 1994 al 2000).\nUn restyling maggiore nel 1994 diede al Transit una nuova parte frontale ed un nuovo cruscotto, insieme al motore I4 2.0 L DOHC 8 valvole gi\u00e0 utilizzato sulla Scorpio. \u00c8 simile al precedente motore DOHC della Ford Sierra, ma senza lo spinterogeno, e usa un'unit\u00e0 di controllo motore aggiornata. (Alcuni dei motori 16 valvole prodotti dalla Ford, come quelli montati su: Ford Scorpio, Ford Escort RS2000 e Ford Galaxy furono basati su questo motore.) Allo stesso tempo condizionatore d'aria, alzacristallo elettrico, chiusura centralizzata ed airbag furono resi disponibili come optional.\nLa versione turbodiesel fu disponibile nelle versioni da 63\u00a0kW, 74\u00a0kW e 85\u00a0kW con una pompa di iniezione elettronica.\nSesta serie (dal 2000 al 2006).\nIl successivo Transit introdotto nel luglio del 2000 fu il sesto ad avere un design completamente nuovo, realizzato prendendo spunto dal nuovo corso del design della casa, il cosiddetto \"New Edge\" comune anche alla Focus e alla Ka.\nSviluppato dalla Ford negli Stati Uniti, l'innovazione principale \u00e8 che \u00e8 disponibile sia nella versione a trazione anteriore (modello \"V185\") che a trazione posteriore (modello \"V184\"). \u00c8 dotato del motore turbodiesel Duratorq montato anche sulla Ford Mondeo del 2000 e sulla Jaguar X-Type.\nRaggiunge una velocit\u00e0 massima di 150 km/h con un'accelerazione da 0 a 100\u00a0km/h in 21 secondi.\nQuesta versione fu nominata \"International Van of the Year\" nel 2001.\nIl cambio automatico Durashift (opzionale sulla versione a trazione posteriore e di serie sui motori Duratorq TDdi 2.4 L 93\u00a0kW) \u00e8 dotato di controlli montati sul cruscotto, con la possibilit\u00e0 di varie impostazioni predefinite: una modalit\u00e0 manuale adattata, una modalit\u00e0 traino, una modalit\u00e0 economia e una modalit\u00e0 inverno.\nDue anni dopo, la Ford introdusse il Ford Transit Connect, un furgone multispazio, pi\u00f9 piccolo, che andava a sostituire i veicoli commerciali Ford di taglia piccola pi\u00f9 vecchi basati su Ford Escort e Ford Fiesta, come il Ford Courier (derivato direttamente dalla Fiesta, a cui era identico nella parte anteriore). Il Transit Connect si pone in concorrenza con altri veicoli multispazio come Fiat Dobl\u00f2, Opel Combo e Citro\u00ebn Berlingo. Condivide comunque molto poco con il Transit tradizionale in termini di ingegneria e meccanica, sebbene sia prodotto insieme ad esso in un nuovo stabilimento in Turchia.\nNel 2002 fu introdotto il primo motore diesel common rail nel Transit, con il lancio del \"HPCR\" (High Pressure Common Rail) da 2.0 L 92\u00a0kW sulla versione a trazione anteriore.\nNel 2004 fu seguito dal motore \"HPCR\" nella variante 2.4 L 99\u00a0kW che introdusse anche il cambio MT-82 a 6 marce, montato sui modelli a trazione posteriore.\nDopo che l'esemplare 4.000.000 era stato prodotto nel 2000, il 18 luglio 2005 usc\u00ec dalle catene di montaggio di Southampton l'esemplare n. 5.000.000 che venne donato ad una associazione di volontariato inglese.\nSettima serie (dal 2006 al 2014).\nNell'agosto del 2006 un nuovo restyling d\u00e0 vita alla settima serie del Transit, che ha modifiche sia all'anteriore che al posteriore con nuovi disegni dei gruppi luce, che assumono una forma a triangolo allungato in verticale, e della calandra. In contemporanea sono stati modificati anche alcuni propulsori; in particolare la motorizzazione diesel da 2 litri ha lasciato il posto ad una nuova da 2.2 litri e su tutti i propulsori dello stesso tipo \u00e8 stata implementata la tecnologia \"TDCI\" (common rail ad alta pressione).\nDi conseguenza la gamma motori \u00e8 composta da un 2,2 l Diesel (63\u2212103\u00a0kW), un 2,4 l Diesel (74\u2212103\u00a0kW), un 3,2 l Diesel (147\u00a0kW) e un 2,3 l a benzina (107\u00a0kW).\nNel 2007 il Transit \u00e8 stato insignito del titolo di \"International Van of the Year\".\nAnche in quest'ultima versione il Transit \u00e8 disponibile in varie versioni, sia destinate al trasporto di merci che a quello di passeggeri; altrettanto varie sono le disponibilit\u00e0 di diverse lunghezze, altezze e lunghezze di passo.\nOttava serie (dal 2014).\nAlla fine del 2014 \u00e8 stata lanciata l'ottava serie del Ford Transit; questa generazione del Transit \u00e8 stata presentata ufficialmente nel gennaio 2013 al Auto Show di Detroit.\nIl Transit di nuova generazione \u00e8 un unico veicolo sviluppato a livello globale, che \u00e8 stato progettato da Ford Europa e co-sviluppato con Ford Nord America. \nLe novit\u00e0 del Ford Transit rispetto al predecessore sono la trazione anteriore, posteriore o integrale, al fine di coprire le classi di peso e le esigenze di utilizzo diverse. Le versioni pi\u00f9 piccoli e leggere con trazione solo anteriore e un carico utile fino a una tonnellata sono dal settembre 2012 chiamati Ford Transit Custom o Tourneo con un peso a vuoto che varia dai 2043 ai 3085 kg.\nI modelli delle classi di peso superiori sono costituiti dal nuovo Transit. Quest'ultimo utilizza un motore 2.0 litri common rail diesel che adotta la tecnologia di riduzione delle emissioni tramite additivo AdBlue (il motore prende il nome di \"EcoBlue\") e preserva il cruscotto del pi\u00f9 piccolo Transit Custom, ma si differenzia per il resto totalmente da esso con la carrozzeria, gli interni e la meccanica completamente differenti.\nIl sistema Start&amp;Stop \u00e8 ora di serie, cos\u00ec come il sistema di assistenza in caso di abbandono di corsia e gli airbag laterali e per la testa. Il Transit \u00e8 disponibile in tre lunghezze e due altezze e con trazione anteriore, posteriore o integrale al peso totale a terra che va dalle 2 alle 5 tonnellate. Le vendite in Europa sono iniziate verso la fine del 2014 ed \u00e8 costruito per il mercato europeo a G\u00f6lc\u00fck, in Turchia, dopo la chiusura dello stabilimento di Southampton in Inghilterra, avvenuta il 26 luglio 2013.\nEvoluzioni.\nFord Transit XXL.\nPer celebrare la nomina del Transit a \"2007 International Van of the Year\", \u00e8 stato prodotto dalla Ford, in un unico esemplare, una versione limousine della settima serie del veicolo, chiamata Transit XXL.\nFord Transit SuperSportVan.\nNel 2011 \u00e8 stato presentato un prototipo sportivo del Transit. Il veicolo, il quale era equipaggiato con un propulsore diesel Duratorq TDCi da 200 CV di potenza e 470 Nm di coppia, montava vari spoiler, passaruota allargati, doppio terminale di scarico e cerchi in lega con gomme in misura 235/45,\nFord Transit in America.\nIl Ford Transit fu introdotto per la prima volta nel continente americano il 10 settembre 2007, in nove allestimenti diversi disponibili per il mercato messicano. Recentemente l'amministratore delegato della Ford, Alan Mulally, ha dichiarato che il Ford Transit sar\u00e0 commercializzato, assieme ad altri modelli europei, anche nel resto del continente nordamericano."}
{"id": "1903494", "revid": "830939", "url": "https://it.wikipedia.org/wiki?curid=1903494", "title": "Michele Lopez", "text": "Biografia.\nNasce a Parma nel 1795 da padre spagnolo impiegato presso la corte del duca Ferdinando. Impiegato dapprima alla corte borbonica e poi presso la corte di Maria Luigia d'Austria, ottiene nel 1816 un incarico al Museo di Antichit\u00e0 di Parma. In questo periodo si specializza in archeologia e belle arti ma soprattutto nella numismatica grazie all'indirizzo di Pietro De Lama direttore del museo stesso.\nNel 1825 succede al De Lama; sotto la sua guida il museo si arricchisce grazie all'acquisto di reperti da tutto il territorio parmense e piacentino nonch\u00e9 di raccolte di vasi greco-italici, di antichit\u00e0 egiziane e medaglieri. Tra il 1842 e il 1847 riprende gli scavi di Velleia.\nNel 1867 lascia la direzione del museo all'allievo Luigi Pigorini. Muore a Parma nel 1879."}
{"id": "1903497", "revid": "767487", "url": "https://it.wikipedia.org/wiki?curid=1903497", "title": "Pietro I (arcivescovo di Milano)", "text": "Fu arcivescovo di Milano dal 784 all'801.\nBiografia.\nSecondo una tradizione durata almeno fino al XIX secolo, veniva presentato come membro della famiglia aristocratica milanese degli Oldrati. Questi ultimi, che si stabilirono poi a Legnano, avevano nel borgo legnanese diverse propriet\u00e0: probabilmente il legame di Pietro e gli Oldrati nacque dall'errata interpretazione di un documento del 23 ottobre 789 dove si cita il passaggio di propriet\u00e0 tra l'arcivescovo e il diacono Forte del monastero di San'Ambrogio, beni immobili che si trovavano a Legnanello. Tra l'altro, \u00e8 questo stesso documento a fornirci anche alcuni dati relativi alla fondazione del monastero di Sant'Ambrogio di Milano, eretto ufficialmente il 23 ottobre 789.\nFu eletto vescovo nel luglio del 784: la sua elezione \u00e8 giunta con particolari abbastanza definiti grazie a un documento dell'epoca (il primo certo relativo all'elezione di un vescovo a Milano), dove si nota sulla nomina l'approvazione di Pipino il Breve, di Carlo Magno e di Benedetto, abate della basilica di Sant'Ambrogio. Con tutta probabilit\u00e0, vista la particolarit\u00e0 della sua elezione, Pietro I doveva essere di origini franche o comunque di una famiglia in rapporti molto stretti con la corte carolingia, visto che l'intento di questa casata era di porre sui seggi episcopali pi\u00f9 importanti personalit\u00e0 di massima fiducia. Pietro godette di questa fiducia venendo omaggiato da Liutgarda, moglie di Carlo Magno, il 4 giugno 800 con una scodella d'argento ed una stoffa finemente ricamata.\nPietro I mor\u00ec a Milano il 15 maggio 801 e venne sepolto nella basilica di Sant'Ambrogio, presso l'altare di Sant'Andrea, ora non pi\u00f9 esistente."}
{"id": "1903500", "revid": "119329610", "url": "https://it.wikipedia.org/wiki?curid=1903500", "title": "Libu", "text": "I Libu furono una popolazione berbera dell'Antica Libia.\nPer quanto sia assai probabile che parlassero una lingua afro-asiatica affine alle lingue berbere, non \u00e8 impensabile che l'etnogenesi di questa popolazione tragga origine da gruppi aristocratici giunti via mare da nord. Numerose popolazioni balcaniche della riviera adriatica, all'inizio dell'et\u00e0 del ferro (e presumibilmente anche prima) dalla Dalmazia all'Albania, hanno nomi simili (come i Liburni, popolazione indoeuropea di difficile collocazione linguistica, celebri pirati, abitante nella Liburnia), mentre esisteva una trib\u00f9 \"Libu\" anche presso gli antichi albanesi. \nIl loro nome compare nei testi egizi risalenti al Nuovo Regno e specialmente al periodo ramesside. Esso veniva cos\u00ec reso nella scrittura geroglifica:\nr:Z1-b-w-T14-A1:Z2\nr3 b w - Data la mancanza di notazione delle vocali e l'uso degli stessi segni per i suoni \"l\" e \"r\", questa parola pu\u00f2 essere letta in vari modi tra cui \"Rabu\" / \"Labu\", \"Rebu\" / \"Lebu\", ecc. L'identificazione con la popolazione che in greco veniva chiamata \u039b\u03af\u03b2\u03c5\u03b5\u03c2 (\"Libu-es\") rende verosimile un'interpretazione come \"Libu\" o simili.\nNell'iscrizione nel tempio di Karnak, dovuta a Merneptah, vengono descritte le operazioni belliche tra l'Egitto e le trib\u00f9 del deserto libico.\nAnche Ramesse III ricorda di aver sconfitto i Libu nel suo quinto anno di regno ma sei anni pi\u00f9 tardi questi, alleatisi, con i Mashuash invasero nuovamente le regioni occidentali del delta dove furono nuovamente sconfitti.\nIl nome di questa trib\u00f9 fu poi adottato dagli antichi greci per indicare l'attuale Libia ed i suoi abitanti e talvolta anche per indicare tutto il Nord Africa.\nLo storico greco Erodoto, imitato poi da altri scrittori, utilizz\u00f2 questo termine per indicare l'intera Africa."}
{"id": "1903501", "revid": "287204", "url": "https://it.wikipedia.org/wiki?curid=1903501", "title": "Jaroslaw Fojut", "text": ""}
{"id": "1903502", "revid": "339392", "url": "https://it.wikipedia.org/wiki?curid=1903502", "title": "PFC Neftchi Baku", "text": ""}
{"id": "1903506", "revid": "468393", "url": "https://it.wikipedia.org/wiki?curid=1903506", "title": "Odelperto di Milano", "text": "Fu arcivescovo di Milano dall'803 all'813. \nBiografia.\nOdelperto venne eletto arcivescovo di Milano nell'803 e subito incominci\u00f2 una profonda opera di riforma dell'arcidiocesi.\nPer prima cosa si dedic\u00f2 alla riforma della burocrazia, fondando la cancelleria della curia milanese ancora oggi attiva, donando nel gennaio dell'806 la corte contenente l'Oratorio di San Vincenzo in Prato al secondo abate della basilica di Sant'Ambrogio, Arigauso, a condizione che esso sia solo in usufrutto e rimanga propriet\u00e0 della curia di Milano.\nNell'811 \u00e8 chiamato a rispondere ad alcuni quesiti sul valore del battesimo cristiano fattigli pervenire dall'Imperatore Carlo Magno, a cui egli risponde con la pubblicazione del \"Liber de Baptismo\", una sua opera sull'argomento, dimostrando anche una profonda conoscenza teologica ed una preparazione notevole.\nOdelperto mor\u00ec a Milano il 25 febbraio 813."}
{"id": "1903510", "revid": "767487", "url": "https://it.wikipedia.org/wiki?curid=1903510", "title": "Off with Their Heads", "text": "Off with Their Heads \u00e8 il terzo album dei Kaiser Chiefs, pubblicato il 20 ottobre 2008."}
{"id": "1903519", "revid": "124948115", "url": "https://it.wikipedia.org/wiki?curid=1903519", "title": "Anselmo I di Milano", "text": "Fu arcivescovo di Milano dall'813 all'818.\nBiografia.\nSecondo una tradizione durata almeno fino al XIX secolo, veniva presentato come membro della famiglia aristocratica milanese dei Biglia.\nVenne nominato arcivescovo di Milano nel febbraio dell'813 alla morte del proprio predecessore, Odelperto.\nIl carolingio Bernardo, nell'autunno dell'817 si schier\u00f2 contro lo zio Ludovico il Pio, ed a lui si unirono il vescovo di Cremona Walfredo (o Wolodolfo) ed anche l'arcivescovo milanese Anselmo, i quali intendevano contrastare la costante pressione franca sull'amministrazione della curia milanese. Bernardo per\u00f2 ebbe la peggio e, vistosi sconfitto, si consegn\u00f2 nelle mani dei suoi avversari sperando in un giudizio clemente che per\u00f2 non venne mai.\nBernardo venne condannato a morte nell'818 e un sinodo convocato poco dopo, depose ed esili\u00f2 contemporaneamente i vescovi Wolodolfo e Anselmo. L'arcivescovo di Milano mor\u00ec in esilio l'11 maggio 818 si dice, di dolore dopo essersi visto sconfitto nel tentativo di difendere i valori della sua Chiesa e per questo fu santificato. Fu sepolto nella basilica di Sant'Ambrogio."}
{"id": "1903522", "revid": "1149807", "url": "https://it.wikipedia.org/wiki?curid=1903522", "title": "Power Stone (serie animata)", "text": " \u00e8 un anime di ventisei episodi realizzato dalla Pierrot, tratto dall'omonima serie di videogiochi della Capcom.\nIn Giappone la serie \u00e8 stata trasmessa da TBS nel corso del 1999 mentre in Italia \u00e8 andata in onda su Italia Teen Television dal 9 febbraio al 5 marzo 2004 e in seguito in chiaro su Italia 1 dal 21 giugno dello stesso anno.\nL'edizione italiana non si basa su quella originale giapponese ma bens\u00ec su quella statunitense prodotta dalla ADV Films, la quale presenta una colonna sonora completamente diversa ed alcuni dialoghi modificati, che tuttavia non hanno comportato a nessuna censura di rilievo nella trama. \nTrama.\nEdward Falcon, un ragazzo di nobile famiglia delle cui origini non tiene tuttavia conto seguendo il suo sogno di diventare un lottatore professionista, un giorno riceve dal padre, lo scomparso esploratore Pride Falcon, un pacco contenente una Power Stone, una pietra in grado di donare al suo possessore incredibili poteri.\nIl magico minerale attirer\u00e0 su di s\u00e9 molti altri pretendenti, tra cui i fratelli Piovra e Polpo e il loro capo Kraken, sebbene Edward non sar\u00e0 l'unico a possederne una: durante le sue avventure, infatti, incontrer\u00e0 altri possessori di Power Stone come il samurai Ryoma, la maga Rouge, la ninja Ayame, il cuoco Wang Tang e il pellerossa Galuda.\nMedia.\nAnime.\nL'anime, prodotto da Pierrot e diretto da Takahiro Omori, \u00e8 stato trasmesso dal 3 aprile al 25 settembre 1999 su TBS per un totale di 26 episodi. La serie \u00e8 stata sceneggiata da Sukehiro Tomita, prodotta da Kaori Sakamoto (TBS) e Reiko Fukakusa (Pierrot), il character design \u00e8 stato curato da Tadashi Shida, la direzione artistica \u00e8 di Satoshi Miura mentre la colonna sonora \u00e8 stata composta da Keisuke Kikuchi. Per i primi tredici episodi sono state impiegate come sigle d'apertura e chiusura rispettivamente \"Rise in my Heart\" (lett. \"Sorgi nel mio cuore\") cantata da Aya &amp; Chika e di Mission mentre per i successivi furono utilizzati i brani di Like Uncolored Velvet in apertura e \"Be Alright\" (lett. \"Va tutto bene\") di Naomi Amagata in chiusura.\nLa versione statunitense, nonch\u00e9 quella internazionale, \u00e8 stata prodotta da ADV Films e presenta una colonna sonora totalmente nuova ad opera di Christian Montalbano ed alcuni dialoghi modificati, che tuttavia non hanno comportato a nessuna censura di rilievo nella trama. La sigla adoperata in quest'edizione \u00e8 un brano completamente nuovo, il quale viene riprodotto in versione strumentale in chiusura.\nIn Italia l'anime \u00e8 stato acquistato dall'editore americano ADV Films e trasmesso dal 9 febbraio al 5 marzo 2004 su Italia Teen Television in seguito in chiaro su Italia 1 dal 21 giugno dello stesso anno. Su IT! fu impiegata la sigla statunitense mentre su Italia 1 quella italiana intitolata \"Power Stone\", composta da Sergio Dall'Ora, Sergio Lorandi e Fabio Venturini, scritta da Fabrizio Berlincioni e cantata da Carmine Cirillo (Kavour).\nEpisodi.\nPubblicazioni.\nGli episodi di \"Power Stone\" sono stati pubblicati per il mercato home video nipponico in edizione VHS, laserdisc e DVD dal 25 agosto 1999 al 25 marzo 2000.\nIn Nord America invece sono stati distribuiti sei DVD comprendendo tutte le puntate.\nDoppiaggio.\nNel doppiaggio giapponese, il cast di doppiatori differisce quasi del tutto da quello del videogioco, le uniche eccezioni sono Wataru Takagi che torna a prestare la voce a Jack mentre J\u016br\u014dta Kosugi (voce di Galuda nel videogioco) qui interpreta Pride.\nIl doppiaggio italiano \u00e8 stato curato da Studio P.V., diretto da Silvana Fantini, con i dialoghi di Gabriella Fantini, Paola D'Accardi e Martino Consoli.\nManga.\nUn manga \"kodomo\" di K\u014dji Izuki che narra la storia di \"Power Stone\", seppur in maniera differente rispetto alla controparte animata, fu serializzato dall'aprile al settembre 1999 sulla rivista \"Comic Bom Bom\" edita da K\u014ddansha per un totale di sei capitoli, raccolti successivamente in un volume \"tank\u014dbon\" il 3 settembre dello stesso anno, \u00e8 inedito in Italia.\nAccoglienza.\nAllen Divers di Anime News Network recens\u00ec il primo volume DVD della serie, spiegando che quest'ultimo presentava i primi personaggi principali tipici che contribuivano a un buon inizio per una storia basata sulle misteriose pietre magiche. Elogi\u00f2 i valori di produzione definendoli molto alti, la grafica e l'animazione si rivelavano stupende, cos\u00ec come i colori vivaci creavano l'atmosfera necessaria alla leggera avventura. Lo stile di disegno dei personaggi tendeva ad essere di natura infantile, ma che ben si amalgamava all'atmosfera generale. Nel complesso la serie aveva molto potenziale, ma il recensore si sofferm\u00f2 sul fatto che fosse totalmente assente la traccia audio in lingua giapponese, il che impediva di vedere come fosse la versione originale per fare un paragone. Probabilmente i veri fan degli anime non avrebbero sprecato il loro tempo con questa serie, ma in compenso aveva la possibilit\u00e0 di ottenere un buon successo in qualche blocco pomeridiano di cartoni animati.\nLo stesso recensore torn\u00f2 a parlare anche del quarto volume, che defin\u00ec la serie come divertente, adatta come intrattenimento per il pubblico pi\u00f9 giovane e con vari riferimenti alla cultura pop americana. La sceneggiatura era ricca di indizi che rendevano il prodotto perfetto per uscirne vittorioso dal mercato. I disegni dei personaggi in stile fumetto e la loro origine videoludica, rendevano il tutto come una semplice attrazione del mercato di massa composta da una tonnellata di action figure, videogiochi e altri prodotti divertenti \"per bambini\". Con battaglie appariscenti e varie battute \"da ragazzino\", \"Power Stone\" aveva il potenziale per conquistare un pubblico pi\u00f9 vasto tra i giovani adolescenti. A contrastare il fascino del mercato di massa vi era la sceneggiatura originale giapponese, gli audaci design dei personaggi femminili e la presentazione occasionale di riferimenti al Giappone. La maggior parte di quest'ultimi erano stati facilmente modificati in inglese, rendendoli pi\u00f9 facilmente riconoscibili per il pubblico occidentale, mentre le scritte giapponesi erano rimosse totalmente dalle scene. Le inquadratura audaci dei membri del cast femminili venivano leggermente modificate o coperte da dialoghi per far sembrare le azioni molto pi\u00f9 docili. Per il pubblico adulto, la semplice sceneggiatura si rivelava un clich\u00e9. \"Power Stone\" rimaneva un semplice anime d'avventura con una trama molto standard, dall'atmosfera luminosa e colorata e con i disegni dei personaggi estratti direttamente da un videogioco. A ostacolare il suo aumento di popolarit\u00e0 vi era una sceneggiatura annacquata e la mancanza della versione giapponese originale all'interno del DVD. Il montaggio creativo delle scene bloccava la fruizione della maggior parte dei fan degli anime. Con una spinta pi\u00f9 forte poteva facilmente essere uno dei preferiti dal suo pubblico di riferimento, ma in quel momento era semplicemente perso in una folla di cloni.\nDavide Landi di MangaForever lo ha classificato come il terzo migliore anime basato su videogiochi picchiaduro."}
{"id": "1903526", "revid": "468393", "url": "https://it.wikipedia.org/wiki?curid=1903526", "title": "Bono di Milano", "text": "Fu arcivescovo di Milano dall'818 all'822.\nBiografia.\nSecondo una tradizione durata almeno fino al XIX secolo, veniva presentato come membro della famiglia aristocratica milanese dei Castiglioni.\nBono fu eletto arcivescovo di Milano nell'818 e viene ricordato in particolare per esseri prodigato largamente presso la popolazione milanese in occasione delle alluvioni che colpirono la Pianura Padana nell'820.\nNell'818 don\u00f2 le relique di Sant'Aurelio a Notingo, vescovo di Vercelli, che le colloc\u00f2 nella sua chiesa e successivamente le port\u00f2 in Germania, suo paese d'origine, nell'Abbazia di Hirsau.\nMor\u00ec a Milano il 23 gennaio 822 e fu sepolto nella Basilica di Sant'Ambrogio."}
{"id": "1903529", "revid": "76963", "url": "https://it.wikipedia.org/wiki?curid=1903529", "title": "Cinquestelle", "text": "Cinquestelle \u00e8 stato un circuito televisivo italiano a diffusione nazionale fondato nel 1988.\nStoria.\nNascita e gestione Telenova-Sacis (1988-1993).\nCinquestelle venne fondata nel febbraio 1988 dall'imprenditore Tommaso Mastrandrea, allora editore anche dell'emittente Telenova, capofila del circuito, e aveva sede a Milano. Inizialmente il palinsesto contava su alcune trasmissioni distribuite dalla Sacis e la raccolta pubblicitaria era affidata alla concessionaria Sipra. Le reti televisive locali collegate al circuito erano 26 e questo dato garant\u00ec per un periodo di tempo una buona copertura della penisola. La programmazione era divisa in due parti che coprivano le ore giornaliere tra 11:00-15:00 e quelle serali 18:00-00:00 e proponeva in larga parte film, sceneggiati, telenovelas e cartoni animati gi\u00e0 trasmessi dalla tv di Stato (gran parte del magazzino di Cinquestelle attingeva dalla Rai), oltre ad una programmazione autoprodotta; tutto ci\u00f2 per\u00f2 non fu sufficiente per affrontare la massiccia concorrenza, in quanto la syndication proponeva un palinsesto gi\u00e0 sperimentato e quindi obsoleto.&lt;br&gt;\nDal 28 giugno 1991 Cinquestelle ha attivato un servizio teletext, denominato Arianna, il primo in sindycation: realizzato in collaborazione con Area e Colby, le prime 600 pagine erano infatti gestite dalle emittenti regionali legate al circuito, mentre dalla pagina 600 i contenuti erano a carattere nazionale e comprendevano per lo pi\u00f9 inserzionisti.\nIl teletext Arianna ha terminato il servizio nella primavera del 1997, con la fine della gestione RTA.\nGestione RTA (1993-1997).\nNel settembre 1993 Cinquestelle pass\u00f2 nelle mani di Francesco Grandinetti, gi\u00e0 proprietario di Vuellesette, e ader\u00ec al consorzio RTA (Reti Televisive Associate), ideato dallo stesso imprenditore per dare nuova linfa al canale, in sincronismo con gli altri circuiti nazionali gi\u00e0 facenti parte del gruppo, Odeon TV e TivuItalia. In questa seconda fase della sua esistenza il circuito propose una programmazione in parte diversa: diede pi\u00f9 spazio alle produzioni proprie con programmi di approfondimento al primo passaggio televisivo e con volti gi\u00e0 noti al pubblico. Tra questi spiccavano \"Casa VIP\", condotto da Marina Ripa di Meana e \"Couture\", con Leyla Pafumi. Anche il logo sub\u00ec un leggero \"restyling\": infatti la scritta \"Cinquestelle\" venne impressa tutta in maiuscolo, mentre precedentemente lo era la sola lettera iniziale, e il cerchio verde con le stelle fu leggermente rimpicciolito e maggiormente delineato per evidenziarlo di pi\u00f9. L'orario di messa in onda delle trasmissioni rimase pressoch\u00e9 lo stesso. Alcune emittenti a larga diffusione in questa fase decisero per\u00f2 di fuoriuscire, talvolta senza essere rimpiazzate o sostituite da altre con copertura del territorio minore che non permisero una buona ricezione. La conseguenza fu un progressivo calo di pubblico e un arresto dello sviluppo: anche il consorzio RTA and\u00f2 quindi in declino per errori di gestione.\nGestione Europolo 4 e prima chiusura (1997-2000).\nNel 1997 Cinquestelle ripart\u00ec grazie alla societ\u00e0 Europolo 4. Nulla per\u00f2 miglior\u00f2 rispetto a prima: la scarsa copertura del territorio e i bassi introiti pubblicitari furono probabilmente le ragioni che portarono prima a ridurre drasticamente le ore di trasmissione alla sola fascia serale 18:00-22.30, e poi a una cessazione totale nel giugno 2000.\nRinascita con una diversa linea editoriale (2001-2009).\nNel 2001 la direzione di Marco Foresi, ex genero di Gianfranco Funari, port\u00f2 un nuovo management, che realizz\u00f2 un palinsesto basato quasi esclusivamente su una programmazione autoprodotta. Le emittenti collegate erano in buona parte le vecchie affiliate. Se ne aggiunsero delle nuove, che per\u00f2 non furono sufficienti a raggiungere un largo pubblico. Il circuito tent\u00f2 di sopperire a questa lacuna occupando un canale autonomo in chiaro sul satellite.\nSi tent\u00f2 di incrementare gli ascolti replicando alcuni dei programmi passati e trasmettendo alcuni film, anche se di scarso richiamo, nella tarda mattina e in prima serata, ma di fatto ottenendo gli scarsi risultati delle precedenti gestioni. A causa dei bassi introiti, a met\u00e0 degli anni Duemila il circuito ridusse ulteriormente i suoi orari di trasmissione, puntando esclusivamente sulla tarda fascia pomeridiana e su quella serale e in modo frammentario, lasciando che i vuoti fossero colmati dalla programmazione delle reti locali. Dal 2007 fu disponibile anche all'interno della piattaforma Sky con una programmazione identica a quella terrestre, che nelle ore di vuoto veniva colmata da televendite, rubriche di cartomanzia e simili. A febbraio 2008 la diffusione satellitare cess\u00f2 e il canale torn\u00f2 a non essere pi\u00f9 raggiungibile per chi non riuscisse a captarne il segnale terrestre, se non saltuariamente, quando alcune affiliate locali trasmettevano esse stesse sulla piattaforma Sky, come per esempio, ma per breve tempo, la ligure Telegenova.\nDigitale terrestre e TV di approfondimento (2010-2014).\nAl 2010 Cinquestelle si trovava a languire nuovamente, con una sola ora di programmazione quotidiana nella fascia 20:30-21:30, e perdendo diverse affiliate, che mostravano sempre meno interesse per un palinsesto ormai effimero. Con l'avvento del digitale terrestre il circuito, per\u00f2, divenne disponibile sotto forma di canale autonomo in Lazio e in Umbria veicolato dal mux Telestudio, e ottenne un anno dopo di tornare a trasmettere in chiaro via satellite. Il 26 ottobre 2010 il giornalista Gabriele La Porta, concluso il suo contratto lavorativo con la Rai, diede il via al nuovo programma \"Come state?\", un talk show basato su dibattiti tra il pubblico a casa e gli ospiti in studio. Il circuito punt\u00f2 molto sulla novit\u00e0, tantoch\u00e9 firm\u00f2 un accordo con alcune emittenti aggiuntive, che si sarebbero collegate esclusivamente per la messa in onda di questo programma, il marted\u00ec tra le 20:00 e le 23:30, bench\u00e9 la trasmissione spesso proseguisse fino alle 0:30-1:00, e a breve ne realizz\u00f2 anche una versione giornaliera, condotta da La Porta assieme ad alcuni conduttori consueti della syndication, fra cui Nino Graziano Luca, Leyla Pafumi e Pino Gagliardi. Il giornalista riscosse inizialmente un buon successo ma dopo un po' la formula divenne ripetitiva e, probabilmente anche perch\u00e9 altre emittenti nazionali con maggiori risorse finanziarie avevano cominciato a produrre trasmissioni simili, il programma chiuse i battenti gi\u00e0 a giugno 2012. Nello stesso mese il network abbandon\u00f2 anche la propria frequenza sul digitale terrestre.\nSeconda chiusura e utilizzo del logo (2014- ).\nIl 19 settembre 2014 la syndication \u00e8 definitivamente scomparsa sia dal satellite che sulle emittenti locali che la ripetevano. A partire dal 23 ottobre 2016 il suo logo \u00e8 stato riutilizzato da alcune TV locali del gruppo Gold TV, come Roma ch 71, Gold TV Molise e Canale 15 (Marche), e per pochi giorni dal canale nazionale Odeon 24 di propriet\u00e0 dello stesso editore, tuttavia la programmazione dei canali non \u00e8 unificata e non ha attinenza con il vecchio palinsesto della syndication.\nProgrammi.\nQuella che segue \u00e8 una lista parziale dei programmi trasmessi:\nTelenovelas, serie tv, soap opera\nCristal (Prima TV) \nLa Dama De Rosa (Prima TV) \nAmore Proibito\nVite Rubate\nLa Padroncina \nDestini \nDavinia\nLa Piovra\nLa Certosa Di Parma\nAeroporto Internazionale\nCalifornia\nIl paradiso del male\nStazione di servizio\nHanta Yo\nIl pirata \nDollmaker \nCapozzi e figli\nDiciott'anni Versilia 1966\nPassioni"}
{"id": "1903535", "revid": "89688", "url": "https://it.wikipedia.org/wiki?curid=1903535", "title": "Anna dai capelli rossi (romanzo)", "text": "Anna dai capelli rossi, noto anche come Anna dei tetti verdi oppure Anna dei verdi abbaini (\"Anne of Green Gables\"), \u00e8 un romanzo della scrittrice canadese Lucy Maud Montgomery, pubblicato nel 1908 e il primo della saga di \"Anna dai capelli rossi\". Sebbene sia stato concepito come romanzo per lettori di ogni et\u00e0, con gli anni \u00e8 diventato un classico della letteratura per ragazzi. Montgomery trov\u00f2 l'ispirazione per il romanzo in un biglietto che aveva scritto anni prima in cui descriveva la storia di una coppia a cui era stata erroneamente affidata una ragazzina orfana, anzich\u00e9 un maschio, ma che aveva deciso di tenerla ugualmente. Montgomery inser\u00ec nella storia anche le proprie esperienze infantili nella zona rurale dell'Isola del Principe Edoardo. L'ispirazione per il personaggio di Anna Shirley invece le fu dato da una fotografia di Evelyn Nesbit.\nTrama.\nAntefatto.\nAnna Shirley nasce il 23 marzo sul finire del XIX secolo a Bolingbroke nella Nuova Scozia da Walter e Bertha Shirley, due insegnanti di liceo. Purtroppo dopo tre mesi entrambi i genitori muoiono di una malattia infettiva, ed Anna, non avendo altri parenti, viene affidata alla signora Thomas, una vicina povera e con il marito alcolizzato. La bambina vive con la famiglia Thomas fino all'et\u00e0 di 8 anni, accudendo i figli della signora, fino a che il marito, addormentatosi ubriaco sui binari, muore investito da un treno. A questo punto per Anna non c'\u00e8 pi\u00f9 posto nella famiglia e viene quindi affidata alla signora Hammond, che vive con il marito e i suoi 8 figli (tra cui tre coppie di gemelli) in una misera baracca in riva al fiume. La bambina, esperta di bimbi piccoli, accudisce anche i figli della signora Hammond, fino a che, con la morte del marito avvenuta due anni dopo, viene affidata all'orfanotrofio di Hopetown, dove rimane per quattro mesi.\nAnna di Green Gables.\nMarilla e Matthew Cuthbert sono due anziani fratelli. Non si sono mai sposati,quindi vivono assieme in una fattoria chiamata \"Green Gables\" ad Avonlea, paesino rurale dell'Isola di Prince Edward in Canada. Matthew sta invecchiando ed ha il cuore malato, e dal momento che non ha mai avuto figli, decide di adottare un ragazzo per avere un aiuto nel faticoso lavoro dei campi.\nPer un disguido, dall'orfanotrofio al posto del ragazzo arriva Anna, fuori di s\u00e9 dalla gioia di aver trovato finalmente una casa e una famiglia. Matthew, uomo taciturno e introverso, ma di animo sensibile, rimane subito conquistato da questa strana bambina, che durante il tragitto in calesse dalla stazione ferroviaria a casa, lo sommerge di parole dando nomi evocativi e romantici ai luoghi che attraversavano (un viale di meli in fiore diventa ai suoi occhi estasiati la Candida via della Gioia, uno stagno diventa \"Lago dalle Acque Lucenti\"). Marilla invece, molto pi\u00f9 pragmatica ed altera, reputando che una bambina fosse assolutamente inutile per ci\u00f2 che si erano prefissati, decide di rimandare Anna all'orfanotrofio. La bambina per\u00f2 racconter\u00e0 la sua triste storia, e lentamente conquister\u00e0 anche il cuore della fredda Marilla, che alla fine incredibilmente, decider\u00e0 di tenere la bambina.\nAnna \u00e8 una bambina di 11 anni, magra, con tante lentiggini e con i capelli rossi, che tanto la fanno soffrire. Marilla, pragmatica e sempre con i piedi per terra, nel suo nuovo ruolo di educatrice inizialmente fa molta fatica a comprendere Anna, abituata da sempre a difendersi dalle tristezze della sua vita, deformando la realt\u00e0 con la sua grande fantasia e i suoi sogni. Matthew apparentemente ha un carattere opposto a quello di Anna: chiuso e taciturno lui, (si esprime quasi a monosillabi), espansiva, esuberante e chiacchierona lei, ma tra i due sorger\u00e0 subito una grande affinit\u00e0.\nLentamente Anna si inserisce nella placida vita di Avonlea e far\u00e0 presto la conoscenza di Diana Barry, una ragazzina della sua stessa et\u00e0, che per tutto il resto della sua vita sar\u00e0 la sua pi\u00f9 grande amica e Gilbert Blythe, il ragazzo pi\u00f9 ammirato della scuola. Questi, per farsi notare dalla ragazzina che l'ha subito molto colpito, ha la brutta idea di prenderla in giro per i suoi capelli rossi. E qui si rivela un altro aspetto del carattere di Anna, risoluto e inesorabile nel suo orgoglio. Per quello scherzo stupido ma innocente, Anna non rivolger\u00e0 pi\u00f9 la parola a Gilbert per quasi cinque anni (nonostante la reiterata richiesta di scuse del ragazzo), e questa sua inimicizia, che si trasformer\u00e0 ben presto in accesa rivalit\u00e0 negli studi e nella vita, segner\u00e0 gli anni a venire dell'esistenza di Anna, accompagnandone la maturazione.\nAnna \u00e8 estremamente desiderosa di imparare. In breve tempo, spronata anche dal desiderio di non essere inferiore al suo compagno-rivale Gilbert, recupera la distanza che la separava dai suoi compagni e alla fine dell'anno scolastico \u00e8 ormai chiaro che la bambina \u00e8 la pi\u00f9 intelligente della classe.\nPassa l'estate e inizia il nuovo anno scolastico: Muriel Stacy che tanto influenzer\u00e0 il futuro di Anna, \u00e8 la nuova maestra. Poco dopo, a causa di uno stupido gioco, Anna cade dal tetto della cucina di Diana, fratturandosi una caviglia. Marilla vuole molto bene alla bambina, ma \u00e8 solo a questo punto che, vedendosela riportare a casa svenuta in braccio al padre di Diana, si rende improvvisamente conto che Anna le era pi\u00f9 cara di qualsiasi altra persona.\nPer Natale la maestra organizza una recita. Marilla, sempre austera, inizialmente non vede di buon grado che i ragazzi \"perdano tempo con queste sciocchezze\", ma la sera della recita, vedendo la sua Anna sul palco con il vestito nuovo regalatole da Matthew, rimane colpita dalla sua bravura nella recitazione e del fatto che stia diventando ormai una ragazza.\nIn seguito Anna, assieme agli altri alunni pi\u00f9 meritevoli, riceve la proposta della maestra Muriel Stacy di frequentare un corso intensivo di preparazione agli esami di ammissione alla Queen's Academy, la scuola superiore della cittadina di Charlottetown, dove si diplomano i maestri delle scuole elementari. Anna ha trovato finalmente uno scopo nella vita: vuole diventare come la sua adorata maestra Stacy (e anche come i suoi genitori biologici per ricordarli) e da quel momento si impegner\u00e0 ancora di pi\u00f9 negli studi per riuscire ad avverare il suo sogno.\nPassa il tempo ed inizia l'ultimo anno scolastico ad Avonlea. Anna ha ormai 15 anni e prosegue con il suo studio forsennato: ormai le sue notti sono popolate da incubi, dove lei non riesce a superare l'esame di ammissione all'Accademia, e quel che \u00e8 peggio il suo rivale Gilbert si classifica al primo posto. Inoltre ha paura di deludere Matthew, che ripone una fiducia cieca nelle sue capacit\u00e0. Finalmente arriva il giorno dell'esame e dopo alcune settimane vengono esposti i risultati: Anna risulter\u00e0 prima tra gli studenti di tutta l'isola di Prince Edward, a pari merito con Gilbert Blythe. Inoltre tutto il gruppo di studenti preparato da Muriel Stacy ha superato l'esame ed \u00e8 stato ammesso alla Queen's Academy.\nAdesso per Anna inizier\u00e0 una nuova esistenza e la sua vita spensierata ad Avonlea \u00e8 finita per sempre. Si deve trasferire a Charlottetown dove frequenter\u00e0 le scuole superiori. Anna e Gilbert decidono di frequentare il corso intensivo, due anni in uno, per ottenere il diploma in un solo anno. Improvvisamente lo scopo della vita della ragazza cambia: il desiderio di diventare maestra come la signorina Stacy si trasforma nella ferrea volont\u00e0 di proseguire gli studi, di andare all'universit\u00e0 e di laurearsi. E qui usa coscientemente l'antica rivalit\u00e0 con Gilbert per poter reggere il terribile ritmo di studio che si autoimpone, sia per non farsi battere da lui e sia per poter vincere la borsa di studio per l'universit\u00e0, offerta allo studente pi\u00f9 brillante in letteratura inglese.\nArriva il momento degli esami finali: Anna si diplomer\u00e0 con un punteggio altissimo e vincer\u00e0 l'agognata borsa di studio che le permetter\u00e0 di frequentare l'universit\u00e0.\nPurtroppo Gilbert non pu\u00f2 permettersi l'ingente spesa dell'universit\u00e0, rinuncia a proseguire gli studi optando per l'insegnamento alla scuola di Avonlea. Anna \u00e8 spiazzata: fino ad allora aveva usato l'antagonismo con Gilbert per riuscire a primeggiare nello studio, ce l'avrebbe fatta a continuare senza pi\u00f9 il suo compagno-rivale di sempre?\nInizia l'estate ed una sera Anna chiede a Matthew una cosa a cui pensa da sempre. Dopo tutto questo tempo, avrebbe forse preferito che all'orfanotrofio non si fossero sbagliati e che a \"Green Gables\" fosse arrivato il maschio che lui desiderava e che lo avrebbe potuto aiutare nel lavoro? Matthew rivela ad Anna che neppure una dozzina di ragazzi avrebbe potuto sostituire la sua Anna. Non era stato un ragazzo a vincere la borsa di studio per l'universit\u00e0, ma una ragazza, la sua ragazza per la quale provava un grande orgoglio.\nLa mattina dopo Matthew morir\u00e0, stroncato da un infarto, causato da un tracollo finanziario.\nA questo punto Anna deve prendere quella che forse \u00e8 la decisione pi\u00f9 importante della sua vita. Capisce che deve ridefinire i suoi desideri e le sue ambizioni, visto che non pu\u00f2 lasciare sola Marilla, anch'essa molto malata, per andarsene lontano a studiare. Rinuncia quindi alla borsa di studio per restare accanto a quella che ormai da tempo \u00e8 diventata sua madre a tutti gli effetti. Gilbert, appena scoperta la cosa, rinuncia all'incarico di maestro ad Avonlea per cederlo ad Anna, optando per un posto di lavoro molto pi\u00f9 scomodo e lontano.\nFinalmente Anna, nel ringraziare Gilbert per quel gesto gentile, riuscir\u00e0 a parlargli e a chiarire quello che in cinque anni non era mai riuscita a dirgli a causa del suo orgoglio. Il legame di amicizia che era stato reciso tanti anni prima, finalmente si riannoda e forse condurr\u00e0 anche a qualcosa di pi\u00f9 importante.\nGli orizzonti di Anna si sono ristretti dal giorno in cui era rientrata a casa felice dopo gli esami, ma se anche il sentiero che dovr\u00e0 percorrere \u00e8 pi\u00f9 stretto, lei \u00e8 in pace con s\u00e9 stessa, perch\u00e9 sa che l\u00ec potr\u00e0 trovare una quieta felicit\u00e0.\nSeguiti e antefatto.\nLucy Maud Montgomery continu\u00f2 la storia di Anne Shirley in una serie di successivi romanzi, qui ordinati secondo l'et\u00e0 di Anne nel romanzo.\nInoltre nel 2008 Budge Wilson, con l'autorizzazione degli eredi di L. M. Montgomery ha scritto un prologo alla saga\nOpere derivate.\nFilm.\nNel corso degli anni sono stati prodotti numerosi adattamenti del romanzo della Montgomery, tra cui vanno ricordati due film cinematografici: \"Fata di bambole\" del 1919, film muto diretto da William Desmond Taylor e con protagonista Mary Miles Minter nel ruolo di Anne (questa pellicola \u00e8 considerata \"perduta\", in quanto si ritiene che non ne esista pi\u00f9 alcuna copia) e \"La figlia di nessuno\" (\"Anne of Green Gables\") del 1934, diretto da George Nichols Jr., e con protagonista Dawn O'Day. Dopo questo film, la O'Day cambi\u00f2 definitivamente il proprio nome d'arte in Anne Shirley.\nInoltre nel 2016 John Kent Harrison \u00e8 regista di \"Anna dai capelli rossi - Una nuova vita\" (L.M. Montgomery's Anne of Green Gables), un film televisivo canadese che riprende il primo romanzo e a cui faranno seguito altri due film televisivi: \"Anna dai capelli rossi - Promesse e giuramenti\" (Anne of Green Gables: the Good Stars) e \"Anna dai capelli rossi - In pace con il mondo\" (Anne of Green Gables: Fire &amp; Dew).\nSerie tv.\nDagli anni cinquanta ad oggi sono stati svariati anche gli adattamenti televisivi della storia di Anne Shirley, tra i quali acquis\u00ec molta popolarit\u00e0 a cavallo fra gli anni settanta e ottanta del secolo scorso l'anime \"Anna dai capelli rossi\" diretto da Isao Takahata. Nel 1985 venne realizzata la miniserie televisiva \"Anna dai capelli rossi\", mentre nel 2000 venne prodotta la serie a cartoni animati \"\", entrambe prodotte dalla canadese Sullivan Entertainment.\nNel 2017 ha debuttato su Netflix e CBC Television la serie televisiva \"Chiamatemi Anna\".\nFumetti.\nNel 1998 Yumiko Igarashi, autrice di diverse serie di successo come \"Candy Candy\" e \"Georgie\", ha iniziato la realizzazione di un adattamento manga dei libri della Montgomery. I primi tre \"tank\u014dbon\" della serie, che coprono l'infanzia di Anne e il contenuto del primo libro, sono stati editi in Italia da Panini Comics con il nome di \"Anna dai capelli rossi\", mentre sono inediti i volumi successivi che coprono il resto dell'arco narrativo.\nIl libro ha avuto un'altra trasposizione a fumetti nel 2013, sviluppata su quattro albi in formato \"comic book\" con disegni di Giancarlo Malagutti e colori di Eva Castelli."}
{"id": "1903536", "revid": "468393", "url": "https://it.wikipedia.org/wiki?curid=1903536", "title": "Angilberto I di Milano", "text": "Biografia.\nProbabilmente di origine franca, Angilberto fu eletto arcivescovo di Milano su pressione dell'imperatore Lotario, il quale temeva una ribellione sul modello di quella intentata da Sant'Anselmo I Biglia pochi anni prima, e intendeva quindi porre sulla cattedra episcopale milanese un uomo di fiducia.\nDurante il suo breve periodo di reggenza di appena un anno, Angilberto avvi\u00f2 la costruzione di una nuova cattedrale milanese, dedicata a Santa Maria e detta \"jemale\", dove viene sepolto alla propria morte, oltre ad avviare i lavori di restauro della Basilica cimiteriale che si trovava presso Porta Nuova, da lui dedicata a san Dionisio Mariani, arcivescovo milanese morto in esilio in Cappadocia diversi secoli prima.\nAngilberto mor\u00ec a Milano il 9 ottobre 823. Fu sepolto nella Basilica di Santa Maria Maggiore."}
{"id": "1903538", "revid": "144796", "url": "https://it.wikipedia.org/wiki?curid=1903538", "title": "Angilberto I", "text": ""}
{"id": "1903542", "revid": "59645", "url": "https://it.wikipedia.org/wiki?curid=1903542", "title": "Richard Stark", "text": ""}
{"id": "1903546", "revid": "1573940", "url": "https://it.wikipedia.org/wiki?curid=1903546", "title": "Cao Mao", "text": "Biografia.\nFamiglia e ascesa al trono.\nNell'anno 241 quando nacque Cao Mao era imperatore suo cugino Cao Feng. Cao Mao era figlio di Cao Lin, principe di Donghai, a sua volta figlio del primo imperatore del Cao Wei. Nel 244, all'et\u00e0 di tre anni, come si conveniva ai figli dei principi, venne nominato duca di Gaoguixiang con potere prettamente cerimoniale. In giovent\u00f9, mostr\u00f2 grande intelligenza e volont\u00e0 di studiare.\nAll'et\u00e0 di soli otto anni Cao Mao perse il padre\nCao Lin. Cao Qi, fratello maggiore di Cao Mao, gli succedette come principe di Donghai.\nNel 254, il potere di Cao Wei era saldamente nelle mani dei Sima: prima Sima Yi aveva estromesso il reggente Cao Shuang, poi nel 241 suo figlio, Sima Shi, venne proclamato imperatore. Nello stesso anno, Sima Shi fece eliminare un certo numero di alleati dell'imperatore, accusandoli di tradimento. Questo fece reagire Cao Fang che progett\u00f2 l'eliminazione fisica di Sima Shi, ma fu scoperto e costretto ad abdicare.\nSubito dopo l'usurpazione di Cao Fang, la grand'imperatrice dowager Guo tent\u00f2 di mantenere l'autorit\u00e0 della dinastia regnante Cao Wei, riuscendo a prendere parte al processo di selezione del nuovo sovrano. Quando Sima Shi propose come imperatore il fratello di C\u00e1o Ru\u00ec e principe di Pengcheng, Cao Ji, l'imperatrice dowager riusc\u00ec a convincerlo che una tale successione sarebbe stata impropria in termini di parentela, in quanto Cao Ji era il fratello del padre di Cao Fang. Al contrario, sempre su suo suggerimento, Sima Shi proclam\u00f2 imperatore Cao Mao (nonostante la tenera et\u00e0 di 13 anni, la sua intelligenza doveva avere rassicurato l'imperatrice dowager Guo). Fu lei stessa a dare a Cao Mao il sigillo imperiale; quando questi entr\u00f2 a Luoyang, lo fece con le cerimonie riservate ai duchi e non agli imperatori, mostrando che, almeno formalmente, non aveva alcuna pretesa verso il trono.\nLotta di potere con i Sima.\nNonostante le aspirazioni della dinastia Wei, Cao Mao non riusc\u00ec ad avere una reale influenza sulla politica imperiale, ancora controllata da Sima Shi. Nel 255, nel tentativo di aiutare l'imperatore, i generali Guanqiu Jian e Wen Qin scatenarono un'insurrezione contro il potere dei Sima, ma vennero presto sconfitti. Guanqiu Jian e la sua famiglia vennero uccisi, mentre Wen Qin e i suoi figli fuggirono nel Wu Orientale.\nTuttavia, Sima Shi era gi\u00e0 malato e gli sforzi compiuti durante la repressione peggiorarono le sue condizioni; appena un mese dopo la vittoria, mor\u00ec a Xuchang. Cao Mao tent\u00f2 di cogliere l'occasione ed eman\u00f2 un editto: in esso, dichiarando che la parte meridionale del Cao Wei doveva ancora essere compiutamente pacificata, ordin\u00f2 al fratello ed erede di Sima Shi, Sima Zhao, di rimanere a Xuchang e invece comand\u00f2 al suo ufficiale Fu Gu di fare ritorno a Luoyang con il grosso dell'esercito. Pur contravvenendo all'editto, Sima Zhao torn\u00f2 ugualmente a Luoyang, lasciando Fu Gu a Xuchang, e riprese rapidamente il controllo del governo, estromettendo tanto Cao Mao quanto l'imperatrice dowager Guo. Sempre nel 255, Cao Mao si spos\u00f2 con l'imperatrice Bian.\nNel periodo successivo, continuando a coltivare la propria passione per la letteratura, Cao Mao si circond\u00f2 di funzionari e consiglieri - anche fedeli a Sima Zhao - conosciuti per il loro talento letterario. Oltrech\u00e9 per queste loro capacit\u00e0, Cao Mao li scelse nel tentativo di alleviare i sospetti nei suoi confronti e di riuscire a convincerli a lottare contro i Sima.\nBen presto, divenne chiaro che Sima Zhao aspirava al trono imperiale. Quando si seppe il generale Zhuge Dian, comandante a Shouchun, divent\u00f2 irrequieto. Quando Sima Zhao invi\u00f2 il suo consigliere Jia Chong a Shouchun per valutare se Zhuge Dian poteva diventare un suo alleato nell'usurpazione, quest'ultimo lo rimprover\u00f2 severamente. Poco dopo, Zhuge Dian insorse contro Sima Zhao chiedendo aiuto al Wu Orientale (promettendo che avrebbe potuto annettere il Shouchun). Le truppe di Sima Zhao raggiunsero presto la citt\u00e0, ma la trovarono gi\u00e0 presidiata da truppe del Regno Wu. Nell'estate del 258, infuriato per il fatto che l'esercito principale del Wu Orientale guidato dal generale Sun Lin tardava ad arrivare, e visto che i figli del comandante Wen della guarnigione presente erano passati dalla parte di Sima Zhao, Zhuge Dian assassin\u00f2 lo stesso Wen, il che port\u00f2 alla caduta della citt\u00e0. Zhuge fu catturato e giustiziato e tutta la sua famiglia sub\u00ec lo stesso destino, eccezion fatta per suo figlio Zhuge Jing, inviato nel Regno Wu come ambasciatore. Il fallimento di Zhuge port\u00f2 gli altri ufficiali dissidenti ad abbandonare ogni progetto di insurrezione, cosa che fece disperare Cao Mao.\nPeraltro, nel 258, Sima Zhao aveva costretto Cao ad offrirgli le nove dignit\u00e0 che, secondo un rito gi\u00e0 usato da altri usurpatori, aveva rifiutato.\nColpo di Stato contro Sima Zhao.\nAncora, nel 260, Cao Mao dovette offrire le nove dignit\u00e0 a Sima Zhao, e ancora una volta questi le rifiut\u00f2. Questa volta, per\u00f2, il fatto mand\u00f2 Cao su tutte le furie e lo port\u00f2 a progettare di rovesciare Sima Zhao e riprendere il potere nelle sue mani; durante una riunione con i suoi consiglieri, ai quali espose i suoi progetti, pronunci\u00f2 la famosa frase: \"Anche uno straccione conosce il cuore di Sima Zhao\" (\u53f8\u99ac\u662d\u4e4b\u5fc3, \u8def\u4eba\u7686\u77e5, \"Sima Zhao zhi xin, luren jie zhi\"). Nonostante l'opposizione di diversi funzionari, Cao fece sapere le sue intenzioni anche all'imperatrice dowager Guo, la quale approv\u00f2.\nSuccessivamente, armatosi lui stesso, Cao Mao radun\u00f2 la guardia imperiale e marci\u00f2 verso la villa di Sima Zhao. Suo fratello Sima Zhou tent\u00f2 di resistere, ma le sue truppe disertarono a favore di Cao Mao quando videro che era l'imperatore a combattere. Successivamente, Jia Chong intercett\u00f2 le guardie imperiali; i suoi guerrieri, non osando attaccare l'imperatore, disertarono a loro volta. Solo Cheng Ji, spinto da Jia Chong a difendere il potere dei Sima, trafisse Cao Mao con una lancia, uccidendolo.\nLa morte di Cao Mao, scaten\u00f2 un'insurrezione popolare che invoc\u00f2 la condanna a morte di Jiang Chong. Al contrario, la prima mossa di Sima Zhao dopo il tentato colpo di Stato fu quella di costringere la grand'imperatrice dowager Guo a degradare postumo Cao Mao allo stato di comune cittadino, ma il giorno successivo accett\u00f2 ad elevarlo a duca e di farlo seppellire con gli onori riservati ai principi. Quindi, chiam\u00f2 a Luoyang il duca di Changdaoxiang e nipote di C\u00e1o C\u0101o, Cao Huan, per assumere il titolo di imperatore. L'imperatrice dowager Guo ora, era senza alcun potere e non pot\u00e9 opporsi. Qualche settimana dopo, Cheng Ji e la sua famiglia vennero giustiziati per tradimento, nel tentativo di acquietare l'opinione pubblica.\nImpegno letterario.\nCao Mao era molto interessato alla letteratura e alla poesia, come gran parte dei suoi predecessori a partire dallo stesso C\u00e1o C\u0101o. Nel 259, dopo la morte di Zhuge Dan e l'apparente scoperta di alcuni draghi in due pozzi, considerato un segno di sventura, Cao Mao scrisse la seguente poesia, intitolata \"L'ode del drago nascosto\" (\u6ff3\u9f8d\u8a69):\nLa poesia non piacque a Sima Zhao, che da quel momento lo tenne sotto maggiore sorveglianza."}
{"id": "1903549", "revid": "2028514", "url": "https://it.wikipedia.org/wiki?curid=1903549", "title": "Rotore di coda", "text": "Il rotore di coda o rotore anticoppia \u00e8 un componente tecnologico di un'aerodina, pi\u00f9 specificatamente usato nell'elicottero. Posto al termine della trave di coda \u00e8 formato da un rotore generalmente di piccolo diametro, montato su un lato il pi\u00f9 possibile vicino alla perpendicolare del rotore principale.\nLa funzione di questo dispositivo \u00e8 quella di contrastare l'imbardata indesiderata generata dal rotore principale. Infatti, secondo quanto spiegato dalla legge di conservazione del momento angolare, ad ogni oggetto del quale viene forzata la rotazione, va associata una coppia di forze di reazione contraria che agisce sul supporto, in questo caso la fusoliera dell'aerogiro. Semplificando il concetto, il rotore di coda \u00e8 un propulsore che spinge il corpo dell'elicottero nella direzione opposta a quella dovuta al rotore principale, per evitare la perdita di controllo.\nGrazie alla possibilit\u00e0 di variare l'incidenza delle pale del rotore di coda si pu\u00f2 ottenere un controllo dell'imbardata in funzione della direzionalit\u00e0 dell'apparecchio. Questo controllo, coordinato con le impostazioni del rotore principale, \u00e8 essenziale nella gestione degli alti movimenti in volo: il beccheggio e il rollio.\nImportanza.\nIl rotore di coda, per il suo ruolo di stabilizzatore dell'aerogiro dove \u00e8 installato, \u00e8 un componente estremamente importante e cruciale e la perdita o danni gravi, comportano in genere l'immediata perdita di controllo dell'aeromobile con conseguenze spesso gravi o fatali.\nComunque, l'avaria non necessariamente significa la perdita di controllo e un incidente \u2014 un elicottero senza rotore di coda che abbia sufficiente velocit\u00e0 orizzontale, pu\u00f2 qualche volta ancora essere governato. In un episodio, un pilota di elicottero della Nuova Zelanda con grande esperienza di volo, riusc\u00ec a superare la perdita del rotore di coda del suo Robinson R44 avvenuta a 1300 m (4500 ft) di quota e dovuta all'impatto con un oggetto (probabilmente caduto dalla cabina aperta). Il pilota continu\u00f2 il volo in condizioni di emergenza per oltre 25 minuti fino a raggiungere un aeroporto utilizzato per uso agricolo in Fiordland, obbligato dal fatto che non erano disponibili altri luoghi per l'atterraggio nella regione montuosa che stava sorvolando. Fu costretto ad atterrare ad una velocit\u00e0 di 150 km/h (80 nodi) e strisci\u00f2 a terra con il suo carrello a pattini per 45 m prima di fermarsi, illeso. L'elicottero riport\u00f2 danni abbastanza lievi da poter essere riparati.\nLe sfide tecnologiche.\nIl rotore di coda e la sua interazione con il flusso d'aria generato dal rotore principale (\"downwash\"), sono tra le principali cause di generazione del forte rumore dell'elicottero. Esistono soluzioni costruttive diverse che riguardano l'installazione del rotore di coda, particolarmente nei modelli pi\u00f9 piccoli.\nPer ridurre il rumore complessivo prodotto dall'apparecchio, il rotore di coda pu\u00f2 trovarsi sotto la circonferenza del rotore di testa, soluzione pi\u00f9 comune, oppure al di fuori di questa circonferenza, come nel caso degli elicotteri pesanti da carico come l'italobritannico AgustaWestland EH-101 o il mastodontico sovietico-russo Mil Mi-26. Analogamente alle pale del rotore principale o anche delle convenzionali eliche usate dagli aerei pi\u00f9 moderni, il rotore di coda ha pale a passo variabile e pu\u00f2 essere realizzato, in funzione della superficie del rotore principale, con un numero crescente di pale a partire dalla soluzione bipala pi\u00f9 semplice.\nAltro rotore di tipo particolare \u00e8 quello dell'elicottero di attacco Hughes AH-64 Apache, che ha una struttura a passo variabile da 2,79 m di diametro e presenta le pale disposte ad intervalli non costanti con una struttura detta \"ad X stretta\", sempre per ridurre il rumore generato. La soluzione \u00e8 stata adottata anche dal sovietico, poi russo Mil Mi-28 \"Havoc\".\nNegli anni la tecnologia ha cercato di ridurre, oltre alla rumorosit\u00e0, la pericolosit\u00e0 di questo componente che ha causato molti incidenti mortali per la vicinanza di personale a terra all'elicottero in movimento. A questo riguardo sono state introdotte delle soluzioni di sicurezza passiva, segnalando visivamente gli ingombri delle pale in movimento e, quando possibile, alzando al massimo rispetto al suolo il rotore, fino a consentire il passaggio in piedi di persone al disotto, come accade negli elicotteri pi\u00f9 grandi.\nLe soluzioni innovative.\nUna innovazione importante venne dall'introduzione del fenestron, una soluzione tecnica che vedeva per la prima volta il rotore di coda opportunamente modificato per poter essere integrato nella parte finale della stessa trave di coda. L'evoluzione finale di questo concetto vide la nascita del NOTAR, acronimo in lingua inglese di NO TAil Rotor, ovvero \"rotore di coda non presente\", sviluppato dall'azienda statunitense McDonnell Douglas Helicopter Systems, ora MD Helicopters, che sfrutta l'effetto Coand\u0103 tramite una ventola a passo variabile messa in movimento, come nelle soluzioni precedenti, dal motore principale ed impiegata per spingere aria forzata dentro la trave di coda realizzata con una struttura tubolare cava. L'aria in pressione viene poi fatta uscire da una finestra laterale, la cui apertura \u00e8 governabile dal pilota per il necessario controllo della coppia di controllo."}
{"id": "1903550", "revid": "287204", "url": "https://it.wikipedia.org/wiki?curid=1903550", "title": "Siroki Brijeg", "text": ""}
{"id": "1903554", "revid": "161374", "url": "https://it.wikipedia.org/wiki?curid=1903554", "title": "NK Siroki Brijeg", "text": ""}
{"id": "1903560", "revid": "297745", "url": "https://it.wikipedia.org/wiki?curid=1903560", "title": "Ca' Savio", "text": ""}
{"id": "1903566", "revid": "1498232", "url": "https://it.wikipedia.org/wiki?curid=1903566", "title": "Lista di domini di primo livello", "text": "Questo \u00e8 l'elenco alfabetico di tutti i domini Internet di primo livello attualmente in uso, assegnati dalla Internet Assigned Numbers Authority (IANA) che li suddivide in tre tipi differenti:"}
{"id": "1903580", "revid": "287204", "url": "https://it.wikipedia.org/wiki?curid=1903580", "title": "\u00c0balos", "text": ""}
{"id": "1903582", "revid": "287204", "url": "https://it.wikipedia.org/wiki?curid=1903582", "title": "Aed Ruad", "text": ""}
{"id": "1903583", "revid": "767487", "url": "https://it.wikipedia.org/wiki?curid=1903583", "title": "Casa dell'amore... la polizia interviene", "text": "Casa dell'amore... la polizia interviene \u00e8 un film del 1978 diretto da Renato Polselli con lo pseudonimo Ralph Brown. Alcune delle scene della pellicola provengono dal film incompiuto \"Una vergine per Satana\" (1976) di Alessandro Santini.\nIl film appartiene al cosiddetto filone dei \"protoporno\" italiani e da molti \u00e8 considerato come il primo film pornografico in assoluto (primo anche a \"Sesso nero\"). In questo stesso anno, infatti, molti registi italiani erano in fermento e cominciavano a dedicarsi alla realizzazione di film con inserti hard. Gli stessi Joe D'Amato e Luca Damiano, nello stesso anno, erano partiti per Santo Domingo per la realizzazione di alcuni film a carattere porno-esotico. Polselli, a proposito di questo film, ha dichiarato di non ricordare bene se in questo film fossero presenti scene hard: lui stesso ha dichiarato di considerare il vero primo film pornografico italiano il suo \"La verit\u00e0 secondo Satana\", di cui fu anche produttore."}
{"id": "1903586", "revid": "438678", "url": "https://it.wikipedia.org/wiki?curid=1903586", "title": "Nicolino Selis", "text": "Biografia.\nGli inizi.\nSelis nacque a Siniscola, in Sardegna, ma si trasfer\u00ed ancora ragazzo a Roma, presso il Lido di Ostia, dove in breve tempo divenne una figura di spicco nel panorama criminale della zona, vantando diversi contatti con elementi di spicco della malavita organizzata napoletana ed una particolare amicizia con il boss della Nuova Camorra Organizzata Raffaele Cutolo, conosciuto durante una delle sue tante detenzioni. Arrestato la prima volta a vent'anni per \u00abtentato omicidio plurimo, furto e altro\u00bb nel 1975 \u00abforma una organizzazione che si dedica per otto mesi, da gennaio all'agosto 1976, al compimento di rapine a mano armata e reati connessi...composta da Lucioli, Selis, Girlando, Urbani, Capogna Renato, Apolloni Franco, Simeoni Raffaele. Tale era l'associazione di base a cui di volta in volta si sono aggiunti altri complici.\u00bb\nSempre nel 1975, poco prima di quella serie di rapine messe a segno dalla sua \"batteria\", quando ancora \u00e8 recluso tra le sbarre del carcere romano di Regina Coeli, Selis aveva confessato ad un altro detenuto comune, chiamato Antonio Mancini, l'intenzione di mettere in pratica lo stesso tipo di operazione che Cutolo stava realizzando a Napoli con la sua NCO. \u00abMentre ero detenuto insieme a Nicolino Selis nel carcere di Regina Coeli\u00bb ricorder\u00e0 Mancini \u00absi parlava del fatto che a Napoli tal Raffaele Cutolo, che allora non era noto come lo sarebbe diventato in seguito, stava mettendo in piedi un'organizzazione criminale allo scopo di escludere dal territorio infiltrazioni di altre organizzazioni di diversa estrazione territoriale. Con Selis si decise di tentare su Roma la stessa operazione che Cutolo stava tentando su Napoli.\u00bb\nUn'organizzazione malavitosa ben strutturata, quindi, con lo scopo di escludere dal territorio infiltrazioni di altre bande di diversa provenienza e gestire cos\u00ec in completa autonomia le attivit\u00e0 illecite, un \"patto\" che, coinvolgendo altri due gruppi criminali (i \"Testaccini\" e i \"Maglianesi\"), in breve tempo diede forma al nucleo storico della Banda della Magliana.\nLa Banda della Magliana.\nIl primo atto a cui Selis partecip\u00f2 assieme alla neonata banda fu l'omicidio di Franco Nicolini, detto \"Franchino er Criminale\", padrone assoluto di tutte le scommesse clandestine dell'ippodromo Tor di Valle. Le sue attivit\u00e0 illegali suscitarono ben presto l'interesse della nascente banda, anche se il motivo primario del suo omicidio fu un torto subito dallo stesso Selis nel corso di un periodo di comune detenzione, nel 1974 quando, durante una rivolta dei detenuti, Nicolini si schier\u00f2 dalla parte delle guardie carcerarie per ristabilire l'ordine e, agli insulti di Selis, rispose schiaffeggiandolo in pieno volto di fronte agli altri detenuti.\nIl 25 luglio 1978, nel parcheggio dell'ippodromo, Nicolini venne avvicinato da un gruppo di sette persone e freddato a morte. L'eliminazione di Nicolini fu un passo da gigante per la Banda che, da quel momento in poi, ebbe via libera per poter gestire una gigantesca fonte di guadagno. Nicolino Selis divenne ben presto uno dei capi riconosciuti della banda, a capo della fazione che si occupava della gestione del territorio e della vendita dello stupefacente nelle zone di Ostia ed Acilia.\nAll'inizio degli anni ottanta, per\u00f2, i rapporti in seno al gruppo criminale cominciarono a deteriorarsi e divisi da contrasti sempre pi\u00f9 ampi e insanabili, da gelosie e rivendicazioni, le varie anime dell'organizzazione non riuscirono pi\u00f9 a trovare una loro compattezza dando invece luogo ad una guerra fredda che col passare del tempo si trasformer\u00e0 in una vera e propria faida interna. Lo stesso Selis, dal manicomio giudiziario dove si trovava in quel momento detenuto, inizi\u00f2 a mandare messaggi minacciosi agli altri componenti e a pretendere di imporre una sua personale spartizione delle ingenti somme di denaro, provento delle varie azioni delittuose. La goccia che fece traboccare il vaso, per\u00f2 avvenne in merito alla spartizione di una nuova fornitura di eroina. Come raccont\u00f2 in seguito il pentito Maurizio Abbatino: \nAbbatino racconter\u00e0 ancora:\nLa morte.\nSelis fu ucciso il 3 febbraio del 1981, attirato in un agguato con il pretesto di una riappacificazione e per tentare di trovare un accordo d'insieme. Uscito dal manicomio giudiziario per un breve permesso e accompagnato dal cognato Antonio Leccese, Selis giunse all'appuntamento davanti alla vecchia Fiera di Roma sulla via Cristoforo Colombo (nei pressi dell'EUR) dove trov\u00f2 ad attenderlo Marcello Colafigli, Maurizio Abbatino, Edoardo Toscano, Raffaele Pernasetti, Enrico De Pedis e Danilo Abbruciati.\nLeccese, che era in libert\u00e0 vigilata e ad una ora fissa doveva recarsi presso il commissariato di Polizia a firmare, non venne trattenuto per non dare nell'occhio e Selis venne condotto alla villa di Libero Mancone ad Acilia, dove venne ucciso da Abbatino e Toscano: venne agguantato con la scusa dell'abbraccio di riappacificazione dando le spalle ad Abbatino che ebbe il tempo di estrarre la pistola nascosta dentro una scatola di cioccolatini e sparare contro Selis due proiettili, seguiti da altri due di Toscano. Il suo corpo venne poi sepolto in una buca vicino all'argine del Tevere e ricoperto con della calce viva per affrettare la decomposizione e a tutt'oggi non \u00e8 stato ancora ritrovato. Pi\u00f9 tardi, quello stesso giorno anche Leccese trov\u00f2 la morte, ucciso da Abbruciati, De Pedis e Mancini perch\u00e9 unico testimone ad aver visto l'ultima volta il Selis partire con Abbatino e gli altri. Nove mesi pi\u00f9 tardi, il 25 novembre, Edoardo Toscano uccider\u00e0 con un colpo alla testa Giuseppe Magliolo che voleva vendicare la morte di Selis di cui era un uomo di fiducia.\nSelis nella cultura di massa.\nLa figura di Nicolino Selis ha ispirato il personaggio del \"Sardo\", nel libro Romanzo criminale scritto nel 2002 da Giancarlo De Cataldo e riferito alle vicende realmente avvenute della banda della Magliana. Nell'omonima serie televisiva, diretta da Stefano Sollima il personaggio del \"Sardo\" fu interpretato dall'attore Antonio Gerardi."}
{"id": "1903591", "revid": "767487", "url": "https://it.wikipedia.org/wiki?curid=1903591", "title": "Le porno killers", "text": "Le porno killers \u00e8 un film italiano del 1980 diretto da Roberto Mauri.\nUltimo film della carriera da regista di Roberto Mauri, interpretato da Carmen Russo (accreditata come Carmen Bizet) e Cintia Lodetti.\nTrama.\nVirginia ed Elisabeth sono due ragazze sensuali e disinibite nonch\u00e9 killer di professione, che vivono in una lussuosa villa in Germania, mantenendo i due giovani amanti, con i quali si intrattengono quando non sono in missione.\nIngaggiate per eliminare un criminale per uno sgarbo, partono in missione per Roma, dove incorrono in una serie di avventure sia criminali che sessuali. Riescono infine a raggiungere l'obbiettivo, il quale a sua volta offre un triplo compenso qualora venga risparmiato. Le due hanno un appassionato rapporto sessuale ma infine lo uccidono comunque, intascando entrambi i compensi."}
{"id": "1903600", "revid": "287204", "url": "https://it.wikipedia.org/wiki?curid=1903600", "title": "Diamantbollen", "text": "Il Diamantbollen (in lingua svedese \"Pallone di Diamante\") \u00e8 un premio calcistico svedese assegnato annualmente alla miglior calciatrice svedese. L'equivalente maschile \u00e8 il Guldbollen."}
{"id": "1903607", "revid": "287204", "url": "https://it.wikipedia.org/wiki?curid=1903607", "title": "Trasformazione naturale", "text": "In teoria delle categorie una trasformazione naturale \u00e8 una freccia tra funtori \"paralleli\".\nche rende possibile definire la categoria formula_1 di tutti i funtori\nformula_2\ntra due categorie formula_3 assegnate.\nDefinizione.\nSiano\nformula_2\nformula_5\ndue funtori tra le categorie formula_6 e formula_7.\nUna trasformazione naturale formula_8 \u00e8 una collezione\nformula_9\ndi frecce di formula_7 indicizzate dagli oggetti di formula_6 e tale che il seguente diagramma commuta per ogni freccia formula_12 di formula_6:\ncio\u00e8\u00a0\u00a0\u00a0formula_14.\nComposizione orizzontale.\nSiano date le trasformazioni naturali\nformula_15\nformula_16\nove formula_17 sono funtori tra due categorie formula_3,\nmentre formula_19 sono funtori tra due categorie formula_20.\nSe ne pu\u00f2 definire la composizione orizzontale\ncome quella trasformazione naturale formula_21 le cui frecce, nella categoria formula_22, siano definite in uno dei due modi equivalenti:\nformula_23,\nformula_24.\ninfatti, applicando i funtori H,K al diagramma della trasformazione naturale tra F e G otteniamo:\nComposizione verticale.\nSiano date le trasformazioni naturali\nformula_15\nformula_26\nove formula_27 sono funtori tra due categorie formula_3.\nSe ne pu\u00f2 definire la composizione verticale\ncome quella trasformazione naturale formula_29 le cui frecce, nella categoria formula_7, siano definite nel modo elementare:\nformula_31\nCategoria dei funtori.\nSiamo ora pronti per definire la categoria dei funtori come quella categoria formula_1 che ha per oggetti tutti i funtori formula_33, per frecce formula_34 le trasformazioni naturali tra tali funtori e la composizione di frecce sia proprio la composizione verticale poc'anzi definita.\nEsempio 1\nSe formula_35 \u00e8 la categoria degli insiemi e formula_36 \n\u00e8 la categoria duale di una categoria formula_22 (formula_36 \u00e8 ottenuta invertendo tutte le frecce di formula_22), allora la categoria formula_40 \u00e8 la categoria dei prefasci su formula_22.\nEsempio 2\nSia formula_42 la categoria con due oggetti distinti e una sola freccia tra essi. Sia formula_43 l'insieme ordinato dei numeri razionali visto come categoria ponendo i numeri come oggetti e le relazioni formula_44 come frecce formula_45.\nSi verifica che i funtori formula_46 sono le sezioni di numeri razionali (con l'aggiunta dell'insieme vuoto formula_47 e dell'intero formula_43). Quindi abbiamo la formula notevole:\nformula_49\nove formula_50 \u00e8 l'insieme ordinato dei numeri reali con l'aggiunta di formula_51 e formula_52."}
{"id": "1903608", "revid": "106990", "url": "https://it.wikipedia.org/wiki?curid=1903608", "title": "Pretendente", "text": ""}
{"id": "1903619", "revid": "729019", "url": "https://it.wikipedia.org/wiki?curid=1903619", "title": "Rally di Gran Bretagna", "text": "Il Rally di Gran Bretagna (\"Wales Rally of Great Britain\"), conosciuto anche come RAC Rally (Royal Automobile Club Rally), \u00e8 la manifestazione rallistica pi\u00f9 importante organizzata nel Regno Unito ed \u00e8 uno degli appuntamenti fissi del campionato del mondo rally."}
{"id": "1903644", "revid": "74801", "url": "https://it.wikipedia.org/wiki?curid=1903644", "title": "Luigi Valloni", "text": "Biografia e opere.\nLuigi, Aloisio o Aluisio Valloni, nacque ad Albosaggia (So) intorno al 1535, visse a Ponte in Valtellina dal 1557 fino agli anni intorno al 1590. \nLavor\u00f2 nella media e alta Valtellina a fianco del maestro pi\u00f9 anziano Cipriano Valorsa, ma mantenne anche una certa indipendenza. La sua attivit\u00e0 va dagli anni '60 fino alla fine del secolo, dipinse dei cicli ad Alfaedo (Forcola - So), nella cappella di Santa Marta a Chiuro, annessa al \"portichetto dei Disciplini\", a S. Bernardo a Faedo Valtellino. Due cicli di grandi tele con soggetti dottrinali (la \"vita del Precursore\" e la \"Passione di Cristo\") sono conservati tra S. Ciriaco e Santa Caterina di Albosaggia. Altre sue opere sono a Tresivio, Ponte, Montagna in Valtellina, Paiosa (Piateda). \nIl suo stile ingenuo e la sua aria quasi popolare lo fanno un significativo personaggio di confine, in bilico tra l'essere un artigiano o un artista vero e proprio. La leziosa devozionalit\u00e0 delle sue opere \u00e8 derivata sicuramente dal maestro Valorsa, ma anche dall'isolamento culturale e politico che dovette subire la Valtellina negli anni dopo la met\u00e0 del XVI secolo. Nei suoi dipinti infatti c'\u00e8 un chiaro utilizzo di stampe e vangeli a stampa nordici, e sia la costruzione che la tecnica delle sue tele \u00e8 accomunabile agli stendardi processionali dipinti.\nGli ultimi studi che hanno riguardato l'artista hanno definito la sua personalit\u00e0 e ampliato il catalogo, inquadrandolo in \"una temperie locale in cui la religiosit\u00e0 delle confraternite e la devozionalit\u00e0 popolare diventarono i motori delle committenze artistiche\" (Romeri M.)."}
{"id": "1903649", "revid": "79968", "url": "https://it.wikipedia.org/wiki?curid=1903649", "title": "Aloisio Valloni", "text": ""}
{"id": "1903668", "revid": "1543377", "url": "https://it.wikipedia.org/wiki?curid=1903668", "title": "I cavalieri della Tavola Rotonda (commedia musicale)", "text": "I Cavalieri della Tavola Rotonda - Storia di Graal e di Corna \u00e8 una commedia musicale in due atti di Rosario Galli e Alessandro Capone, scritta nel 1995. Le musiche sono di Enrico Riccardi, le scene di Sergio Canevari e i costumi di Raul Settimelli e le coreografie di Baayork Lee.\nLa commedia debutta a dicembre 1995 e ottiene un lusinghiero successo e grandi incassi in tutta Italia, proponendosi, tra gli altri, al Teatro Sistina per cinque settimane, coprendo l'arco delle festivit\u00e0 natalizie. Lo spettacolo \u00e8 entrato nella terna del \"Biglietto d'Oro\".\nTrama.\nLa commedia rivisita in versione comica il tradimento di Ginevra con Lancillotto.\nGinevra \u00e8 una regina tarchiata che passa il suo tempo a mangiare seduta di fronte al globo luminoso inventato da Merlino, spendendo follie in vestiti e profumi e cercando d'irretire i cavalieri.\nParsifal \u00e8 un fissato con il Santo Graal che ha speso quasi tutti i possedimenti di famiglia in calici e che cade in estasi ogni mezz'ora sentendo le voci e vedendo la Luce. Mordred, che parla solo in rima, cerca di convincere Morgana, bellissima e con voce stupenda, ad aiutarlo a smascherare Ginevra, promettendole di giacere con lei.\nAlla fine Re Art\u00f9 scopre il tradimento e condanna Ginevra a essere rinchiusa in un convento svizzero di Mess\u00e9gu\u00e9 e Lancillotto a seguire Parsifal nella sua ricerca del Santo Graal\nCast.\nIl cast \u00e8 formato da:"}
{"id": "1903670", "revid": "290948", "url": "https://it.wikipedia.org/wiki?curid=1903670", "title": "Equazioni di stato", "text": ""}
{"id": "1903671", "revid": "767487", "url": "https://it.wikipedia.org/wiki?curid=1903671", "title": "Donato Montorfano", "text": "Donato Montorfano proviene da una famiglia di pittori; il nonno, Abramo da Montorfano, lavor\u00f2 per la Fabbrica del Duomo di Milano, il padre Alberto e il fratello Vincenzo continueranno la tradizione familiare.\nIl lavoro pi\u00f9 celebre di Donato \u00e8 la monumentale \"Crocifissione\" dipinta nel refettorio di Santa Maria delle Grazie a Milano, sulla parete opposta alla celeberrima \"Ultima Cena\" di Leonardo da Vinci. La data 1495 e la firma del Montorfano sono ben evidenti su una lapide ai piedi della Maddalena, sotto la Croce: si tratta dell'unica opera firmata e datata dall'artista, ormai al termine della sua carriera.\nDi Montorfano resta anche la decorazione di alcune cappelle nella chiesa di San Pietro in Gessate a Milano."}
{"id": "1903672", "revid": "436907", "url": "https://it.wikipedia.org/wiki?curid=1903672", "title": "Spiralling", "text": "Spiralling \u00e8 un singolo del gruppo musicale britannico Keane, pubblicato il 4 agosto 2008 come primo estratto dal terzo album in studio \"Perfect Symmetry\".\nDescrizione.\nTraccia d'apertura di \"Perfect Symmetry\", \"Spiralling\" \u00e8 un brano caratterizzato da sonorit\u00e0 prettamente synth pop, a differenza delle melodie piano rock che ha contraddistinto il gruppo negli anni precedenti. Riguardo al brano, il pianista Tim Rice-Oxley ha dichiarato: \nPubblicazione.\nPer pubblicizzare l'uscita della canzone il 31 luglio \u00e8 apparso sul sito ufficiale del gruppo il messaggio \"When we fall in love, we're just falling in love with ourselves\".\nIl singolo \u00e8 stato reso disponibile per il download gratuito il 4 agosto 2008 attraverso il sito ufficiale del gruppo per una settimana, venendo scaricato da circa 500.000 persone. A partire dal 12 agosto il singolo \u00e8 stato pubblicato sul'iTunes Store britannico, mentre sulle versioni canadese e statunitense \u00e8 stato reso disponibile soltanto dal 19 dello stesso mese.\nVideo musicale.\nIl videoclip, diretto da Andras Ketzer, \u00e8 stato presentato in anteprima dal gruppo il 26 settembre 2008 attraverso il proprio sito ufficiale."}
{"id": "1903675", "revid": "179316", "url": "https://it.wikipedia.org/wiki?curid=1903675", "title": "Explosions in the sky", "text": ""}
{"id": "1903678", "revid": "767487", "url": "https://it.wikipedia.org/wiki?curid=1903678", "title": "Chlorocebus sabaeus", "text": "Il cercopiteco gialloverde (\"Chlorocebus sabaeus\" (Linnaeus, 1766)) \u00e8 un primate della famiglia Cercopithecidae.\nDescrizione.\nLa lunghezza del corpo varia tra 40 e 60\u00a0cm, quella della coda pu\u00f2 arrivare a 70\u00a0cm; il peso \u00e8 tra 4 e 6\u00a0kg, con i maschi nettamente pi\u00f9 grandi delle femmine. La punta della coda, il lato posteriore delle cosce e il pelo sulle guance sono giallo oro. I maschi, come nelle altre specie del genere, presentano una caratteristica colorazione bluastra dello scroto che contrasta con il colore rosso vivo del pene. Sulla fronte manca la striscia bianca caratteristica delle altre specie del genere \"Chlorocebus\".\nBiologia.\nL'attivit\u00e0 \u00e8 diurna. Vive al suolo, oltre che sugli alberi, pi\u00f9 frequentemente delle specie congeneri. Forma gruppi numerosi costituiti da alcuni maschi, molte femmine e piccoli, che possono arrivare a 80 individui. All'interno dei gruppi viene rispettata una rigida gerarchia sia nell'accesso al cibo sia nelle attivit\u00e0 di grooming.\nLa dieta \u00e8 varia e comprende molta frutta, altri vegetali e piccoli animali. Una popolazione in Senegal si \u00e8 adattata a nutrirsi anche di granchi.\nLa femmina dopo una gestazione di circa 160 giorni d\u00e0 alla luce un solo piccolo, che raggiunge la maturit\u00e0 sessuale tra 4 e 5 anni.\nDistribuzione e habitat.\nL'areale di questa specie si estende nell'Africa occidentale dal Senegal al fiume Volta. L'uomo lo ha introdotto in alcune isole dei Caraibi.\nSistematica.\nUna volta tutti gli appartenenti al genere \"Chlorocebus\" erano raggruppati in un'unica specie, detta \"Chlorocebus aethiops\". La suddivisione del genere in sei specie, qui adottata, non \u00e8 universalmente accettata. Alcuni autori (e anche la IUCN) includono inoltre quest'unica specie nel genere \"Cercopithecus\"."}
{"id": "1903681", "revid": "149726", "url": "https://it.wikipedia.org/wiki?curid=1903681", "title": "Cercopiteco gialloverde", "text": ""}
{"id": "1903683", "revid": "599013", "url": "https://it.wikipedia.org/wiki?curid=1903683", "title": "Jos\u00e9 Vel\u00e1squez", "text": "Carriera.\nCentrocampista che ha giocato in Per\u00f9, Colombia, Spagna ed Canada.\nCon la Nazionale peruviana prese parte al e al e conquist\u00f2 la Coppa America 1975."}
{"id": "1903684", "revid": "37401", "url": "https://it.wikipedia.org/wiki?curid=1903684", "title": "Dionigi I di Siracusa", "text": ""}
{"id": "1903690", "revid": "1566286", "url": "https://it.wikipedia.org/wiki?curid=1903690", "title": "Cara Buono", "text": "Biografia.\nBuono \u00e8 nata e cresciuta nel Bronx, borough di New York, in una famiglia operaia d'origini italiane. Ha due fratelli ed una sorella. Si \u00e8 laureata alla Columbia University nel 1995 con una doppia specializzazione in inglese e scienze politiche. Ha conseguito la laurea in tre anni.\nCarriera.\nCara Buono ha iniziato la sua carriera cinematografica con Ethan Hawke e Jeremy Irons in \"Waterland\", continuando l'attivit\u00e0 teatrale sia a Broadway che nell'Off Broadway: gran parte del suo lavoro \u00e8 stato in film indipendenti come \"Chutney Popcorn\", \"Happy Accidents\", \"Prossima fermata Wonderland\" e \"Two Ninas\", che ha co-prodotto. Nel 1999, ha interpretato un piccolo ruolo nel film tv \"In fondo al cuore\". Ha diretto e prodotto film, tra cui \"The Baggage\", un cortometraggio del 1997 interpretato da Liev Schreiber. Ha co-scritto la sceneggiatura \"When the Cat's Away\" con Brad Anderson.\nHa recitato nella stagione finale del dramma NBC \"Squadra emergenza\" come il paramedico Grace Foster, e in \"Hulk\" di Ang Lee come Rebecca Banner (il cui nome \u00e8 stato cambiato in Edith per il film), la madre di Bruce Banner/Hulk. \u00c8 apparsa anche come Kelli, la moglie di Christopher Moltisanti, nella stagione finale in due parti della serie drammatica della HBO \"I Soprano\". Inoltre, \u00e8 comparsa come Dr. Faye Miller nella quarta stagione della serie drammatica AMC \"Mad Men\", per la quale ha ricevuto una candidatura ai premi Emmy come \"miglior attrice ospite in una serie drammatica\" nel 2011. \u00c8 nel cast delle prime tre stagioni della serie \"Stranger Things\" prodotta da Netflix.\nVita privata.\nCara Buono vive a New York, nel Greenwich Village con il marito, il fondatore di Ethos Acqua Peter Thum; i due hanno una figlia.\nDoppiatrici italiane.\nNelle versioni in italiano dei suoi film, Cara Buono \u00e8 stata doppiata da:"}
{"id": "1903692", "revid": "599013", "url": "https://it.wikipedia.org/wiki?curid=1903692", "title": "Julio Mel\u00e9ndez", "text": "Fu preso in considerazione nell'eleggere la squadra ideale del Boca Juniors di tutti i tempi.\nCaratteristiche tecniche.\nDifensore elegante, sicuro e dotato di grande tecnica. \u00c8 uno degli stranieri meglio ricordati e celebrati del Boca Juniors: \"Y ya lo ve, y ya lo ve / Es el peruano y su ballet\", (\u201cE gi\u00e0 lo vedo, e gi\u00e0 lo vedo / \u00e8 il peruviano col suo balletto\") era il coro ricorrente tra i tifosi del Boca Juniors durante la sua carriera in Argentina.\nCarriera.\nClub.\nHa iniziato la sua carriera nel Defensor Lima, debuttando nella Primera Divisi\u00f3n peruviana nel 1961, giocando come terzino destro. Nel 1963 si trasfer\u00ec al Sport Boys dove gioca come difensore centrale.\nNel 1968 fu acquistato dal Boca Juniors, dove former\u00e0 un grande due difensivo con Silvio Marzolini. In sua prima stagione mise in mostra un gioco molto competitivo. Nel 1969, Mel\u00e9ndez fa il salto di qualit\u00e0: tanto che diventa il vero bastione difensivo ed il capitano della squadra e vince il Campionato nazionale e Coppa d'Argentina.\nNel 1970 vince il Campionato nazionale ancora come capitano.\nNazionale.\nCon la Nazionale peruviana conquist\u00f2 la Coppa America 1975."}
{"id": "1903693", "revid": "76963", "url": "https://it.wikipedia.org/wiki?curid=1903693", "title": "Joseph Siravo", "text": "Biografia.\nCaratterista specializzato in ruoli da italoamericano (la sua famiglia paterna era originaria di Colli a Volturno, in Molise), \u00e8 ricordato soprattutto per l'interpretazione di Vinnie Taglialucci, il mafioso assetato di vendetta nei confronti dell'avvocato corrotto David Kleinfeld (Sean Penn) e di Carlito Brigante (Al Pacino) in \"Carlito's Way\" di Brian De Palma, cos\u00ec come anche per il ruolo di Johnny Boy Soprano, padre di Tony nella pluripremiata serie televisiva dell'HBO \"I Soprano\". Nel 2005 recita a Broadway nel musical \"The Light in the Piazza\"."}
{"id": "1903696", "revid": "729019", "url": "https://it.wikipedia.org/wiki?curid=1903696", "title": "Heckler &amp; Koch P2000", "text": "La P2000 \u00e8 una pistola semiautomatica prodotta dalla Heckler &amp; Koch, basata sulla USP Compact.\nCaratteristiche.\nLa P2000 \u00e8 una pistola realizzata in acciaio e rivestita in polimeri, che ricalca in parte lo stile della USP Compact. La differenza principale con quest'ultima \u00e8 la mancanza della sicura.\nLa base del caricatore \u00e8 intercambiabile, e la pistola \u00e8 dotata di slitta per l'applicazione di accessori quali laser o torce tattiche.\nVarianti.\nLa pistola P2000 \u00e8 disponibile in diverse varianti, che si differenziano per l'uso di diversi tipi di grilletto: CDA (Combat Defence Action)/LEM (Law Enforcement Modification) o standard ad azione singola/doppia."}
{"id": "1903698", "revid": "767487", "url": "https://it.wikipedia.org/wiki?curid=1903698", "title": "Shalrie Joseph", "text": ""}
{"id": "1903700", "revid": "1833487", "url": "https://it.wikipedia.org/wiki?curid=1903700", "title": "Rompope", "text": "Il rompope \u00e8 un liquore preparato con tuorli d'uovo, vaniglia, cannella, mandorla macinata, latte, zucchero e alcool. I tuorli danno al composto un colore tendente al giallo. \u00c8 un liquore tradizionale del Messico, dove in origine veniva prodotto nei conventi della citt\u00e0 di Puebla.\nLa parola \"rompope\" deriva dalla parola \"rompon\", che si usava per descrivere la versione spagnola di \"eggnog\" (bevanda a base di latte e uova tipica delle feste natalizie in America) arrivata in Messico. La versione spagnola utilizza il rum come ingrediente principale, da qui l'origine delle parole rom-pon e rom-pope."}
{"id": "1903708", "revid": "547034", "url": "https://it.wikipedia.org/wiki?curid=1903708", "title": "Bettole di Pozzolo", "text": ""}
{"id": "1903711", "revid": "2091899", "url": "https://it.wikipedia.org/wiki?curid=1903711", "title": "Bettole (provincia di Alessandria)", "text": "Bettole \u00e8 una frazione divisa tra i comuni di Pozzolo Formigaro e di Tortona nella media valle Scrivia, in provincia di Alessandria. Dista 12\u00a0km da Tortona, 5\u00a0km da Pozzolo Formigaro e 5\u00a0km da Villalvernia. Dalla frazione prende il nome l'allacciamento A7/A26 Predosa-Bettole che collega l'autostrada A26 con l'autostrada A7.\nConserva la chiesa dedicata a San Marcello.\nFino all'Ottocento la parte di Bettole, che ora dipende dal comune di Pozzolo Formigaro, apparteneva al comune di Villalvernia; dato che per raggiungerlo (fino agli anni cinquanta del Novecento) bisognava superare lo Scrivia con i barconi, gli abitanti chiesero ed ottennero il trasferimento di comune.\nPer secoli Bettole fu confine tra la Repubblica di Genova e lo Stato di Milano (poi con Tortona Bettole di Tortona pass\u00f2 al Regno di Sardegna). Bettole di Villalvernia (poi Bettole di Pozzolo) pass\u00f2 invece al Regno di Sardegna nel 1815 e con il decreto Rattazzi Bettole pass\u00f2 alla provincia di Alessandria e quindi al Piemonte."}
{"id": "1903712", "revid": "339392", "url": "https://it.wikipedia.org/wiki?curid=1903712", "title": "Futari wa Pretty Cure Splash Star", "text": ""}
{"id": "1903713", "revid": "287204", "url": "https://it.wikipedia.org/wiki?curid=1903713", "title": "Julio Melendez", "text": ""}
{"id": "1903714", "revid": "6923", "url": "https://it.wikipedia.org/wiki?curid=1903714", "title": "Rolleta", "text": ""}
{"id": "1903715", "revid": "1355461", "url": "https://it.wikipedia.org/wiki?curid=1903715", "title": "Respiro di Cheyne-Stokes", "text": "Per respiro di Cheyne-Stokes o respiro periodico in campo medico, si intende una forma di respiro patologico.\nIn tale stato la persona alterna fasi di apnea anche lunga (si arriva anche a 20 secondi) a fasi in cui si passa gradatamente da una respirazione profonda a una sempre pi\u00f9 superficiale (cicli respiratori brevi e frequenti) che termina nuovamente nella fase di apnea.\nQuesto ciclo pu\u00f2 prolungarsi per diversi giorni, ma solitamente \u00e8 transitorio.\nEpidemiologia.\nTale stato \u00e8 pi\u00f9 frequente negli anziani, anche sani, soprattutto durante il sonno. Compare, inoltre, in presenza di elevate altitudini. Pi\u00f9 frequentemente, si associa per\u00f2 a stati patologici toccando una prevalenza fino al 40% nei cardiopatici.\nSi presenta con frequenza nell'ultimo stadio delle malattie terminali.\nEziologia.\nI fattori favorenti l'instabilit\u00e0 del controllo respiratorio e le fluttuazioni di CO2 sono:\nConseguenze cliniche.\nLe oscillazioni della ventilazione determinano:\nQuesti eventi fisiopatologici agiscono come feedback positivo peggiorando la sindrome stessa che pertanto si automantiene grazie a questo circolo vizioso.\nPatologie correlate.\nLo si riscontra come sintomo in gravi forme di encefalopatie, scompenso cardiaco, alcune forme di intossicazione (da narcotici o ipnotici) e malattie respiratorie.\nDurata.\nOgni ciclo respiratorio anomalo dura da un minimo di 45 secondi a un massimo di 3 minuti.\nEponimia.\nIl nome dell'anomalia patologica \u00e8 stato dato da due medici, lo scozzese John Cheyne e l'irlandese William Stokes, entrambi avevano descritto lo stato morboso nel XIX secolo."}
{"id": "1903720", "revid": "767487", "url": "https://it.wikipedia.org/wiki?curid=1903720", "title": "Venkata II", "text": "Venkata II, (anche Venkatapathi Raya) (1586-1614), fratello minore di Sriranga I fu un sovrano dell'Impero Vijayanagara dal 1586 al 1614.\nNei tre decenni del suo regno, l'impero riacquist\u00f2 forza e prosperit\u00e0, affrontando con successo i sultanati del Deccan (Bijapur e Golconda) e i disordini interni, oltre alla promozione e al rilancio economico del paese. Riusc\u00ec a riportare sotto controllo le ribellioni dei Nayak.\nGuerre.\nVenkata II avvi\u00f2 una guerra con i sultanati di Golconda e Bijapur riconquistando alcuni territori persi dai suoi predecessori. Kasturiranga nayaka, un rampollo della dinastia Recherla Velama venne inviato per verificare la consistenza degli eserciti dei sultanati. Gli eserciti ind\u00f9 erano guidati da Kasturiranga e da suo figlio Yachamanedu e riportarono una serie di importanti vittorie.\nNel 1586 il Nayak di Gingee si ribell\u00f2 contro Venkata II, ma catturato venne imprigionato. Venne liberato solo quando Raghunatha Nayak di Tanjore si assicur\u00f2 la sua liberazione aiutando Venkata II nella sua campagna di Penukonda.\nNel 1601 un'altra campagna, guidata dal suo vicer\u00e9 di Arcot e Chengulpet, Yachamanedu, sed\u00f2 una rivolta guidata da Lingama Nayak, il Nayak di Vellore. Lingama Nayak di Vellore venne sconfitto e il forte di Vellore pass\u00f2 sotto il controllo diretto di Venkata II.\nSpostamento della Capitale.\nNel 1592 circa Venkata II spost\u00f2 la sua capitale da Penukonda a Chandragiri, ulteriormente pi\u00f9 a sud, vicino alle colline di Tirupathi. L'importante forte di Vellore venne utilizzato base e seconda capitale."}
{"id": "1903722", "revid": "767487", "url": "https://it.wikipedia.org/wiki?curid=1903722", "title": "Sriranga II", "text": "Sriranga era sostenuto da una fazione guidata da Yachamanedu della dinastia Recherla Velama, uno dei vicer\u00e9 e comandanti di Venkata II, ma non fu favorito da una serie di nobili guidati da Gobburi Jagga Raya, fratello (o padre) della regina di Venkata II. \nJagga Raya, con due dei suoi luogotenenti, sequestr\u00f2 Sriranga II e la sua famiglia, imprigionandoli a Fort Vellore, e incoronando il figlio del precedente imperatore. \nYachamanedu contrario i piani di Jagga Raya tent\u00f2 di far fuggire il sovrano dalla fortezza, ma fall\u00ec. Jagga Raya uccise il re e la sua famiglia. \nL'assassinio della famiglia reale cre\u00f2 scompiglio e orrore in tutto il regno, fomentando l'odio nei confronti di Jagga Raya e della sua fazione. Come risultato molti nobili e notabili abbandonarono Jagga Raya unendosi a Yachamanedu, e sostenendo il ritorno ad un legale pretendente al trono.\nSriranga II venne ucciso solo quattro mesi della sua incoronazione, ma uno dei suoi figli, Rama Deva Raya, fuggiti al massacro, gli succedette sul trono di Vijayanagara, dopo aver vinto una cruenta guerra di successione (Battaglia di Toppur) nel 1617."}
{"id": "1903725", "revid": "1305772", "url": "https://it.wikipedia.org/wiki?curid=1903725", "title": "Hueyatlaco", "text": "Hueyatlaco \u00e8 un sito archeologico situato presso il bacino di Valsequillo, alcuni km a sud di Puebla, in Messico.\nScavo e contrasti sulla datazione.\nGli scavi archeologici nella localit\u00e0 vennero condotti tra il 1962 e il 1973 e condussero all'identificazione di cinque siti dove furono scoperte le tracce di accampamenti e di attivit\u00e0 di macellazione da parte di gruppi di cacciatori, che furono probabilmente attirati dall'abbondanza nella zona di fauna ora estinta e dalla presenza di luoghi adatti all'accampamento e di piccoli corsi d'acqua presso i quali svolgere le attivit\u00e0 del gruppo.\nGli strumenti litici di origine non locale, andavano da oggetti lanceolati lavorati a percussione su una sola faccia e piuttosto grossolani, a strumenti da taglio bifacciali, raschiatoi e lame, di tecnica pi\u00f9 avanzata.\nGli archeologi del team di scavo, diretto da Cynthia Irwin-Williams considerarono il sito databile tra 11.000 e 30.000 anni fa, ossia presumibilmente anteriore alla tradizionale datazione al tardo Pleistocene (precisamente circa 11.500 anni fa) dell'arrivo dei primi uomini nel continente americano, con la cultura Clovis. Tale migrazione \u00e8 infatti di solito considerata essersi svolta via terra attraverso una lingua di terra emersa in corrispondenza dell'odierno stretto di Bering, in occasione dell'ultima glaciazione. La teoria \u00e8 supportata dalle testimonianze offerte dalla linguistica e dalla genetica. Per la linguistica l'amerindo, che sembra diffuso a partire da nord, avrebbe avuto stretti rapporti con le lingue asiatiche. Un peculiare caratteristica nella forma dei denti, geneticamente determinata, si ritrova sia nei nativi americani che nelle popolazioni dell'Asia settentrionale e in base alla datazione del verificarsi della mutazione permette di attribuire la variazione intorno ai dodicimila anni fa. Infine l'analisi del DNA mitocondriale indica che geneticamente gli attuali nativi americani si separarono dalle popolazioni dell'Asia settentrionale circa 20.000 anni fa.\nLe controversie sulla datazione del sito iniziarono nel 1967: il direttore del dipartimento di Preistoria presso l'Instituto Nacional de Antropologia e Historia messicano, Jose L. Lorenzo, attacc\u00f2 l'autenticit\u00e0 dei manufatti rinvenuti, alcuni dei quali secondo lui erano stati deliberatamente introdotti dagli operai che vi avevano lavorato. La direttrice dello scavo respinse tuttavia le accuse in diverse pubblicazioni ed altri studiosi attestarono la correttezza della conduzione dello scavo.\nNel 1969 furono effettuate analisi al Carbonio-14 sui fossili associati agli strati in cui erano stati effettuati i ritrovamenti, che diedero come risultato una data ancora pi\u00f9 antica rispetto a quella ottenuta dalla datazione dei manufatti. Nella pubblicazione dei risultati in quello stesso anno. L'archeologa dichiar\u00f2 di non sapersi spiegare come mai alcune delle date fornite dalle analisi fossero molto pi\u00f9 antiche di quanto ci si potesse aspettare sulla base dell'evidenza archeologica. Veniva inoltre rilevato che la valutazione della attendibilit\u00e0 dei campioni raccolti era resa difficile dalla mancanza di marcatori stratigrafici evidenti che permettessero di correlare tra loro i campioni provenienti da diverse localit\u00e0.\nVenne quindi condotta un'indagine per stabilire la sequenza della stratigrafia geologica nella localit\u00e0, per determinare in particolare se gli strati di pomice e cenere vulcanica che sembravano coprire quelli in cui erano avvenuti i ritrovamenti potessero essere in realt\u00e0 pi\u00f9 antichi invece che pi\u00f9 recenti a causa dell'erosione di un piccolo corso d'acqua, ma l'ipotesi non pot\u00e9 essere verificata.\nUn'ulteriore analisi venne quindi condotta sugli strati di origine vulcanica, cercando di determinarne la provenienza e di datarli attraverso l'identificazione dell'eruzione attraverso la quale si erano formati. Alcune analisi (tefraidratazione) indicarono la somiglianza dei materiali vulcanici con quelli prodotti da Yellowstone, datati a circa 250.000 anni fa. Un'altra analisi indipendente basata sul metodo della fissione dello zirconio dat\u00f2 le ceneri tra i 570.000 e i 170.000 anni fa. Una terza serie di analisi basata sul metodo della serie dell'uranio diede una data tra i 180.000 e i 260.000 anni fa..\nTali dati tuttavia secondo la direttrice dello scavo, la Irwin-Williams, contraddicevano i dati archeologici, che a loro volta indicavano una datazione al pi\u00f9 presto a 30.000 anni fa.\nControversie.\nSecondo la direttrice dello scavo il problema della datazione non era stato risolto attraverso le analisi: due di esse erano infatti all'epoca metodi ancora poco testati e pertanto di incerta attendibilit\u00e0, mentre il terzo forniva una datazione tra i 570.000 e i 170.000 anni fa, ritenuta troppo ampia per essere utile.\nI metodi utilizzati per la datazione furono tuttavia in seguito provati come largamente attendibili.\nLa situazione stratigrafica \u00e8 stata ritenuta particolarmente complessa e di difficile interpretazione, e potrebbe inoltre aver comportato degli errori nel rilevamento e nella conseguente datazione.\nSecondo i sostenitori dell'archeologia misteriosa l'industria litica rinvenuta a Hueyatlaco sarebbe datata sulla base delle analisi geologiche ad almeno 250.000 anni fa, indicando un'et\u00e0 molto pi\u00f9 antica di quella sostenuta dalle attuali teorie non solo per la comparsa dell'uomo nel continente americano, ma anche per l'evoluzione dell\"Homo sapiens\", a cui sono generalmente associati strumenti in pietra del tipo rinvenuto nel sito. Inoltre la difficolt\u00e0 incontrate nella prosecuzione della carriera da parte dei geologi autori della datazione, costituirebbe un'ulteriore prova dell'incapacit\u00e0 del mondo accademico archeologico di prendere in considerazione le prove che mettono in discussione teorie consolidate.\nLe ipotesi dell'archeologia misteriosa sul sito di Hueyatlaco sono inoltre state oggetto di una trasmissione della NBC nel 1996\nLe ricerche scientifiche sono tuttora in corso da parte di universit\u00e0 e centri di ricerca statunitensi e messicani per trovare una spiegazione della discordanza nei dati archeologici e geologici, che non entri in conflitto con i numerosi altri dati i quali sembrano provare l'ipotesi tradizionale."}
{"id": "1903726", "revid": "180559", "url": "https://it.wikipedia.org/wiki?curid=1903726", "title": "Tour della nazionale di rugby a 15 delle Tonga 1983", "text": "Nel 1983 la nazionale tongana di rugby a 15 intraprese un \"tour\" in Nuova Zelanda.\nTale \"tour\" non prevedeva \"test match\" da parte neozelandese, anche se i tongani riconobbero la presenza internazionale ai propri giocatori in occasione dei due incontri con i New Zealand M\u0101ori; in ambito provinciale la squadra affront\u00f2 selezioni come , , e altre; il risultato finale fu di 4 incontri vinti su 8, tutti contro formazioni provinciali.\nI due incontri contro i furono altrettante sconfitte, rispettivamente 4-28 e 4-52.\nTutti i direttori di gara furono forniti dalle varie province neozelandesi in cui la selezione tongana si rec\u00f2 a giocare."}
{"id": "1903727", "revid": "1543377", "url": "https://it.wikipedia.org/wiki?curid=1903727", "title": "Ecozona indomalese", "text": "Lecozona indomalese o ecozona orientale o Indomalesia \u00e8 l'ecozona che si estende sulle regioni tropicali e subtropicali dell'Asia ad esclusione del Medio Oriente. Comprende parte del territorio del Pakistan, il subcontinente indiano, l'Indocina, le regioni meridionali della Cina, l'isola di Taiwan, le Filippine e la parte occidentale dell'arcipelago indonesiano fino alla Linea di Wallace, con le isole di Sumatra, Borneo, Giava e Bali.\nCaratteristiche.\nConfina a nord e ad ovest con l'ecozona paleartica e ad est con l'ecozona australasiana. I confini sono definiti ad ovest dal deserto tropicale, a nord dalle catene montuose del Karakorum e dell'Himalaya e a est dalla linea di Wallace.\nIl clima \u00e8 in larga parte determinato dall'alternanza fra la stagione degli alisei e quella dei monsoni. Fino ad epoche storiche il confine occidentale era meno netto, poich\u00e9 durante le glaciazioni e i periodi di optimus climatico il paesaggio e il clima della costa iraniana erano monsonici; fino all'erosione e al diboscamento dovuti alla comparsa di allevamento intensivo ed agricoltura, molte zone pachistane della Persia erano savane o steppe punteggiate da boschi e boschetti, i quali erano residui dei normali biomi della Ecozona orientale. Poche specie sono rimaste a testimoniarlo, come alcune popolazioni relitto di Crocodylus palustris in alcune zone umide dell'Iran.\nIl confine della Biozona, seppure pi\u00f9 sfumato ed occidentale, esisteva anche allora poich\u00e9 altre zone della Persia interna erano deserte, mentre i monti Zagros (e le numerose altre catene montuose) bloccavano il passaggio di numerose specie animali e vegetali (per esempio gli ippopotami mesopotamici), oppure dividevano le popolazioni in due variet\u00e0 distinte (per esempio gli elefanti indiani e quelli siriaci).\nI biomi presenti in questa regione sono la foresta stagionale tropicale, la foresta pluviale tropicale, la prateria tropicale e, nelle zone costiere, la mangrovia."}
{"id": "1903728", "revid": "1543377", "url": "https://it.wikipedia.org/wiki?curid=1903728", "title": "Respiro patologico", "text": "Per respiro patologico in campo medico, si intende qualunque respirazione che \u00e8 stata alterata da una condizione patologica.\nLa respirazione \u00e8 il normale atto con cui si assorbe ossigeno nell'organismo e nel contempo si emette biossido di carbonio; tale stato normalmente ha un andamento costante.\nLa frequenza respiratoria normalmente si attesta sui 16-20 respiri al minuto; all'atto della nascita e per i primi anni di vita del bambino essa \u00e8 superiore, arrivando a 30 respiri al minuto. \nEziologia.\nLe cause sono di origine diversa, fra le pi\u00f9 comuni le lesioni al sistema nervoso centrale."}
{"id": "1903729", "revid": "204012", "url": "https://it.wikipedia.org/wiki?curid=1903729", "title": "Respiri patologici", "text": ""}
{"id": "1903730", "revid": "4175", "url": "https://it.wikipedia.org/wiki?curid=1903730", "title": "Vienne (Is\u00e8re)", "text": ""}
{"id": "1903733", "revid": "659685", "url": "https://it.wikipedia.org/wiki?curid=1903733", "title": "Agrodolce (soap opera)", "text": "Agrodolce \u00e8 stata una soap opera italiana.\nProduzione.\n\"Agrodolce\" \u00e8 una produzione Rai Fiction in collaborazione con Rai Educational e con la Regione Siciliana (Dipartimento per i beni culturali), realizzata da Einstein Fiction; \u00e8 la prima soap opera girata interamente in Sicilia. Il suo ideatore \u00e8 Wayne Doyle (gi\u00e0 ideatore di \"Un posto al sole\"), con la collaborazione di Magda Monti e Kirsi Viglione. Il responsabile editoriale \u00e8 Giovanni Minoli, direttore di Rai Educational. La location principale \u00e8 un'immaginaria cittadina della costa siciliana, Lumera. La soap narra le vicende di vari protagonisti appartenenti a diverse classi sociali e dalle diverse personalit\u00e0. Le riprese iniziarono nel novembre 2007: quelle esterne vennero effettuate a Porticello (una frazione di Santa Flavia) e in svariate altre location, mentre gli interni in una ex-scuola che si trova nei pressi di Termini Imerese. La serie \u00e8 stata girata in HDTV.\nI direttori della fotografia sono Nino Celeste, Giovanni Brescini e Diana Quiroga, e gli autori delle musiche sono Andrea Guerra, Davide Camarrone, Olivia Sellerio e Alfredo Rapetti.\nCome la soap \"Un posto al sole\" (girata a Napoli), anche \"Agrodolce\" \u00e8 ambientata nel Sud Italia; il suo slogan, nei promo dell'estate 2008, fu \"i sapori del romanzo popolare\".\nDi questa serie \u00e8 stata realizzata una stagione, composta da 230 puntate, che \u00e8 stata trasmessa in prima visione TV su Rai 3 dal luned\u00ec al venerd\u00ec alle ore 20.10; la prima puntata \u00e8 andata in onda luned\u00ec 8 settembre 2008; l'ultima puntata \u00e8 andata in onda venerd\u00ec 24 luglio 2009.\nDal 7 settembre 2009 al 22 gennaio 2010 Rai 3 ha riproposto le scene pi\u00f9 importanti della prima stagione ne \"Le storie di Agrodolce - Aspettando la nuova serie\". A causa di un improvviso taglio dei fondi, la produzione della seconda stagione prevista per il primo semestre del 2009, \u00e8 stata sospesa, motivo per cui a settembre dello stesso anno non sono andate in onda nuove puntate.\nMa dopo poco meno di due anni, sembrava essere stata confermata la seconda stagione della serie negli ultimi mesi del 2010, con l'inizio delle riprese. Tuttavia, a fine ottobre 2011, la Rai ha dichiarato di non aver pi\u00f9 alcuna intenzione di mandare in onda il serial che dunque si \u00e8 concluso con un finale aperto.\nTrama e ambientazione.\nLa storia ruota attorno al paese di fantasia Lumera, alle 7 famiglie protagoniste (Serio, Cut\u00f2, Ruffo D'Altavilla, Granata, Martorana, Randazzo e Marin) e al poliziotto Rashid Bassir.\nIn realt\u00e0, il centro abitato di Lumera altro non \u00e8 che il comune di Santa Flavia, nella fattispecie le sue frazioni marittime, tra le quali la pi\u00f9 ripresa \u00e8 Porticello.\nAltre scene della soap opera, tra cui gli interni, sono effettuate negli studi di Termini Imerese, mentre saltuarie scene in esterna sono effettuate nei dintorni, nella costa che va da Palermo a Termini Imerese.\nCast artistico.\nAltri interpreti.\nTra gli altri interpreti figurano:\nIn altre trasmissioni TV.\nLuned\u00ec 8 settembre 2008 alle ore 8.05, Raitre ha trasmesso la puntata de \"La Storia siamo noi\", programma televisivo di Giovanni Minoli prodotto da Rai Educational, interamente dedicata ad \"Agrodolce\", con il dietrolequinte, interviste ad alcuni componenti del cast artistico e tecnico, e spezzoni tratti dalle puntate della serie.\nAscolti.\nEsattamente un mese dopo il debutto di \"Agrodolce\", i dati Auditel registravano, a livello nazionale, una media di audience di 1.000.000 di telespettatori, con uno share del 5%. Come ha ammesso lo stesso Giovanni Minoli nel programma di Raitre \"Tv Talk\", questi dati oggettivamente non sono molto buoni, tuttavia bisogna notare che, nonostante sia fortemente radicato nel territorio siciliano, il prodotto \u00e8 riuscito a farsi apprezzare un po' in tutta Italia, e in particolare nel Trentino-Alto Adige, dove si registra, a livello regionale, una media di share dell'11%.\nDopo le prime venti puntate, gli ascolti continuano a salire, lentamente ma costantemente, Mercoled\u00ec 23 giugno 2009, Agrodolce ha raggiunto il miglior risultato in termini di audience e share con 1.955.000 e 9.82%.\nMinoli ha dichiarato che la collocazione oraria della prima visione TV non \u00e8 ottimale poich\u00e9 la serie subisce la concorrenza dei grandi telegiornali nazionali, ma si pu\u00f2 comunque essere fiduciosi poich\u00e9 \"Agrodolce\" va in onda subito prima di \"Un posto al sole\", una delle soap italiane pi\u00f9 seguite; \u00e8 grazie anche a questo \"gancio\" che \"Agrodolce\" potr\u00e0 farsi conoscere."}
{"id": "1903735", "revid": "80339", "url": "https://it.wikipedia.org/wiki?curid=1903735", "title": "Stepan Timofeevi\u010d Razin", "text": ""}
{"id": "1903736", "revid": "80339", "url": "https://it.wikipedia.org/wiki?curid=1903736", "title": "Stepan Timofeevic Razin", "text": ""}
{"id": "1903740", "revid": "2519", "url": "https://it.wikipedia.org/wiki?curid=1903740", "title": "Regione Orientale (Ghana)", "text": "La Regione Orientale (ufficialmente Eastern Region, in inglese) \u00e8 una regione del Ghana. Ha come capoluogo Koforidua, una superficie complessiva di 19.323\u00a0km\u00b2 e una popolazione di 2.633.154 abitanti (dati del 2010).\nDistretti.\nLa Regione Orientale \u00e8 suddivisa in 33 distretti:"}
{"id": "1903741", "revid": "124123", "url": "https://it.wikipedia.org/wiki?curid=1903741", "title": "Kyle Hotz", "text": "\u00c8 attivo nel campo dei fumetti fin dal 1991 e ha collaborato con tutti i principali editori, come Marvel Comics, DC Comics, Dark Horse Comics, Image Comics e altri ancora.\nFra i suoi lavori si annoverano \"Man-Thing\", \"Ghost Rider 2099\", \"Carnage: Mindbomb\", \"one-shot\" dedicato al celebre simbionte Marvel, e la miniserie \"The Hood\", nella quale il piccolo criminale Parker Robbins trova ed indossa una cappa e degli stivali che gli donano superpoteri, grazie ai quali intraprende la sua scalata verso il potere."}
{"id": "1903742", "revid": "204012", "url": "https://it.wikipedia.org/wiki?curid=1903742", "title": "Sindrome dell'apnea da sonno", "text": ""}
{"id": "1903745", "revid": "1305772", "url": "https://it.wikipedia.org/wiki?curid=1903745", "title": "Francesco Gargano", "text": "\u00c8 stato il primo siciliano a vincere una medaglia d'oro alle Olimpiadi. Alle Olimpiadi di Anversa nel 1920, ha gareggiato con la squadra italiana di scherma nei tornei individuale e a squadre.\nNella competizione individuale, \u00e8 arrivato 11\u00ba con tre vittorie su undici. In quella a squadre, invece, ha vinto l'oro insieme a Aldo Nadi, Nedo Nadi, Giorgio Santelli, Dino Urbani, Frederico Secondo Cesarano, Oreste Puliti e Baldo Baldi."}
{"id": "1903746", "revid": "1272592", "url": "https://it.wikipedia.org/wiki?curid=1903746", "title": "Incontri internazionali di rugby a 15 di fine anno 1983", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nSpiccano i due tour di Australia e Nuova Zelanda e la clamorosa vittoria dei Romeni sul Galles."}
{"id": "1903752", "revid": "155634", "url": "https://it.wikipedia.org/wiki?curid=1903752", "title": "Parco naturale regionale Lama Balice", "text": "Il parco naturale regionale Lama Balice \u00e8 un'area naturale protetta di 504 ettari che \u00e8 stata istituita dalla Regione Puglia con la legge regionale n. 15/2007 situata nella citt\u00e0 metropolitana di Bari.\nL'area \u00e8 stata identificata come parco naturale attrezzato il 24 marzo 1980. Successivamente ricompresa nell'elenco delle aree protette regionali nel 1997, \u00e8 diventato parco naturale regionale con la legge regionale del 5 giugno 2007. L'area si estende nei comuni di Bari e Bitonto. La sede del parco \u00e8 a Bitonto, presso l'istituto Maria Cristina di Savoia.\nTerritorio.\nIl parco regionale prende il nome dalla lama Balice che, con i suoi 37\u00a0km di lunghezza costituisce una delle pi\u00f9 lunghe lame presenti nella citt\u00e0 metropolitana di Bari. La lama si origina tra Ruvo di Puglia e Corato e dopo aver attraversato il territorio del comune di Bitonto termina a nord della citt\u00e0 di Bari, presso il quartiere Fesca.\nIl torrente che vi scorre era un tempo chiamato Tiflis: normalmente in secca, in occasione di precipitazioni pi\u00f9 abbondanti si gonfia per l'apporto di acqua piovana. Il toponimo Balice \u00e8 invece riconducibile al latino medievale \"baligium\" cio\u00e8 valle, come la lama \u00e8 indicata gi\u00e0 in in cui si legge \"baligium qua igitur Barium\" ovvero \"valle attraverso la quale si giunge a Bari\".\nAlcuni tratti della lama sono bassi e sinuosi, mentre altri sono ripidi e presentano una stratificazione rocciosa notevole. La natura carsica del territorio \u00e8 evidente per la presenza di numerose cavit\u00e0 naturali alle quali si aggiunsero le caverne scavate dall'uomo, che hanno restituito resti di epoca protostorica. Tutto il bacino di Lama Balice \u00e8 caratterizzato da casali medievali, chiese e masserie. Al suo interno \u00e8 situata Villa Framarino, un'antica masseria, che dopo i recenti restauri \u00e8 diventata sede del primo centro di documentazione barese sulla conservazione della natura.\nLa lama, area di sosta per l'avifauna, presenta tratti coltivati e altri che mantengono l'originaria macchia mediterranea (querce coccifere, lecci, fragni, arbusti). La lama riveste importanza anche a livello storico. Vi sono delle grotte, le \"grotte di Chianchiarello\", che rappresentano delle testimonianze sulla vita paleolitica della citt\u00e0. Nella vicina cava, ormai dismessa, sono state rilevate orme di dinosauri."}
{"id": "1903756", "revid": "580", "url": "https://it.wikipedia.org/wiki?curid=1903756", "title": "Natal'ja Gon\u010darova", "text": " si riferisce a"}
{"id": "1903760", "revid": "121913351", "url": "https://it.wikipedia.org/wiki?curid=1903760", "title": "John Hollins", "text": ""}
{"id": "1903766", "revid": "294383", "url": "https://it.wikipedia.org/wiki?curid=1903766", "title": "Abierto Mexicano TELCEL", "text": ""}
{"id": "1903767", "revid": "767487", "url": "https://it.wikipedia.org/wiki?curid=1903767", "title": "Luscious Jackson", "text": "I Luscious Jackson sono un gruppo alternative/pop rock statunitense formatosi nel 1991.\nBiografia.\nNel 1991 Jill Cunniff e Gabby Glaser registrarono il primo demo delle Luscious Jackson con il denaro proveniente dalle mance del ristorante in cui lavoravano. La prima performance dal vivo fu quella del concerto di apertura per i Cypress Hill ed i Beastie Boys."}
{"id": "1903768", "revid": "180559", "url": "https://it.wikipedia.org/wiki?curid=1903768", "title": "Tour della Nazionale di rugby a 15 delle Figi 1983", "text": "Nel 1983 la nazionale di \"rugby a 15\" delle Isole Figi svolge un'intensa attivit\u00e0, ospitando Samoa e Tonga e intervallando questi match con un tour interno all'arcipelago. "}
{"id": "1903773", "revid": "2519", "url": "https://it.wikipedia.org/wiki?curid=1903773", "title": "Regione Settentrionale (Ghana)", "text": "La Regione Settentrionale (ufficialmente Northern Region, in inglese) \u00e8 una regione del Ghana. Ha capoluogo Tamale. Al censimento del 2010 la popolazione era pari a 2.479.461 abitanti (dati del 2010).\nFino al 2018 la regione Settentrionale aveva una superficie di 70.384\u00a0km\u00b2 ed era la regione pi\u00f9 grande del paese, nel 2018 il territorio venne diviso in tre regioni, la Settentrionale, la regione di Savannah e la regione Nord Est.\nDistretti.\nLa Regione Settentrionale \u00e8 suddivisa in 16 distretti:"}
{"id": "1903774", "revid": "228587", "url": "https://it.wikipedia.org/wiki?curid=1903774", "title": "Heartbreak Hotel", "text": ""}
{"id": "1903781", "revid": "2519", "url": "https://it.wikipedia.org/wiki?curid=1903781", "title": "Regione Occidentale (Ghana)", "text": "La Regione Occidentale (ufficialmente Western Region, in inglese) \u00e8 una regione del Ghana. Ha capoluogo Sekondi-Takoradi. Con una superficie complessiva di 23.921\u00a0km\u00b2 e una popolazione di abitanti (dati del 2010).\nDistretti.\nLa Regione Occidentale \u00e8 suddivisa in 14 distretti:"}
{"id": "1903782", "revid": "149485", "url": "https://it.wikipedia.org/wiki?curid=1903782", "title": "Altopiano del Valdaj", "text": ""}
{"id": "1903787", "revid": "2190409", "url": "https://it.wikipedia.org/wiki?curid=1903787", "title": "Iperuricemia", "text": "Liperuricemia \u00e8 la presenza nel sangue di un'elevata concentrazione plasmatica di acido urico, superiore al limite massimo di uricemia considerato nella norma, equivalente a 6,2 mg/dL nel sesso femminile e a 7 mg/dL in quello maschile. Nelle condizioni di pH del fluido corporeo, l'acido urico esiste in gran parte come urato, la forma ionica.\nLa quantit\u00e0 di urato nel corpo dipende dall'equilibrio tra la quantit\u00e0 di purine consumate negli alimenti, la quantit\u00e0 di urato sintetizzata nel corpo (ad es. attraverso il ricambio cellulare) e la quantit\u00e0 di urato escreto nelle urine o attraverso il tratto gastrointestinale.\nEziologia.\nMolti fattori contribuiscono all'iperuricemia, tra cui genetica, insulino-resistenza, sovraccarico di ferro, ipertensione, ipotiroidismo, malattie renali croniche, obesit\u00e0, dieta, uso di diuretici (ad es. Tiazidi, diuretici dell'ansa) e consumo di bevande alcoliche in eccesso. Di questi, il consumo di alcol \u00e8 il pi\u00f9 importante.\nLe cause dell'iperuricemia possono essere classificate in tre tipi funzionali:\nAumento della produzione di acido urico.\nLe cause dell'aumento della produzione includono alti livelli di purina nella dieta e aumento del metabolismo delle purine. Una dieta ricca di purine \u00e8 una rara causa di iperuricemia. La dieta da sola in genere non \u00e8 sufficiente per causare iperuricemia. Gli alimenti ricchi di purine, adenina e ipoxantina possono essere pi\u00f9 potenti nell'esacerbazione dell'iperuricemia Vari studi hanno scoperto che livelli pi\u00f9 elevati di acido urico sono associati positivamente al consumo di carne e frutti di mare e inversamente associati al consumo di latticini. Uno studio del 2011 basato sullo studio sulla salute di alcuni uomini di Shanghai ha riportato una significativa associazione con l'assunzione di proteine da fonti animali e nessuna associazione con l'assunzione di proteine da fonti vegetali.\nL'iperuricemia \u00e8 una complicanza comune del trapianto di organi solidi. La sindrome da lisi tumorale produce livelli estremi di acido urico, portando principalmente all'insufficienza renale. A volte l'accumulo di acido urico pu\u00f2 essere una conseguenza della terapia anti-tumorale. Inoltre alcuni farmaci come la pirazinamide possono indurre tale disfunzione metabolica.\nL'accumulo pu\u00f2 avvenire per un difetto congenito causato da deficit o variazioni dell'enzima ipoxantina-guanina fosforibosiltransferasi (HGPRT).\nLa sindrome di Lesch-Nyhan \u00e8 anche associata a livelli estremamente alti di acido urico. \u00c8 una malattia a carattere recessivo legato al cromosoma X . La forma acquisita, molto pi\u00f9 comune, pu\u00f2 decorrere in maniera asintomatica o manifestarsi come gotta.\nDiminuzione dell'escrezione di acido urico.\nLe cause della riduzione dell'escrezione comprendono malattie renali, alcuni farmaci che competono per l'escrezione con acido urico.\nI principali farmaci che contribuiscono all'iperuricemia mediante riduzione dell'escrezione sono gli antiuricosurici primari. Altri farmaci e agenti includono diuretici, salicilati, pirazinamide, etambutolo, acido nicotinico, ciclosporina e agenti citotossici.\nIl gene SLC2A9 codifica una proteina che aiuta a trasportare l'acido urico nel rene. \u00c8 noto che diversi polimorfismi a singolo nucleotide di questo gene hanno una correlazione significativa con l'acido urico nel sangue. L'iperuricemia che si associa all'osteogenesi imperfetta ha dimostrato di essere associata a una mutazione in GPATCH8 usando il sequenziamento dell'esoma.\nUna dieta chetogenica pu\u00f2 compromettere la capacit\u00e0 del rene di espellere l'acido urico, a causa della concorrenza per il trasporto tra acido urico e chetoni.\nI livelli elevati di piombo nel sangue sono significativamente correlati sia alla compromessione della funzionalit\u00e0 renale che all'iperuricemia (sebbene la relazione causale tra queste correlazioni non sia nota). In uno studio su oltre 2500 persone residenti a Taiwan, un livello di piombo nel sangue superiore a 7,5 microg / dL aveva un rapporto di probabilit\u00e0 di 1,92 (IC 95%: 1,18-3,10) di causare disfunzione renale e 2,72 (IC 95%: 1,64 -4,52) di causare iperuricemia.\nTipo misto.\nLe cause dell'iperuricemia di tipo misto agiscono sia aumentando la produzione che diminuendo l'escrezione di acido urico.\nL'elevata assunzione di alcol (etanolo) \u00e8 una causa significativa di iperuricemia. L'etanolo aumenta la produzione di acido urico aumentando la produzione di acido lattico, (acidosi lattica). L'etanolo aumenta anche le concentrazioni plasmatiche di ipoxantina e xantina attraverso l'accelerazione della degradazione dei nucleotidi di adenina ed \u00e8 un possibile debole inibitore della xantina deidrogenasi. Come sottoprodotto del suo processo di fermentazione, la birra contribuisce inoltre alla formazione di purine. L'etanolo riduce l'escrezione di acido urico promuovendo la disidratazione e (raramente) la chetoacidosi clinica.\nUn elevato apporto dietetico di fruttosio contribuisce significativamente all'iperuricemia. In un ampio studio condotto negli Stati Uniti, il consumo di quattro o pi\u00f9 bevande analcoliche zuccherate al giorno ha fornito un rapporto di probabilit\u00e0 di 1,82 per l'iperuricemia. L'aumento della produzione di acido urico \u00e8 il risultato dell'interferenza, da parte di un prodotto del metabolismo del fruttosio, nel metabolismo delle purine. Questa interferenza ha una duplice azione, sia aumentando la conversione dell'ATP in inosina e quindi l'acido urico, sia aumentando la sintesi di purina. Il fruttosio inibisce anche l'escrezione di acido urico, apparentemente competendo con acido urico per l'accesso alla proteina di trasporto SLC2A9. L'effetto del fruttosio nella riduzione dell'escrezione di acido urico \u00e8 aumentato nelle persone con predisposizione genetica all'iperuricemia e / o alla gotta.\nLa fame induce il corpo a metabolizzare i propri tessuti (ricchi di purine) per produrre energia. Pertanto, come una dieta ad alto contenuto di purine, la fame aumenta la quantit\u00e0 di purina convertita in acido urico. Una dieta ipocalorica senza carboidrati pu\u00f2 indurre iperuricemia estrema; includendo alcuni carboidrati (e riducendo le proteine) riduce il livello di iperuricemia. La fame compromette anche la capacit\u00e0 del rene di espellere l'acido urico, a causa della concorrenza per il trasporto tra acido urico e chetoni\nDiagnosi.\nL'iperuricemia pu\u00f2 essere rilevata mediante esami del sangue e delle urine.\nTrattamento.\n\u00c8 noto che la precipitazione dei cristalli di acido urico e, al contrario, la loro dissoluzione, dipendono dalla concentrazione di acido urico in soluzione, dal pH, dalla concentrazione di sodio e dalla temperatura. I trattamenti stabiliti rispondono a questi parametri.\nConcentrazione.\nSeguendo il principio di Le Chatelier, abbassare la concentrazione ematica di acido urico pu\u00f2 consentire a qualsiasi cristallo esistente di acido urico di dissolversi gradualmente nel sangue, da cui l'acido urico disciolto pu\u00f2 essere escreto. Mantenere una concentrazione sanguigna pi\u00f9 bassa di acido urico in modo simile dovrebbe ridurre la formazione di nuovi cristalli. Se la persona ha gotta cronica o tophi noto, potrebbero essersi accumulate grandi quantit\u00e0 di cristalli di acido urico nelle articolazioni e in altri tessuti e potrebbe essere necessario un uso aggressivo e / o di lunga durata di farmaci.\nI farmaci pi\u00f9 spesso usati per trattare l'iperuricemia sono di due tipi: inibitori della xantina ossidasi (allopurinolo) e uricosurici. Gli inibitori della xantina ossidasi riducono la produzione di acido urico, interferendo con la xantina ossidasi. Gli uricosurici aumentano l'escrezione di acido urico, riducendo il riassorbimento di acido urico dopo che i reni lo hanno filtrato dal sangue. Alcuni di questi farmaci sono usati come indicato, altri sono usati off-label. Diversi altri tipi di farmaci possono essere utilizzati nel trattamento dell'iperuricemia. Nelle persone in emodialisi, sevelamer pu\u00f2 ridurre significativamente l'acido urico sierico, apparentemente assorbendo urato nell'intestino. [26] Nelle donne, l'uso di pillole contraccettive orali combinate \u00e8 significativamente associato con acido urico sierico inferiore.\nI trattamenti non farmacologici per l'iperuricemia comprendono una dieta a basso contenuto di purine e una variet\u00e0 di integratori alimentari. Il trattamento con sali di litio \u00e8 stato utilizzato poich\u00e9 il litio migliora la solubilit\u00e0 dell'acido urico. In soggetti affetti da moderata iperuricemia asintomatica, l'utilizzo di un integratore a base di quercetina, prunus cerasus e vitamina C ha dimostrato avere attivit\u00e0 ipouricemizzante, invenzione brevettata di Giorgio Maggiani.\npH.\nLe terapie che alterano il pH delle urine, per scoraggiare una possibile complicazione della terapia uricosurici, impedendo la formazione di calcoli renali di acido urico a causa di un aumento dell'acido urico nelle urine ( nefrolitiasi). I farmaci che hanno un effetto simile includono acetazolamide.\nTemperatura.\nLa bassa temperatura \u00e8 un fattore scatenante della gotta acuta: un esempio potrebbe essere una giornata trascorsa in piedi in acqua fredda, seguita da un attacco di gotta la mattina successiva. Si ritiene che ci\u00f2 sia dovuto alla precipitazione dei cristalli di acido urico,dipendente dalla temperatura, nei tessuti. Pertanto, uno degli obiettivi della prevenzione \u00e8 mantenere calde mani e piedi e immergersi in acqua calda pu\u00f2 essere terapeutico.\nPrognosi.\nI livelli aumentati di acido urico predispongono alla gotta e, se molto elevata, all'insufficienza renale. La sindrome metabolica si presenta spesso con iperuricemia. La prognosi \u00e8 buona con il consumo regolare di allopurinolo.\nLe persone con gotta, e di conseguenza l'iperuricemia, hanno significativamente meno probabilit\u00e0 di sviluppare il morbo di Parkinson, a meno che l'iperuricemia non richieda anche i diuretici."}
{"id": "1903788", "revid": "181699", "url": "https://it.wikipedia.org/wiki?curid=1903788", "title": "Gestione del capitale umano", "text": "La gestione del capitale umano (in inglese: Human Capital Management Service) nell'ambito delle risorse umane, indica una serie di interventi di pianificazione, formazione e valutazione del personale, basati su strumenti e tecniche di lavoro utili ad analizzare i comportamenti, le personalit\u00e0 e le caratteristiche relazionali degli individui nel contesto lavorativo.\nEsempi di intervento comprendono"}
{"id": "1903789", "revid": "6923", "url": "https://it.wikipedia.org/wiki?curid=1903789", "title": "Beehive", "text": "Il Beehive, ufficialmente Executive Wing of Parliament, \u00e8 un palazzo di Wellington, parte del sistema di edifici che ospitano il Parlamento e il Governo della Nuova Zelanda, ed \u00e8 sede degli uffici del Primo ministro oltre che di alcuni ministeri. Il nome, dovuto alla somiglianza dell'edificio con un tipico alveare, \u00e8 spesso utilizzato come metonimia per indicare il governo neozelandese.\nA partire dal 2015 \u00e8 stato riconosciuto come parte dell'Heritage New Zealand di categoria I; inoltre una sua versione stilizzata \u00e8 presente sulla banconota da 20 dollari neozelandesi.\nStoria.\nNegli anni '60 a causa della mancanza di spazio, oltre che per la sismologia della zona, si decise di riconsiderare il progetto originale per la costruzione dei palazzi governativi; si apr\u00ec un dibattito: da una parte si voleva completare il progetto neoclassico originale di John Campbell, mentre dall'altra si voleva portare avanti la costruzione di un edificio pi\u00f9 moderno. Nel 1963 il Governo, su impulso dell'architetto Fergus Sheppard, invit\u00f2 quindi sir Basil Spence, che nel corso dell'anno successivo present\u00f2 il bozzetto di una torre conica a pianta circolare. Per il suo aspetto peculiare l'edificio fu subito ribattezzato Beehive, che in inglese si pu\u00f2 tradurre con alveare.\nDopo alcuni adeguamenti strutturali ad opera del Ministero dei lavori, la costruzione dell'edificio inizi\u00f2 nel 1969 e coinvolse un elevato numero di imprese e di ingegneri.\nIl 28 febbraio 1977 la regina Elisabetta II, durante una visita nei territori del Reame del Commonwealth in occasione del giubileo d'argento, svel\u00f2 una placca nella sala principale mentre l'inaugurazione ufficiale fu tenuta dal Primo ministro Robert Muldoon nel maggio dello stesso anno. Il Governo si spost\u00f2 nel corso del 1979 e l'edificio fu completato nel 1981.\nTra il 2001 e il 2006 lo studio di architetti Warren and Mahoney port\u00f2 avanti un piano di ristrutturazione dell'edificio e di ammodernamento degli interni."}
{"id": "1903792", "revid": "729019", "url": "https://it.wikipedia.org/wiki?curid=1903792", "title": "Brabham BT53", "text": "La Brabham BT53 \u00e8 una monoposto di Formula 1 realizzata dal team inglese Brabham e ha preso parte al campionato mondiale del 1984.\nIl team britannico, campione del mondo piloti uscente, non modific\u00f2 sostanzialmente la propria filosofia tecnica e mise in pista un'auto con poche variazioni rispetto al modello BT52.\nLa Brabham soffr\u00ec lo strapotere della McLaren con motore TAG Porsche (12 vittorie su 16 gare) e si aggiudic\u00f2 solo due gare nella trasferta di met\u00e0 campionato in Nordamerica con Nelson Piquet. Il pilota brasiliano conquist\u00f2 per\u00f2 ben nove pole position e 4 giri veloci in gara.\nLa vettura.\nLa nuova BT53 presentava come principale differenza la modifica delle \"pance\" a lato abitacolo, ora pi\u00f9 lunghe, per ovviare ad alcuni inconvenienti dell'anno prima.\nI serbatoi della vettura furono ridotti a 220 litri, come da regolamento ed eliminato il bocchettone per il rifornimento rapido in corsa, vietato dai regolamenti.\nTale vettura presentava come principale caratteristica l'utilizzo della fibra di carbonio per la realizzazione del telaio, soluzione adottata dalla McLaren sin dal 1981.\nLa monoposto montava pneumatici Michelin."}
{"id": "1903796", "revid": "729019", "url": "https://it.wikipedia.org/wiki?curid=1903796", "title": "Brabham BT54", "text": "Per la stagione 1985, la Brabham, realizz\u00f2 una vettura, naturale evoluzione degli ultimi due modelli, la BT52 (1983) e la BT53 (1984).\nLa scuderia adott\u00f2 pneumatici Pirelli e mantenne il motore BMW M12/13 1.5 L4 turbo.\nGrazie al potente propulsore tedesco Piquet ottenne buoni risultati, con una pole position in Olanda e la vittoria al GP di Francia, ma la squadra rimase comunque esclusa dalla lotta per il titolo, questione che coinvolgeva solamente la McLaren e la Ferrari.\nLa BT54 fu utilizzata anche nel Gran Premio di Gran Bretagna 1986 da Riccardo Patrese, con la speranza di ottenere risultati migliori rispetto al deludente modello BT55."}
{"id": "1903797", "revid": "287204", "url": "https://it.wikipedia.org/wiki?curid=1903797", "title": "Engels (disambigua)", "text": "Persone.\nEngels \u00e8 un cognome tedesco che indica vari personaggi:"}
{"id": "1903800", "revid": "182193", "url": "https://it.wikipedia.org/wiki?curid=1903800", "title": "Brabham BT55", "text": "La Brabham BT55 \u00e8 una vettura monoposto di Formula 1, costruita dal team Brabham per prendere parte alla stagione 1986. Progettata da Gordon Murray, pur se ricca di soluzioni estreme ed innovative, si rivel\u00f2 una macchina poco veloce e inaffidabile, capace di ottenere appena due punti iridati. \nIl concetto progettuale venne poi ripreso due anni dopo da Murray per la McLaren MP4/4, che domin\u00f2 il campionato 1988 vincendo 15 gare su 16. \nI piloti erano Riccardo Patrese ed Elio De Angelis; quest'ultimo vi trov\u00f2 la morte, a seguito di un incidente in una sessione di prove, venendo poi sostituito da Derek Warwick.\nLa vettura.\nIl progettista Gordon Murray disegn\u00f2 una vettura totalmente nuova rispetto alle precedenti, marcatamente lunga, larga e bassa, che obbligava il pilota in posizione quasi sdraiata e per questo fu soprannominata \"sogliola\". Allo scopo si costrinsero i tecnici BMW a riprogettare il motore inclinandolo di 72\u00b0 su un fianco, per poterlo installare sulla vettura, nel tentativo di rendere pi\u00f9 \"puliti\" i flussi d'aria che investono il corpo macchina durante il movimento e ottenere una maggiore deportanza.\nIl telaio era tutto in fibra di carbonio, una soluzione inedita per la Brabham: le vetture del triennio precedente avevano utilizzato un telaio misto con vasca inferiore in alluminio e superiore in carbonio, tecnica introdotta dalla Ensign nel 1981-82, ma dismessa da quasi tutti i team gi\u00e0 dal 1984-85.\nLa stagione.\nSin dai primi test la vettura dimostr\u00f2 grandissimi problemi di maneggevolezza, distribuzione dei pesi ed efficienza motoristica. \nLa posizione dei radiatori troppo avanzata inficiava la trazione al posteriore, gi\u00e0 poco performante per via del grande passo (nettamente il pi\u00f9 lungo del parco partenti), legato alla forma stretta e bassa del telaio, il quale era stato particolarmente allungato nella zona del serbatoio di carburante. \nL'intrinseca bont\u00e0 del motore, che aveva vinto il titolo mondiale solo tre anni prima, venne invece vanificata dalle scelte tecniche del team. Il basamento era stato infatti conformato per permettere l'inclinazione di 72\u00b0; a ci\u00f2 non erano per\u00f2 corrisposte significative modifiche alla testa e ai cilindri. L'innovativa dotazione di un sistema elettronico di accensione e di gestione della pressione di sovralimentazione del turbo \"cozzava\" inoltre con la presenza dell'ormai datata iniezione meccanica Bosch-Kugelfischer, assai meno performante nella gestione della combustione e dei consumi rispetto alla Bosch-Motronic della TAG-Porsche e all'Hitachi della Honda. La riduzione della dimensione del serbatoio di benzina a 195 litri (dai 220 del 1984-85) fece poi s\u00ec che il motore dovesse spesso girare \"magro\", risultando dunque ancor meno performante. Problemi afflissero anche la lubrificazione: quando la macchina affrontava curvoni a destra l'olio tendeva infatti a non tornare nel basamento a causa della forza centrifuga. Quanto al nuovo cambio trasversale a 7 marce prodotto dalla casa americana Weissmann, si rivel\u00f2 fragile e difficile da mettere a punto.\nIl telaio in fibra di carbonio, che pure avrebbe dovuto rappresentare un aiuto nella corretta distribuzione dei pesi, doveva per\u00f2 fare i conti con le caratteristiche del motore BMW, non abbastanza rigido per sostenere da solo il retrotreno: in tale sezione si dovette quindi far ricorso a un pesante telaietto supplementare, che infici\u00f2 ulteriormente i bilanciamenti della BT55.\nTante criticit\u00e0 minarono irrimediabilmente la competitivit\u00e0 della vettura, che si trov\u00f2 sistematicamente ad inseguire le Benetton e talvolta anche le Arrows, entrambe dotate di un motore BMW \"clienti\", pi\u00f9 vecchio e teoricamente meno prestante.\nSolo alla terza gara, il Gran Premio di San Marino, Patrese conquist\u00f2 un punto con un sesto posto, ma il confronto con la Benetton di Gerhard Berger (terza al traguardo) fu impietoso.\nQualche modifica agli scarichi e alla distribuzione dei pesi arriv\u00f2 per il Gran Premio di Monaco, in vista del quale si presagiva che una vettura cos\u00ec lunga avrebbe incontrato ancor pi\u00f9 difficolt\u00e0, dovendo districarsi in un circuito stretto e tortuoso. Invece Patrese riusc\u00ec a qualificarsi sesto e lottare a lungo per i punti prima di ritirarsi per l'ennesimo guasto al cambio.\nL'ottimismo generato da queste due gare fu cancellato quando, durante i test collettivi a Le Castellet, De Angelis perse la vita in un incidente, forse causato dal cedimento dell'alettone posteriore. Il team valut\u00f2 anche l'idea di ritornare alla BT54 del 1985 e ai vecchi motori \"verticali\", ma per vari motivi questo non fu possibile, salvo per il Gran Premio di Gran Bretagna e per il solo Patrese. A sostituire De Angelis a partire dalle gare americane fu chiamato Derek Warwick.\nIn un contesto di squadra caotico e incapace di venire a capo dei problemi, Gordon Murray decise di passare alla McLaren per seguire un programma di auto stradale. Tre anni dopo lui e Steve Nichols ripresero alcuni dei concetti-base del progetto BT55 per la McLaren MP4/4, che si aggiudic\u00f2 il mondiale 1988 vincendo 15 gare su 16.\nA luglio la BMW decise di annunciare il ritiro dalla Formula 1 a fine stagione; la Brabham per\u00f2 impose alla casa bavarese di continuare a fornire i motori anche nel 1987 secondo il contratto vigente. I vecchi propulsori \"verticali\" furono tutti ceduti al preparatore svizzero Heini Mader: ribattezzati \"Megatron\", vennero utilizzati dalla Arrows nel 1987-88."}
{"id": "1903805", "revid": "1543377", "url": "https://it.wikipedia.org/wiki?curid=1903805", "title": "Chiesa di Sant'Andrea (Gibilterra)", "text": "La chiesa di Sant'Andrea (in inglese \"church of Saint Andrew\") \u00e8 un edificio di culto protestante e fa parte della Chiesa di Scozia. Si trova in 29 Scud Hill.La costruzione incominci\u00f2 nel 1853 e venne aperta per la prima messa nel maggio 1854. Venne costruita per i soldati scozzesi di stanza a Gibilterra ed oggi accoglie tutti i fedeli presbiteriani di Gibilterra.Dal 2003 il reverendo scozzese Stewart Lamont \u00e8 a capo della chiesa di Sant'Andrea."}
{"id": "1903806", "revid": "83531", "url": "https://it.wikipedia.org/wiki?curid=1903806", "title": "Brabham BT56", "text": "La Brabham BT56 \u00e8 una monoposto da competizione prodotta dalla Brabham, che partecip\u00f2 al campionato mondiale di Formula 1 1987.\nStoria del progetto.\nDopo il fallimento del progetto BT55 e il passaggio di Gordon Murray alla McLaren la Brabham realizz\u00f2 la BT56.\nRispetto alla BT55, la vettura era pi\u00f9 convenzionale, ma non fu particolarmente brillante, dovendo comunque fare i conti con il poco efficace motore BMW inclinato, lo stesso realizzato per la vettura precedente. Questo perch\u00e9 la BMW, intenzionata a ritirarsi, era stata costretta da Bernie Ecclestone a rispettare il contratto di fornitura dei motori. Cosa che la BMW fece, ma senza sviluppi.\nIl pilota Riccardo Patrese venne affiancato da Andrea De Cesaris: ognuno dei due piloti ottenne un terzo posto. Per il romano fu l'unico arrivo a punti della stagione, mentre Patrese ottenne qualcosa di pi\u00f9. Il team termin\u00f2 nono in classifica costruttori con 10 punti. L'abbandono dello sponsor Parmalat e della BMW, l'interesse calante di Ecclestone, che ormai si concentrava sul business complessivo della F1, per la gestione di una squadra, oltre alla turbativa legata al cambio di regolamento sui motori portarono la Brabham a saltare una stagione, il 1988. Non c'era stato modo di finalizzare un contratto per un motore competitivo, e nel corso dell'anno di pausa, Ecclestone vendette la squadra allo svizzero Joachim Luthi.\nLa vettura aveva il telaio integralmente in fibra di carbonio e non aveva altre peculiarit\u00e0."}
{"id": "1903809", "revid": "28592", "url": "https://it.wikipedia.org/wiki?curid=1903809", "title": "Volkonsky", "text": ""}
{"id": "1903811", "revid": "169529", "url": "https://it.wikipedia.org/wiki?curid=1903811", "title": "Volkonskij", "text": "La famiglia Volkonskij, \u00e8 una famiglia appartenente alla nobilt\u00e0 russa, che si ipotizza discenda dai Ruriki. Ereditarono da questi alcune terre nei pressi del fiume Volkon nei secoli delle invasioni mongole; secondo il testo dell'Almagro del 1843, per secoli i Rurik contestarono la legittimit\u00e0 del titolo principesco ai Volkonskij. Si ritiene che Oleg I di Chernigov, della dinastia dei Rurik, ed il principe Michele Vsevolodovic Chernigovskij, giustiziato nel 1246, siano tra gli antenati di questa famiglia. Il figlio minore di Michele eredit\u00f2 propriet\u00e0 presso Tarusa ed il pronipote di questi si mosse verso la regione dell'Aleksinsky dove compr\u00f2 terre sulle rive del fiume Volkona (Volkchona). \nIn ogni caso, bench\u00e9 stabilitisi a Mosca fin dal XVI secolo, non vennero considerati come discendenti dei Rurik nella stesura del Libro di velluto, compilato tra il 1682 ed il 1687."}
{"id": "1903815", "revid": "6923", "url": "https://it.wikipedia.org/wiki?curid=1903815", "title": "RAC rally", "text": ""}
{"id": "1903818", "revid": "6923", "url": "https://it.wikipedia.org/wiki?curid=1903818", "title": "Rally RAC", "text": ""}
{"id": "1903821", "revid": "118229899", "url": "https://it.wikipedia.org/wiki?curid=1903821", "title": "Daniele Maggioni", "text": "Biografia.\nHa studiato alla Scuola di Cinema di Milano. Nel 1984 con Silvio Soldini e Luca Bigazzi ha fondato la casa di produzione Bilicofilm denominata poi Monogatari dal 1989. In questo periodo ha prodotto i primi film di Silvio Soldini, dal cortometraggio \"Giulia in ottobre\" fino al primo lungometraggio \"L'aria serena dell'Ovest\" (1989). Successivamente per la regia di Sivio Soldini ha prodotto \"Un'anima divisa in due\" (1984) che vinse la Coppa Volpi alla Mostra Internazionale d'Arte Cinematografica di Venezia e poi \"Le acrobate\" (1987) e \"Pane e tulipani\" (1999), con cui vinse nove David di Donatello.\n\u00c8 stato tra i soci fondatori di Doc/it, Associazione dei documentaristi italiani, di API, Autori Produttori Italiani e di Moviementu, Rete Cinema Sardegna.\nNel 2000 ha chiuso la sua esperienza con la societ\u00e0 Monogatari e ha prodotto il film d'esordio di Cesare Cicardini \"La precisione del caso\" e per la casa di produzione Studio Azzurro il film di Paolo Rosa \"Il mnemonista\". Nel 2002 ha prodotto con Mario Castagna il film \"Forza cani\" di Marina Spada. Nel 2006 ha scritto e prodotto un altro film di Marina Spada, \"Come l'ombra\" presentato con successo al Festival di Venezia e al Festival di Toronto e premiato per la miglior regia al Festival cinematografico di Mar del Plata nel 2007. \nDal 2001 al 2009 \u00e8 stato direttore della Scuola di Cinema Televisione e Nuovi Media di Milano.\nHa scritto con Maria Grazia Perria la sceneggiatura del film \"Il mio domani\" per la regia di Marina Spada e presentato in concorso al Festival Internazionale del film di Roma nel 2011.\nNel 2011 ha diretto il suo primo lungometraggio \"Tutto Bene\", scritto con a Maria Grazia Perria e prodotto da Mario Castagna per Altamarea film. Il film \u00e8 stato presentato in anteprima nel 2011 al Festival Filmmaker.\nNel 2015 ha prodotto il film d'esordio di Monica Castiglioni \"Miriam il diario,\" presentato nello stesso anno a Festival Filmmaker di Milano. Nel 2017 ha realizzato il suo secondo lungometraggio \"Nel mondo grande e terribile\", in co-regia con Maria Grazia Perria e Laura Perini sulla via e sul pensiero di Antonio Gramsci."}
{"id": "1903822", "revid": "144796", "url": "https://it.wikipedia.org/wiki?curid=1903822", "title": "Sergej Grigor'evi\u010d Volkonskij", "text": "Biografia.\nEra il sesto ed ultimo figlio di Grigorij Sem\u00ebnovi\u010d Volkonskij, e di sua moglie, la principessa Aleksandra Nikolaevna Repnina. Tra i suoi fratelli, oltre al primogenito Nikolaj Grigorjevi\u010d Repnin-Volkonskij, si annoverano Aleksandr (1778-1780), Nikita, Grigori (1782-1783) e Sofia.\nCarriera.\nIntraprese la carriera militare. Nel 1796 entr\u00f2 nella cavalleria, combatt\u00e9 contro i francesi (1806-1807) e contro i turchi (1810-1811).\nFu comandante della 19\u00aa brigata di cavalleria sotto il comando di Ferdinand von Wintzingerode durante la campagna di Russia (1812) e si distinse nella battaglia di Beresina e la battaglia di Laon. Fu governatore militare della citt\u00e0 di Reims nel 1814.\n\u00c8 stato l'unico generale che ha preso parte al movimento decabrista. Il 5 gennaio 1826 \u00e8 stato arrestato con l'accusa di ribellione del reggimento di fanteria \u010cernigov, e venne portato a San Pietroburgo e imprigionato nella fortezza di Pietro e Paolo.\nCondannato in I grado, fu spogliato di rango e nobilt\u00e0. La sua condanna a morte venne trasformata in 20 anni di lavoro forzato in Siberia. Fu rilasciato solo nel 1856, alla morte dello Zar Nicola I. Mentre si trovava in Francia (1861) fu raggiunto, commosso, dalla notizia dell'abolizione della Servit\u00f9 della Gleba nel suo paese.\nMassone, iniziato nel 1812 nella Loggia degli \"Amici riuniti\", fu uno dei fondatori della Loggia \"Le Tre Virt\u00f9\" nel 1815, della quale fu dapprima secondo Sorvegliante e poi Maestro venerabile, il 30 giugno 1814 ricevette il grado di Eletto nella Loggia della \"Sfinge\", a partire dal 1817 fu Maestro scozzese nella Loggia \"Alessandro del Leone d'Oro\", fu membro del Capitolo della \"Fenice\" e membro d'onore della Loggia degli \"Amici riuniti\" nel 1820. Rimase massone fino alla proibizione della Massoneria e alla chiusura delle Logge nel 1822. \nMatrimonio.\nSpos\u00f2, il 5 ottobre 1824, Marija Nikolaevna Raevskaja (1805-1863), figlia di Nikolaj Nikolaevi\u010d Raevskij, che lo raggiunse nell'esilio. Ebbero quattro figli:"}
{"id": "1903829", "revid": "1305772", "url": "https://it.wikipedia.org/wiki?curid=1903829", "title": "Moschea Ibrahim-al-Ibrahim", "text": "La moschea Ibrahim-al-Ibrahim, conosciuta anche come moschea di Fahd bin Abdulaziz al-Saud o moschea dei Custodi delle Sante Moschee \u00e8 una moschea nella punta meridionale di Gibilterra sull'Europa Point. La moschea \u00e8 stata costruita grazie ai finanziamenti di re Fahd dell'Arabia Saudita e per costruirla ci sono voluti due anni al costo di circa 5 milioni di sterline. \u00c8 stata inaugurata ufficialmente l'8 agosto 1997. La moschea serve per il 7% dei gibilterrini di religione musulmana che sono circa 2.000 provenienti soprattutto dal vicino Marocco. La moschea \u00e8 costituita da un complesso che ha una scuola bilingue inglese-arabo, libreria e sala di lettura."}
{"id": "1903830", "revid": "80339", "url": "https://it.wikipedia.org/wiki?curid=1903830", "title": "Stenka Razin", "text": ""}
{"id": "1903832", "revid": "80339", "url": "https://it.wikipedia.org/wiki?curid=1903832", "title": "Stepan Timofeyevich Razin", "text": ""}
{"id": "1903834", "revid": "254059", "url": "https://it.wikipedia.org/wiki?curid=1903834", "title": "Storia di Magasa", "text": "Magasa fu abitata ancora in epoca preistorica e trae le sue origini da un insediamento degli Stoni e dei Galli Cenomani. Con la piccola frazione di Cadria fu occupata dai Romani e dai Longobardi poi per sei secoli, dal 1100 circa al 1805, fu dominio dei Conti Lodron, nobili \"\"Signori\" feudali della Valle del Chiese e sottoposta all'amministrazione della citt\u00e0 di Trento alla quale fu legata fino al 1934.\nLa mancanza di lavoro in loco fu la causa, verso la fine dell'Ottocento primi Novecento, del fenomeno dell'emigrazione, temporanea prima permanente poi, verso gli Stati Uniti d'America.\nStoria di un assassinio.\nPer Magasa e in generale per tutti i paesi della Val Vestino il 1700 fu un secolo difficile non solo per il continuo alternarsi di guerre e conseguenti invasioni di truppe nemiche, ma anche per le frequenti carestie, infezioni epidemiche e soprattutto per la diffusa criminalit\u00e0 dovuta alla debolezza dei governi locali, veneziano e vescovile, incapaci di far rispettare le leggi.\nQuesto stato di generale insicurezza sociale spinse gli abitanti a fortificare l'abitato: alle entrate furono posti cancelli in legno ed in ferro, chiamati \"restei\", sorvegliati da armati; mentre in ogni casa furono aperte delle feritoie ad imbuto, dette \"spiarole\", al fine di poter sorvegliare in sicurezza il transito nelle strade di persone sospette ed eventualmente sparare contro malintenzionati rimanendo ben protetti oltre il muro.\nIl fatto criminale avvenne nella notte fra il 24 e il 25 settembre del 1759, quando il parroco di Magasa, don Ascanio Glisenti di Vestone, fu barbaramente decapitato a scopo di rapina dal mugnaio locale, originario della Repubblica di Venezia e dalle generalit\u00e0 sconosciute.\nL'omicidio suscit\u00f2 una sincera commozione e un grande scalpore sia in paese che nei territori vicini. A memoria d'uomo, nella comunit\u00e0 di Magasa non si ricordava un crimine cos\u00ec efferato e rivolto poi contro un sacerdote. La testimonianza dell'accaduto fu raccolta da padre Cipriano Gnesotti, religioso presso il convento dei Cappuccini di Condino ed eminente figura di appassionato della storia delle Giudicarie.\nDon Ascanio Glisenti fu sepolto nella chiesa curata di sant'Antonio abate di Magasa il 28 settembre dal rettore di Val Vestino don Lorenzo Giovanni Viani di Turano, mentre il nostro mugnaio assassino, processato a Lodrone nello stesso anno, fu a sua volta decapitato, previo taglio della mano destra!\nAl servizio dei Lodron.\nNei secoli passati Magasa e le altre sei comunit\u00e0 rurali della Valvestino furono dominio dei Lodrone, detti anche semplicemente alla trentina: Lodron. Quest'antica, ricca e potente famiglia nobiliare originaria della Valle del Chiese, probabilmente nell'omonimo villaggio, e soggetta alla potest\u00e0 del principe vescovo di Trento, dett\u00f2 legge su questo territorio montagnoso ininterrottamente per oltre seicento anni dal 1100 circa fino agli inizi dell'Ottocento.\nInsediati stabilmente nei palazzi del Caffaro, Bavaria di Lodrone, nei castelli di San Giovanni di Bondone, Santa Barbara di Lodrone e Castel Romano di Pieve di Bono, mantennero un legame molto stretto con la Valle, il feudo pi\u00f9 antico fra tutti quelli posseduti, tanto che negli atti amministrativi e notarili erano soliti chiamarsi \"Signori della Val Vestino\".\nIl primo documento che comprova l'appartenenza della Valle alla consorteria di Lodrone risale al 4 giugno del 1189 quando a Storo nella chiesa di San Floriano, sette rappresentanti delle pi\u00f9 note famiglie storesi strinsero fra di loro un patto per la divisione consensuale del castello di Lodrone e delle propriet\u00e0 che Calapino, cavaliere di Lodrone e vassallo della potente famiglia guelfa degli Appiano di Bolzano, possedeva nella Valvestino.\nNei secoli successivi si susseguirono da parte degli \"avvocati\" del principe vescovo di Trento varie investiture di conferma alla casata lodronea per il feudo valvestinese: l'ultima risale al 1396. Secondo gli storici il vero fondatore della potenza della dinastia fu Paride (1380-1439), detto il Grande, abile e feroce guerriero al soldo di Venezia, i cui due figli Giorgio (1400-1461) e Pietro (+1485), pure condottieri al servizio della Serenissima, nel 1452 furono creati Conti del Sacro Romano Impero Germanico. In quel periodo la Contea di Lodrone comprendeva anche il territorio di Riccomassimo, Darzo e Bondone.\nIl conte Giorgio Lodron, fondatore del ramo di Castel Lodrone, sar\u00e0 il promotore nel 1456 della tentata riconquista armata del villaggio di Droane appartenente al Comune di Tignale. Il 31 ottobre 1511 nella canonica della chiesa di San Giovanni Battista di Turano, radunati i rappresentanti dei comuni valvestinesi, il conte Bartolomeo presenziava come mediatore della pi\u00f9 grande spartizione terriera, di monti e pascoli, mai avvenuta prima ad ora.\nNel 1589 in Trento, nel palazzo Lodron di via Calepina, i conti Gerolamo, Ludovico e Paride confermavano gli statuti comunali o \"Carte da Regola\"\" della comunit\u00e0 di Magasa, mentre lo statuto di Valle veniva approvato nel 1693 in Villa Lagarina dal conte Carlo Ferdinando Lodron (1663-1730), preposito capitolare dell'Arcidiocesi di Trento e figura eminente della dinastia. Costui il 27 agosto 1730, pochi mesi prima della sua morte, si recava a Cadria con le autorit\u00e0 locali e della Contea di Lodrone per la determinazione dei confini e dei beni appartenenti al suddetto feudo. Dal Seicento in poi gli interessi dei discendenti degli antichi Lodron si spostarono in Val Lagarina, a Trento ma specialmente in Austria e Germania.\nNell'ottobre 1750 il conte Nicol\u00f2 (1711-1791), reggenre anziano della giurisdizione, lasciava il palazzo di Innsbruck per visitare per la prima volta la Valle e la Contea di Lodrone.\nIl 3 marzo 1793 in Villa Lagarina il conte Domenico Antonio (1728-1806) rinnovava ai comuni valvestinesi per quarant'anni la locazione del Dazio con sede in Turano presso la casa Marzadri. Con l'occupazione napoleonica dell'Italia del 1797 gli ultimi residui feudali furono aboliti e se il Congresso di Vienna del 1815 li ristabil\u00ec, i Conti rinunceranno definitivamente alla loro giurisdizione il 19 giugno 1826 a favore della subentrata amministrazione austriaca.\nL'antica osteria comunale di Magasa.\nNei secoli passati per una piccola, isolata ed antichissima comunit\u00e0 rurale di cinquecento anime come quella di Magasa, l'osteria comunale, detta anche \u201ccaneva\u201d, \u201chostaria\u201d o \u201cbettola\u201d, rappresentava un servizio pubblico di primaria importanza, rispondendo pienamente a tutte le esigenze della popolazione.\nOltre ad essere per i residenti un luogo di frequentazione, di aggregazione sociale, di svago, di trasgressione talvolta, poich\u00e9 non di rado vi si praticavano giochi proibiti e, di tanto in tanto, ci scappava anche qualche bestemmia o rissa, luogo ancora di ricovero e di ristoro per gli occasionali \u201cforestieri\u201d di passaggio, svolgeva anche il compito di smercio e di conseguente controllo dei prezzi dei generi di prima necessit\u00e0, come il pane ed il vino, evitando cos\u00ec inutili ed onerose spese ai gi\u00e0 poveri abitanti.\nL'esercizio, di propriet\u00e0 del Comune, era condotto in affitto da un oste normalmente chiamato \u201ccanevaro\u201d ed in tutto il territorio comunale era stabilito dalla pubblica \u201cVicinia\u201d che vi fosse una sola \u201ccaneva\u201d, al fine di garantire una discreta rendita finanziaria all'esercente ed alla stessa comunit\u00e0. I clienti non mancavano e gli affari procedevano egregiamente, e di ci\u00f2 si rese conto anche il coadiutore del principe vescovo di Trento, Leopoldo Ernesto dei conti di Firmian, che nel luglio del 1750, in occasione di una sua visita pastorale ai comuni della Val Vestino, negli Atti Visitali fra l'altro scriveva: \u201c\"Gli adulti sono pi\u00f9 amanti delle bettole che memori della loro eterna salute\"\u201d . Ed a Magasa raccolse le lagnanze di don Francesco Badinelli di Toscolano, curato del paese da circa due anni ed eletto dalla popolazione, riguardo all'assiduit\u00e0 dei suoi parrocchiani nel frequentare l'osteria pubblica cos\u00ec come le feste e le combriccole sotto il portico del cimitero.\nIn alcuni comuni del limitrofo territorio trentino la taverna comunale cominci\u00f2 a diffondersi nel XIII e XIV secolo, \u201csorgendo nei luoghi e nei punti dove i viandanti, i pellegrini e i commercianti erano soliti sostare pi\u00f9 frequentemente; da semplice luogo di vendita del vino si trasform\u00f2 a poco a poco, diventando un locale in cui il viandante oltre che bere poteva anche consumare vivande e trovare ospizio per la notte nonch\u00e9 stallo per il cavallo\u201d.\nCerto \u00e8 che questo monopolio terminer\u00e0 solo verso la met\u00e0 dell'Ottocento. Infatti risulta che nel 1849 erano in funzione in paese due esercizi privati e nel 1789 ben quattro \u201crivendite di vino, caff\u00e8 e liquori\u201d con undici esercenti al lavoro.\nLe prime normative che regolavano la conduzione delle osterie comunali Valvestinesi risalgono al 10 settembre del 1693 e sono contenute in tre capitoli degli statuti della Valvestino, confermati in Villa Lagarina dal conte Carlo Ferdinando Lodron. In quei lontani tempi l'osteria esercitava un forte richiamo e costituiva il miglior passatempo per quei paesani non dotati di principi religiosi e morali, quindi era obbligo tassativo degli osti tener chiusi i locali durante la celebrazione dei \u201cdivini uffici\u201d, ossia durante i vespri, le sante messe, l'insegnamento della dottrina cristiana ed altre funzioni liturgiche.\nOltre a ci\u00f2 era proibito \u201cgioccare a qualsisia giocco, far lotti, vendere a ciarlatani e simili altri sviamenti, far caccie co' cani, tenere aperte botteghe e bettole, tener ridotti e far strepito e bagordi\u201d e, specialmente, si raccomandava che \u201cniun oste o bottegharo ardisca permettere il giuocco di mora, carte o altro nella di lui casa\u201d.\nA volte, al contrario, erano gli stessi osti i primi a non sottostare agli ordinamenti, offrendo ospitalit\u00e0, ristoro e giocando d'azzardo con i minori di venticinque anni d'et\u00e0, i cosiddetti \u201cfigli di famiglia\u201d! Ed allora gli statuti prevedevano per \u201cgli osti gioccatori\u201d, se colti in fallo, una pena pecuniaria di 5 lire planet e disponevano categoricamente \u201cche niun oste della Valle possa dar da mangiare alli figli di famiglia, fuorch\u00e9 nel caso di necessit\u00e0, pi\u00f9 che per la somma di troni uno, altrimenti tutto quello che di pi\u00f9 gli averanno dato s'intendi assolutamente perso, n\u00e9 possino mai pi\u00f9 avere alcuna azione contro gli stessi figli di famiglia, ancorch\u00e9 divenuti liberi e capi di casa, per rispetto del loro credito indi proveniente\u201d.\nCon la proibizione del gioco era intenzione dei legislatori cercare di controllare l'ordine pubblico, poich\u00e9 \u201cil giocatore \u00e8 un potenziale bestemmiatore, pericoloso per la collettivit\u00e0 intera in quanto il reato-peccato di bestemmia ricade non solo su di lui, ma su tutta la comunit\u00e0 di cui fa parte; non solo: nell'eccitazione del gioco, acuita dal vino, le parole possono trasformarsi in insulti e ingiurie, scatenando vere e proprie liti e risse\u201d.\nAl di l\u00e0 dell'oceano. L'emigrazione \"en Merica\" di fine Ottocento primi Novecento.\nDallo studio dell'indagine storica di don Lorenzo Guetti, fondatore del cooperativismo trentino, sappiamo che i primi Valvestinesi, in maggioranza Magasini, emigrarono in un anno imprecisato compreso tra il 1870 e il 1880.\nIl primo emigrante documentato tramite la lista di sbarco, fu il giovane turanese Domenico Corsetti (1869-?) che nel 1880, a soli undici anni d'et\u00e0, sbarc\u00f2 oltreoceano nel centro immigrazione di Castle Garden (oggi Castle Clinton) a New York City e vi rest\u00f2 per ben tredici anni consecutivi fino al 1893.\nIl primo intrepido Magasino che si present\u00f2 sempre nella baia di New York sbarcando il 28 aprile del 1882 sul molo di Castle Garden dalla nave France proveniente dal porto di Le Havre fu Gabriele Giovanni Mazza, che si stabil\u00ec nella cittadina industriale di North Adams nel Massachusetts come contadino.\nContemporaneamente inizi\u00f2 anche l'emigrazione verso gli Stati del sud America. L'emigrazione italiana in Argentina era cominciata gi\u00e0 nel 1853 quando questa, divenuta repubblica federale, cominci\u00f2 un progetto statale di colonizzazione agricola.\nNonostante nel 1876 il governo federale varasse una legge per favorire l'immigrazione e la colonizzazione di vasti territori scarsamente popolati non raccolse molti entusiasmi in Italia e in special modo tra i nostri convalligiani. Pochi gli uomini di Magasa che cercarono lavoro nell'\u201cAmerica matta\u201d forse anche scoraggiati dal lungo viaggio in nave che durava circa 30 giorni.\nIl conteggio si riduce ad un piccolo nucleo di sole diciassette persone espatriate nell'arco di tempo compreso tra il 1870 e il 1914 e per la Val Vestino ne contiamo uno solo di Moerna da come si legge nella ricerca di don Lorenzo Guetti. Le prime notizie sulla presenza magasina in Argentina risalgono al 3 settembre del 1887 quando Pietro Salvi detto Tornid\u00f9r (1851-1888) e Giovanni Andrea Venturini detto Putei sbarcarono sulle banchine del porto di Buenos Aires dalla nave Regina Margherita proveniente da Genova.\nGiovanni Zeni detto Pessen\u00e0 (1849-1896), emigrante in Uruguay, sbarcato nei primi mesi del 1883 a Montevideo, con la moglie Maria March detta Zanarina (+1926), mor\u00ec di febbre tifoide, nel 1896, nel villaggio di Carmelo lasciando orfani i due figli che vi erano nati.\nRitornando negli Stati Uniti, espletate le pratiche burocratiche alcuni Magasini scelsero di stabilirsi nella metropoli di New York lavorando nell'edilizia come muratori, manovali e carpentieri.\nA fine Ottocento la vita a New York per un emigrante non era molto confortevole scriveva nel 1894 Adolfo Rossi autore di \u201cUn italiano in America\u201d : \u201c\"A New York c'\u00e8 quasi da vergognarsi a essere italiani. La grande maggioranza dei nostri compatrioti abita nel quartiere meno pulito della citt\u00e0, chiamato i Cinque punti. \u00c8 un agglomerato di casacce nere e ributtanti, dove la gente vive accatastata peggio delle bestie. In una sola stanza abitano famiglie numerose: uomini, donne, cani, gatti e scimmie mangiano e dormono nello stesso bugigattolo senz'aria e senza luce. In alcune case di Baxter e Mulberry Street \u00e8 tanto il sudiciume e cos\u00ec mefitica l'atmosfera da far parere impossibile che ai primi calori dell'estate non si sviluppi ogni anno un colera micidialissimo\"\u201d.\nGli altri si addentrarono nel vasto territorio americano dividendosi in due direttrici migratorie: la prima privilegi\u00f2 i comodi stati della costa orientale, la cosiddetta regione del New England, come New York, il Massachusetts, l'Ohio, la Pennsylvania, l'Illinois e il Vermont, la seconda os\u00f2 di pi\u00f9, si spinse nella parte opposta verso la costa occidentale, il mitico West, nel Nevada ma soprattutto nella California e ancora pi\u00f9 a nord nello Stato di Washington al confine con il Canada. Nella costa orientale le citt\u00e0 preferite furono la gi\u00e0 citata North Adams, Solvay-Syracuse e Wappingers Falls nello Stato di New York, Readsboro nel Vermont e Alliance nell'Ohio, ove gi\u00e0 da tempo amici o parenti si erano stabiliti all'interno di laboriose comunit\u00e0 trentine e bresciane."}
{"id": "1903837", "revid": "125295720", "url": "https://it.wikipedia.org/wiki?curid=1903837", "title": "Progetti di aggregazione di comuni al Trentino-Alto Adige", "text": "Nel 2003 un'associazione di quarantasette comuni della Lombardia e del Veneto richiam\u00f2 l'attenzione di quello nazionale e dei governi regionali sul malcontento dei paesi di montagna delle due regioni, asseritamente privi di finanziamenti pubblici e agevolazioni fiscali comparabili con quelli di Trento e Bolzano. La vicenda si \u00e8 evoluta in un numero di progetti di aggregazione di comuni al Trentino-Alto Adige.\nIl parlamento italiano per attenuare le richieste degli enti locali, nel dicembre 2005, approv\u00f2, con un provvedimento della Finanziaria, lo stanziamento di 10 milioni di euro ai comuni delle province di Sondrio, Brescia, Verona, Belluno e Vicenza confinanti con le due province autonome.\nGli aiuti finanziari vennero giudicati inconsistenti rispetto alle richieste avanzate, cos\u00ec, tra il 2005 e il marzo 2008, i due comuni bellunesi di Lamon e Sovramonte e quello vicentino di Pedemonte e gli otto comuni dell'altopiano di Asiago, tramite referendum costituzionale approvato dalla popolazione, hanno chiesto ufficialmente l'aggregazione al Trentino, mentre i comuni bellunesi di Cortina d'Ampezzo, Colle Santa Lucia e Livinallongo del Col di Lana hanno chiesto l'aggregazione con l'Alto Adige. Anche altri due comuni bresciani, Magasa e Valvestino, rivendicando un'appartenenza millenaria alla citt\u00e0 di Trento, con una consultazione popolare indetta nel settembre 2008 esprimevano il loro consenso all'aggregazione.\nLe reazioni politiche ai referendum locali.\nA seguito dei referendum di Cortina d'Ampezzo, Livinallongo e Colle Santa Lucia, il 25 ottobre 2007, Giancarlo Galan, allora presidente del Veneto, si dichiar\u00f2 contrario a tale scelta reputandola inutile ed umiliante, accusando Luis Durnwalder, presidente della provincia autonoma di Bolzano, di voler destabilizzare il territorio veneto mettendo cos\u00ec in crisi l'accordo De Gasperi-Gruber, fra Italia e Austria, sottoscritto a Parigi nel 1946. Si deve precisare al riguardo che tali comuni hanno fatto parte fin dal Cinquecento del Principato vescovile di Bressanone e poi della Contea del Tirolo e sono stati scorporati dalla provincia di Trento nel 1923, in piena epoca fascista, senza consultare le popolazioni, anche se, dopo la costituzione della provincia di Bolzano nel 1927 con scorporo di parecchi comuni dal Trentino, sono organicamente pi\u00f9 vicini al territorio della provincia di Bolzano, della quale gi\u00e0 nel 1927 avevano chiesto di far parte, essendo il confine col Trentino divenuto pi\u00f9 lontano e pi\u00f9 scomodo.\nDa parte del presidente della Lombardia, all'epoca Roberto Formigoni, e di alcuni esponenti politici, \u00e8 stata manifestata invece la disponibilit\u00e0 formale nella concessione del parere favorevole al distacco di Magasa e Valvestino, mentre i rappresentanti dei due partiti politici regionali autonomistici storici della Regione, il Partito Autonomista Trentino Tirolese (PATT) e la S\u00fcdtiroler Volkspartei (SVP), nell'agosto 2007, preso atto delle varie richieste di aggregazione dei comuni veneti e lombardi, rilanciavano l'idea della costituzione del \"Tirolo storico autonomo\" accettando cos\u00ec formalmente una possibile riannessione dei soli sei ex comuni trentini.\nA livello nazionale, Daniele Molgora, nel 2008 sottosegretario di governo della Lega Nord al Ministero dell'Economia e delle Finanze, ha espresso il suo parere sul referendum di Magasa e Valvestino affermando che: \"Quando il popolo si esprime democraticamente si deve sostenere la sua scelta\".\nIl caso di Magasa e Valvestino.\nFino al 1918 i sei comuni della Val Vestino facevano parte del Trentino e, quindi, dell'Impero austro-ungarico. La condivisione storico-culturale con Trento fu documentata, nel 1909, anche dal geografo e patriota Cesare Battisti che nella sua \"Guida alle Giudicarie\" descrivendo la Val Vestino, appena visitata, scrisse: \"\"Allorch\u00e9 nel 1866 si venne alla delimitazione dei confini fra Austria e Italia la prima lasci\u00f2 a questi paesi il diritto di opzione. Ed essi, sperando di aver presto delle comunicazioni stradali, che a tutt'oggi non furono ancora costruite dichiararono fedelt\u00e0 al governo austriaco\"\".\nDal 1928 al 1947 il comune di Magasa fu aggregato a quello di Valvestino che fu comune della provincia di Trento fino al 1934, data nella quale ne fu definitivamente separato per decisione dell'amministrazione podestarile locale e provinciale.\nNel 1948 il comune di Valvestino chiedeva inutilmente la riannessione alla provincia trentina. Difatti il 13 dicembre il consigliere provinciale Remo Defant in occasione della prima seduta del Consiglio regionale del Trentino-Alto Adige, ricordava, in un suo intervento all'assemblea, che vi erano popolazioni fuori dal territorio trentino che avevano espresso, in numerosissime riunioni pubbliche, il desiderio di essere riannesse alla regione. Queste erano rappresentate dai comuni di Cortina d'Ampezzo, Pieve di Livinallongo del Col di Lana e Colle Santa Lucia (in provincia di Belluno), Casotto (allora parte del comune di Valdastico, a cui era stato arbitrariamente riunito) e Pedemonte in quella di Vicenza e i lombardi Valvestino con il ricostituito comune di Magasa.\nDi riflesso, sempre nell'agosto dello stesso anno, sorgeva a Magasa un comitato spontaneo di cittadini, denominato \"Torniamo in Trentino\" e il 29 settembre il consiglio comunale attribuiva il mandato al sindaco Ermes Venturini d'indire un referendum, previa verifica dei presupposti giuridici e storici, in cui la popolazione si pronunciasse sulla richiesta d'aggregazione al Trentino. Nel mese di ottobre sorgeva pure nel comune di Valvestino un comitato con lo scopo di raccogliere il consenso tra la popolazione residente per un referendum sull'aggregazione alla Provincia autonoma di Trento.\nNel maggio 2008 la presidenza del Consiglio dei ministri fissava al 21 settembre la data per l'indizione del referendum popolare consultivo riguardante l'aggregazione alla provincia autonoma di Trento, nel quale la popolazione dei due comuni si esprimeva a maggioranza assoluta a favore.\nIl 7 agosto 2009 veniva presentata al Parlamento nazionale la proposta di legge per l'aggregazione al Trentino di questi due piccoli comuni.\nDi fronte alla volont\u00e0 cos\u00ec espressa ed al parere obbligatorio sulla proposta di legge presentata il consiglio regionale della Regione Trentino-Alto Adige quasi all'unanimit\u00e0 nella seduta del 18 maggio 2010 esprimeva parere favorevole all'aggregazione al Trentino dei comuni di Magasa, Valvestino e Pedemonte (VI), ribadendo il principio che i comuni ex trentini sottratti al Trentino contro la loro volont\u00e0 potevano ricongiungersene nuovamente. Acquisiti quindi gli obbligatori pareri favorevoli delle Regioni interessate il 7 ottobre 2009 il senatore Claudio Molinari presentava il progetto di legge relativo, che veniva assegnato alla Commissione affari costituzionali il 22 luglio 2009 con il numero S1804, senza che tuttavia fosse approvata prima della fine della legislatura (2013).\nIl 18 maggio 2010 il Consiglio regionale Trentino-Alto Adige approvava quasi all'unanimit\u00e0 dei votanti una mozione per l'aggregazione alla Regione dei comuni di Magasa, Valvestino e Pedemonte attivando la Giunta per \"sollecitare nelle sedi competenti, il tempestivo e positivo esame dei Disegni di legge costituzionale\" depositati in Parlamento a Roma e il 14 aprile 2015 il Consiglio regionale della Lombardia si esprimeva allo stesso modo approvando la mozione che esprimeva parere favorevole al passaggio al Trentino dei due comuni.\nIl comune di Pedemonte.\nI comuni di Pedemonte e Casotto fecero parte del Principato vescovile, della Contea del Tirolo e poi della provincia di Trento ad essi succeduta ininterrottamente dal 1535 al 1929, quando vennero staccati dalla provincia di Trento e trasferiti alla provincia di Vicenza, quello di Casotto aggregandolo al Comune di Valdastico. Per i problemi relativi agli immobili i due comuni devono a tutt'oggi far capo e riferimento agli uffici tavolari e catastali di Trento.\nNel 1980 l'ex territorio del comune di Casotto con referendum si stacc\u00f2 dal comune di Valdastico e si un\u00ec a quello di Pedemonte.\nNel 2008 a maggioranza assoluta degli aventi diritto gli elettori dell'allargato comune di Pedemonte approvarono con referendum l'aggregazione alla provincia di Trento ed il 6 luglio 2009 venne presentata al Parlamento nazionale la proposta di legge per il distacco dalla Regione Veneto e l'aggregazione alla Provincia di Trento, nel mentre, come prima accennato, il successivo 18 maggio 2010 il Consiglio regionale della Regione Trentino-Alto Adige diede l'obbligatorio parere favorevole. La proposta di legge presentata il 6 luglio 2009 dal senatore Sergio Divina (Lega Nord) per la ratifica da parte del Parlamento Nazionale di quanto le popolazioni locali hanno chiesto e le Regioni interessate accettato fu all'esame della Commissione Affari Costituzionali dal 22 luglio 2009 col numero S1661, senza che tuttavia la proposta di legge sia stata approvata prima della fine della legislatura nel 2013.\nIl comune di Lamon.\nIl comune di Lamon fu il primo a chiedere l'aggregazione al Trentino, nonostante non ne avesse mai fatto parte, in virt\u00f9 di una stretta comunanza di carattere storico, geografico e culturale con le comunit\u00e0 di Tesino e Primiero nonch\u00e9 in virt\u00f9 dell'attuale distribuzione dei servizi e della popolazione. Sin dal 2005 si svolse il referendum che, a maggioranza assoluta degli aventi diritto vot\u00f2 per l'aggregazione al Trentino. Tuttavia l'anno successivo il Consiglio regionale della Regione Trentino-Alto Adige, prima di pronunciare il proprio obbligatorio parere, volle sentire il parere facoltativo dei due consigli provinciali e per primo il consiglio provinciale di Bolzano espresse a stragrande maggioranza parere negativo, bench\u00e9 l'aggregazione riguardasse la Provincia di Trento, sicch\u00e9 anche il Consiglio regionale espresse poi parere negativo e la richiesta di aggregazione non ebbe pi\u00f9 seguito, nonostante l'insistenza del comune. Si ricorda che il Consiglio regionale intende per il momento seguire la linea dell'aggregazione solo dei comuni che sono stati parte del Tirolo storico e da questo distaccati, senza verificare il volere delle popolazioni, dal regime fascista.\nL'altopiano di Asiago.\nGli attuali sette comuni dell'altopiano di Asiago sono stati costituiti per secoli (dal 1310 al 1807) in un'entit\u00e0 autonoma - che nel 1405 con dedizione entr\u00f2 a far parte della Repubblica di Venezia - denominata \"Federazione dei Sette Comuni\", tutti di lingua cimbra. Questa entit\u00e0, con un proprio governo ed esercito regolare di 3000 uomini in tempo di pace con armamenti adeguati all'epoca, caserme, comandanti ed addestratori, occupava stabilmente anche un vasto territorio attualmente compreso nella provincia di Trento, dato che i confini riconosciuti arrivavano al lato sud del corso del fiume Brenta, in Valsugana. Tale esercito, noto nei secoli per la prestanza fisica e l'addestramento dei suoi soldati, arriv\u00f2 persino a sconfiggere un'armata imperiale al comando dello stesso imperatore d'Austria penetrata con fini di conquista nel suo territorio, ma dovette soccombere senza colpo ferire all'invasione napoleonica, che pose fine all'indipendenza della Repubblica di Venezia, restando sotto dominio asburgico dopo la parentesi napoleonica come parte del regno del Lombardo-Veneto (del Veneto dal 1859 al 1866), per essere infine annessi all'Italia nel 1866 e ricompresi dal 1948 nella formalmente neocostituita regione Veneto.\nTutti i comuni dell'Altopiano hanno votato nel 2007 nel referendum indetto a maggioranza assoluta per l'aggregazione al Trentino, tuttavia anche in questo caso, il consiglio provinciale di Bolzano ha espresso parere negativo all'aggregazione dei comuni dell'altopiano di Asiago alla regione Trentino-Alto Adige.\nGli altri comuni.\nLa questione era tuttavia tutt'altro che risolta per gli altri comuni, arrivandosi anche a gesti eclatanti come quando il Presidente della Regione Veneto arriv\u00f2 a proporre l'unione di tutte le province del Veneto al Trentino-Alto Adige, con conseguenti votazione dei consigli provinciali in tal senso (ad esempio il consiglio provinciale di Rovigo, pur essendo di orientamento politico contrario a quello della Giunta regionale, nella seduta dell'11 luglio 2007 approv\u00f2 all'unanimit\u00e0 la richiesta di aggregazione al Trentino-Alto Adige della provincia di Rovigo), mentre la provincia di Belluno formalizz\u00f2 la richiesta di passaggio al Trentino-Alto Adige in considerazione dell'uniformit\u00e0 territoriale di zona di montagna contro la caratteristica di pianura di gran parte del Veneto. I comuni confinanti non smisero di protestare, sino a quando con la legge finanziaria per il 2010 vennero stanziati 80.000.000 di euro per l'anno 2010 e successivi, ma in effetti solo 50.000.000 di euro per l'anno 2011, messi a disposizione per met\u00e0 ciascuna dalle province autonome di Trento e di Bolzano, per costituire un \"Fondo di perequazione e solidariet\u00e0 per i territori dei comuni appartenenti alle province di Regioni a statuto ordinario confinanti con le province di Trento e Bolzano\". Con il Decreto del Presidente del Consiglio dei Ministri del 14 gennaio 2011 vennero chiariti i criteri di riparto dei fondi tra i 50 comuni di confine (42 con il Trentino e 8 con l'Alto Adige) e con tutti i numerosi comuni confinanti con questi (cio\u00e8 i confinanti dei confinanti), in base a valutazioni dei progetti di opere pubbliche (anche sovracomunali) da presentarsi dai comuni all'Organismo di Indirizzo (ODI), presieduto dall'on.le Aldo Brancher, ed a valere unitariamente sui fondi stanziati per gli anni 2010 e 2011. L'ODI in effetti circa un anno dopo la pubblicazione del DPCM attribu\u00ec circa 120.000.000 di euro ad alcuni tra i pochi progetti presentati, gravando il fondo di quasi 4.000.000 di euro per spese per il funzionamento dell'ODI e la valutazione dei progetti e lasciando per future spese la piccola differenza rimasta. La comunicazione di tale riparto port\u00f2 altra insoddisfazione, ritenendosi che erano state distribuite delle briciole rispetto alla differenza con il pingue finanziamento delle autonomie speciali. La provincia di Belluno polemicamente propose che l'intero finanziamento fosse ad essa interamente devoluto, anzich\u00e9 distribuire delle briciole sparse.\nLe prospettive future.\nLe conseguenze della crisi economica mondiale hanno focalizzato le visioni politiche sui problemi economici e la tumultuosa vita degli ultimi governi hanno di fatto passato in sordina il problema dei comuni di confine, anche perch\u00e9 le risorse delle due province della regione Trentino-Alto Adige sono state ridotte dagli ultimi governi, alla ricerca di risorse per far fronte ai problemi posti dalla crisi economica mondiale.\nComuni chiamati a referendum.\nLa tabella riepiloga i referendum a norma dell'art. 132 Cost. tenuti dal 2005."}
{"id": "1903846", "revid": "1544245", "url": "https://it.wikipedia.org/wiki?curid=1903846", "title": "Filmare Festival", "text": "Filmare Festival \u00e8 stato un evento biennale dedicato ai migliori realizzatori di cortometraggi.\nSi \u00e8 svolto ad Ostia dal 1996 al 2012. Fra i presidenti di giuria: Pupi Avati, Mario Monicelli, Ricky Tognazzi, Ettore Scola, Cristina Comencini, Carlo Verdone, Fausto Brizzi, Giovanni Veronesi, Alessandro D'Alatri.\nDivenuto dal 2000 a carattere internazionale, ha istituito gemellaggi con altri festival internazionali di corti, in Brasile ed in Irlanda (Kerry Film Festival, Album-Canale 10, associazione culturale SCIAMI di Noto, in Sicilia).\nPromosso e organizzato dall'associazione culturale \"Isabella Ossicini\", ogni anno ha avuto sostegni da vari istituzioni pubbliche tra cui Comune di Roma e Provincia di Roma. Presidente dell'associazione Donatella Zapelloni."}
{"id": "1903848", "revid": "28592", "url": "https://it.wikipedia.org/wiki?curid=1903848", "title": "Mikhail Andreyevich Miloradovich", "text": ""}
{"id": "1903850", "revid": "76963", "url": "https://it.wikipedia.org/wiki?curid=1903850", "title": "Miho Hatori", "text": "Biografia.\nMiho si trasfer\u00ec a New York, negli Stati Uniti intorno al 1993 per approfondire la conoscenza della lingua inglese. Nello stesso periodo continuava a portare avanti saltuariamente i suoi impegni come DJ. La prima band di New York della quale ha fatto parte era un gruppo punk chiamato Leitoh Lychee, in cui prestava la sua voce e utilizzava il violino tramite un sistema di pedali distorsori. Fu proprio durante il suo periodo con le Leitoh Lychee che Miho conobbe la cofondatrice delle Cibo Matto, Yuka Honda, nel 1994. Le Cibo Matto hanno pubblicato due album, \"Viva! La Woman\" del 1996 e \"Stereo * Type A\", del 1999. Miho ha contribuito con la sua voce anche nell'album \"Into the sun\" del suo compagno di band Sean Lennon, del 1998. Da allora le Cibo Matto si sono sciolte.\nMentre le Cibo Matto erano in tour con Beck, Miho e il chitarrista di Beck Smokey Hormel scoprirono di avere la passione comune per la bossa nova e la samba, passione che fu la base per il loro progetto musicale in stile brasiliano chiamato Smokey&amp;Miho. Nel 2001 Miho ha collaborato con i Gorillaz, con i quali cantava sotto lo pseudonimo di \"Noodle\". Altre sue collaborazioni includono Handsome Boy Modeling School, Stephin Merritt's The 6ths, The Baldwin Brothers, The Beastie Boys, Blackalicious, Peter Daily, Greg Kurstin (Action Figure Party), Forr\u00f3 in the Dark, John Zorn, e The Incredible Moses Leroy.\nMiho ha anche lavorato come solista e il suo primo album \"Ecddysis\" \u00e8 stato pubblicato in Giappone il 21 ottobre 2005. Il 24 ottobre 2006, \"Ecdysis\" ha visto la pubblicazione anche in Europa e negli Stati Uniti. Appare anche nel videogioco \"Jet Set Radio future\" per Xbox (seguito di \"Jet Set Radio\") come protagonista di un gruppo di ragazze skaters; anche la canzone \"Birthday Cake\" dei Cibo Matto \u00e8 stata utilizzata nello stesso videogioco."}
{"id": "1903851", "revid": "1632387", "url": "https://it.wikipedia.org/wiki?curid=1903851", "title": "Uomini che odiano le donne", "text": "Uomini che odiano le donne (\"M\u00e4n som hatar kvinnor\") \u00e8 un romanzo poliziesco dello scrittore e giornalista svedese Stieg Larsson. Il romanzo \u00e8 il primo della serie \"Millennium\", di cui \u00e8 autore dei primi tre romanzi, tutti pubblicati postumi dopo la sua prematura scomparsa. I capitoli successivi sono stati realizzati dallo scrittore e giornalista svedese David Lagercrantz.\nTrama.\nSvezia, 2003. Mikael Blomkvist, un giornalista economico di discreto successo, \u00e8 condannato per diffamazione dal miliardario Hans Wennerstr\u00f6m. Ormai caduto in disgrazia, si autolicenzia dalla sua rivista \"Millennium\", ed accetta di occuparsi in maniera esclusiva di un cold case: Harriet Vanger, nipote e pupilla dell'industriale Henrik Vanger, scomparsa nel nulla nel 1966. Mikael si trasferisce nella sede delle aziende Vanger, ad Hedestad (G\u00e4vleborg), e qui conosce i familiari di Harriet ancora in vita: il fratello Martin, attuale amministratore delle aziende Vanger, la madre Isabella, lo zio Harald e la cugina Anita, da sempre residente a Londra. Henrik continua a ricevere periodicamente lo stesso dono che la ragazza gli porgeva da viva e sospetta che sia stata assassinata e poi occultata da un parente molto vicino a loro.\nA sua insaputa, Mikael \u00e8 stato oggetto di un'accurata indagine sul suo passato e sulle sue capacit\u00e0 economiche, ordinata da Henrik; l'indagine \u00e8 stata svolta da Lisbeth Salander, una hacker eccellente ma dal carattere tormentato, insofferente e asociale. La ragazza \u00e8 sottoposta a tutela, ed il suo tutore \u00e8 l'avvocato Nils Bjurman, che si rivela un vero e proprio sadico e sfrutta la sua posizione per estorcere favori sessuali alla ragazza, arrivando addirittura a violentarla. Lisbeth finge di subire passivamente lo stupro filmandolo con una telecamera nascosta, ricatta Bjurman e lo marchia come \"stupratore\" con un tatuaggio.\nIl padre di Harriet Vanger, Gottfried, mor\u00ec accidentalmente nel 1965, e la madre Isabella si rivel\u00f2 una donna fragile; Henrik intervenne e le revoc\u00f2 la patria potest\u00e0, crescendo Harriet e Martin come figli suoi. Contro ogni pronostico, Mikael trova nuovo materiale probatorio: una foto che mostra Harriet spaventata da un uomo; uno strano elenco di nomi di donne abbinati a cifre, inizialmente ritenuti numeri telefonici, vengono interpretati da Mikael come versetti del Levitico riguardo punizioni per donne peccatrici, e Mikael collega uno di essi ad un brutale femminicidio avvenuto ad Hedestad nel 1949. Ritenendo d'essere sulle tracce d'un \"serial killer\", Mikael chiede di avvalersi di un ricercatore e gli viene consigliata proprio Salander: apprende cos\u00ec dell'indagine illegale di Vanger e, sbalordito dalla sua competenza, decide di assumerla come collaboratrice.\nLa famiglia Vanger osteggia apertamente Mikael, ma i capifamiglia Henrik e Martin gli garantiscono libert\u00e0 nelle ricerche, durante le quali Mikael viene continuamente minacciato: trova un gatto mutilato di fronte casa sua e scampa a un assassinio camuffato da incidente di caccia. Mikael e Lisbeth si conoscono meglio e intrecciano una relazione, ma Lisbeth mantiene emotivamente le distanze da lui. Indagando su vari femminicidi irrisolti avvenuti in tutta la nazione, Lisbeth comprende che nella famiglia Vanger si nasconde il serial killer responsabile: fu probabilmente Gottfried (padre di Harriet e Martin), unico Vanger presente in tutti i luoghi nei momenti dei delitti tranne uno, uccisa qualche anno dopo la sua morte. Mikael, indagando sull'uomo nella foto con Harriet, lo identifica nel fratello Martin.\nMikael si reca a casa dell'industriale per affrontarlo ma viene incatenato per un'intera notte nel suo \"garage\", organizzato come una camera di tortura. Qui Martin, manifestando instabilit\u00e0 mentale, conferma i sospetti sul padre - un serial killer misogino e depravato - che lo violent\u00f2 e lo fece assistere ai \"suoi\" omicidi (i delitti analizzati da Mikael e Lisbeth), e di essere diventato serial killer a sua volta, ma nega con veemenza di aver ucciso Harriet (aggiungendo per\u00f2 di aver progettato il suo delitto proprio nel giorno della scomparsa, mancandola). Mikael viene salvato da Lisbeth e Martin muore in un incidente automobilistico fuggendo sull'E4. \nSospettosi su Anita, Mikael e Lisbeth intercettano le telefonate della sua casa di Londra, scoprendo che Harriet \u00e8 ancora viva e risiede in Australia. L\u00ec la raggiunge Mikael, cui la donna conferma le violenze sessuali del padre e l'amara verit\u00e0 sulla sua fuga: Gottfried non mor\u00ec accidentalmente, ma fu ucciso da lei stessa all'apice di un tentativo di stupro. Dopo il delitto (archiviato come \"morte accidentale\"), la ragazza fin\u00ec nel mirino del fratello, che la violent\u00f2 a sua volta. Harriet si confid\u00f2 con Anita e fugg\u00ec in Australia usando il suo passaporto, qui si spos\u00f2 e divenne proprietaria di un'azienda addirittura pi\u00f9 grande del gruppo Vanger. Harriet infine torna in Svezia e incontra un commosso Henrik. \nGrazie ad atti di \"pirateria informatica\", Lisbeth offre a Mikael accesso remoto nel personal computer di Wennerstr\u00f6m e il giornalista sfrutta i dati al suo interno per tornare all'attacco con un nuovo scoop-denuncia su Wennerstr\u00f6m: il successo \u00e8 grandissimo e Millennium diventa un best-seller. Lisbeth sfrutta la confusione nelle aziende di Wennerstr\u00f6m per rubare diversi miliardi di corone, nascondendoli in conti svizzeri e gibilterrini. Nella scena finale Lisbeth si scopre innamorata di Mikael ma lo scopre innamorato della collega Erika Berger: delusa, lo rimuove completamente dalla sua vita.\nRiconoscimenti.\nIl romanzo \u00e8 stato insignito nel 2006 del Glasnyckeln, un premio riservato ai migliori gialli scandinavi.\nAdattamenti.\nNel 2013 viene pubblicata una riduzione a fumetti ad opera dell'autore belga Sylvain Runberg su disegni dello spagnolo Jose Homs, tradotto anche in lingua italiana e pubblicato da Rizzoli Lizard e Editoriale Cosmo.\nDal romanzo sono inoltre stati tratti due film: \"Uomini che odiano le donne\" (\"M\u00e4n som hatar kvinnor\") del 2009, diretto da Niels Arden Oplev e interpretato da Michael Nyqvist e Noomi Rapace, e \"Millennium - Uomini che odiano le donne\" (\"The Girl with the Dragon Tattoo\") del 2011, diretto da David Fincher e interpretato da Daniel Craig e Rooney Mara."}
{"id": "1903852", "revid": "211345", "url": "https://it.wikipedia.org/wiki?curid=1903852", "title": "Filmare festival", "text": ""}
{"id": "1903853", "revid": "697352", "url": "https://it.wikipedia.org/wiki?curid=1903853", "title": "Tolstoy", "text": ""}
{"id": "1903864", "revid": "28592", "url": "https://it.wikipedia.org/wiki?curid=1903864", "title": "Solgenitsyn", "text": ""}
{"id": "1903870", "revid": "380654", "url": "https://it.wikipedia.org/wiki?curid=1903870", "title": "Matt Striker", "text": "\u00c8 stato sotto contratto con la WWE, dove svolgeva il ruolo di commentatore di \"SmackDown\" e di \"NXT\". Prima di dedicarsi a tempo pieno al wrestling, fu maestro di studi sociali presso un liceo del Queens; contemporaneamente, combatt\u00e9 nelle federazioni del circuito indipendente. Fu costretto a rinunciare al suo posto di lavoro quando la scuola scopr\u00ec che sfruttava giorni di permesso per malattia per combattere.\nDopo aver partecipato ad un tour con la Pro Wrestling ZERO1-MAX in Giappone, il 12 luglio 2005 firm\u00f2 un contratto con la WWE. Ha ricoperto il ruolo di manager di Mark Henry e di Big Daddy V ed ha condotto un talk show chiamato \"Matt Striker's Classroom\" tra il 2005 e il 2006 a \"Raw\". \u00c8 tornato a combattere one night only nella puntata di \"NXT\" del 2 agosto 2011 battendo assieme a Titus O'Neil la coppia formata da Derrick Bateman e Darren Young. Il 20 giugno 2013 \u00e8 terminato il suo contratto con la WWE.\nDal 16 gennaio 2021 al 5 gennaio 2022 \u00e8 stato il commentatore di Impact Wrestling.\nCarriera.\nImpact Wrestling (2021-presente).\nStriker esord\u00ec come commentatore ad \"Hard to Kill 2021\", sostituendo il neo senior producer Josh Matthews.\nTitoli e riconoscimenti.\nAssault Championship Wrestling\nConnecticut Championship Wrestling\nEast Coast Wrestling Association\nNew York Wrestling Connection\nPremier Wrestling Federation\nTotal Professional Wrestling\nUSA Pro Wrestling\nWorld of Unpredictable Wrestling\nPro Wrestling Illustrated\nWorld Wrestling Entertainment"}
{"id": "1903872", "revid": "124468570", "url": "https://it.wikipedia.org/wiki?curid=1903872", "title": "Stazione di Arosio", "text": "La stazione di Arosio \u00e8 la stazione ferroviaria ubicata nel territorio comunale di Arosio sulla ferrovia Milano-Asso. \u00c8 gestita da FerrovieNord.\nNel 2005 la stazione ha registrato il transito di 397.497 viaggiatori.\nStoria.\nLa stazione fu aperta il 22 novembre 1879 assieme al tronco ferroviario della Milano-Erba proveniente da Mariano Comense. \nEra anche in progetto di collegare Roman\u00f2 Fornaci con la linea Renate-Roman\u00f2 Fornaci e con la Monza-Molteno, all'epoca gestite fino al 1913 dalle Ferrovie Nord, poich\u00e9 con l'apertura di queste due linee, la zona industriale delle Fornaci di Briosco era intenzionata a realizzare un collegamento diretto a Monza, con eventuale estensione ad Arosio e congiunzione con la linea per Asso, ma il progetto non fu mai realizzato.\nStrutture ed impianti.\nL'edificio viaggiatori rispecchia lo stile di tutte le altre stazioni della linea ferroviaria Milano-Erba-Asso.\n\u00c8 una stazione dotata di due binari. A differenza della quasi totalit\u00e0 delle altre stazioni della stessa linea \u00e8 caratterizzata dalla presenza di lunghi tratti di banchina alti 60 cm dal piano del ferro. Entrambe le banchine sono per\u00f2 tagliate in due dalla presenza di un passaggio a livello che attraversa il piazzale binari. Dal 2015 \u00e8 dotata di una pensilina.\nLa stazione \u00e8 priva di sottopassi.\n Arosio \u00e8 stata provvista di nuovi sistemi di teleindicazione."}
{"id": "1903874", "revid": "173469", "url": "https://it.wikipedia.org/wiki?curid=1903874", "title": "Valloni", "text": "I valloni (in francese Wallons, in vallone Walons) sono un popolo di lingua romanza, generalmente ritenuti discendenti delle antiche popolazioni gallo-romane, con eventuali innesti etno-culturali franchi, storicamente residenti nella porzione meridionale del Belgio, detta per l'appunto Vallonia. Costituiscono uno dei due principali elementi etnici, linguistici, culturali e politici del Paese, assieme alla popolazione di lingua fiandro-olandese dei fiamminghi. Le popolazioni vallone si trovano anche in alcuni dipartimenti francesi confinanti col Paese (Nord, Aisne, Ardenne).\nIl termine \"vallone\" deriva dal proto-germanico \"Walha\" (letteralmente \"straniero\"), utilizzato dalle antiche trib\u00f9 germaniche per identificare le limitrofe popolazioni di lingua celtica o latina.\nL'identit\u00e0 nazionale \u00e8 costruita e basata sugli ideali del movimento vallone. La loro lingua nazionale \u00e8, naturalmente, il vallone, un idioma gallo-romanzo facente parte del gruppo linguistico d'o\u00efl, sebbene siano ampiamente conosciuti e parlati il francese nella variante nazionale belga e altri idiomi gallo-romanzi minori, come il piccardo e il lorenese.\nIl cuore della cultura dei valloni \u00e8 la valle della Mosa e la valle della Sambre, Dinant, Charleroi, Namur (la capitale regionale), Huy e Liegi."}
{"id": "1903875", "revid": "4711", "url": "https://it.wikipedia.org/wiki?curid=1903875", "title": "Fa Cup", "text": ""}
{"id": "1903877", "revid": "1543377", "url": "https://it.wikipedia.org/wiki?curid=1903877", "title": "Stazione di Inverigo", "text": "La stazione di Inverigo \u00e8 la stazione ferroviaria ubicata nel territorio comunale di Inverigo sulla ferrovia Milano-Asso. \u00c8 gestita da FerrovieNord.\nNel 2005 la stazione ha registrato il transito di 365.989 viaggiatori, con una variazione nulla rispetto al precedente biennio.\nStrutture ed impianti.\nL'edificio viaggiatori rispecchia lo stile di tutte le altre stazioni della linea ferroviaria Milano-Erba-Asso.\n\u00c8 una stazione dotata di doppio binario che, in quanto a standard infrastrutturali, segue l'andamento generale della quasi totalit\u00e0 delle stazioni della linea:\n Inverigo \u00e8 stata provvista di nuovi sistemi di teleindicazione.\nIl binario 1 \u00e8 di deviata, mentre il 2 di corretto tracciato.\nAll'interno della stazione \u00e8 presente un banco ACEI, in quasi perenne telecomando dal DCO di Seveso (\u00e8 possibile intervenire solo in caso di guasti a quest'ultimo).\nMovimento.\nLa stazione \u00e8 servita dai treni della Direttrice 169 di Trenord, in servizio Regionale (R) tra Canzo-Asso e Milano Cadorna, che effettuano tutte le fermate fino Cesano Maderno, poi diretto fino Affori.\nI treni, a cadenzamento orario durante tutto l'arco della giornata, e semiorario in alcune fasce dei giorni feriali, fermano approssimativamente al minuto .00, e qui incrociano (come visibile nella foto).\nIl tempo di percorrenza \u00e8 di 48' per Milano Cadorna e di 21'/25' per Canzo-Asso (in base all'orario).\nSono del tutto assenti collegamenti classificati Diretti in ragione delle carenze infrastrutturali della linea."}
{"id": "1903879", "revid": "6923", "url": "https://it.wikipedia.org/wiki?curid=1903879", "title": "Volvo PV444/PV544", "text": ""}
{"id": "1903881", "revid": "767487", "url": "https://it.wikipedia.org/wiki?curid=1903881", "title": "Lee &quot;Scratch&quot; Perry", "text": "Noto anche come The Upsetter, King, Little e Pipecock Jaxxon, ha lavorato soprattutto come produttore musicale, ma anche come cantante, musicista, talent scout e fonico. Ha collaborato con la maggior parte degli artisti giamaicani sin dagli albori del reggae, anticipandone spesso tendenze ed evoluzioni e ha continuato fino alla sua morte ad essere un protagonista della scena reggae producendo album e, di tanto in tanto, esibendosi in concerti live nonostante la sua avanzata et\u00e0.\nBiografia.\nGli inizi.\nPerry nasce a Kendal, un villaggio agricolo situato nel nord-ovest della Giamaica, nella parrocchia civile di Hanover\n, dove la sua famiglia vive nella miseria. All'et\u00e0 di 15 anni lascia il villaggio natale e comincia a girovagare per la Giamaica guadagnandosi da vivere lavorando, ballando o giocando a domino, gioco che nell'isola caraibica viene spesso associato al gioco d'azzardo. Di origine contadina, Perry arriva a Kingston alla fine degli anni cinquanta con l'obiettivo di entrare nel nascente \"music business\" giamaicano.\nDopo un tentativo, fallito, di collaborazione con \"Duke Reid\", intorno al 1959 inizia a lavorare con l'altro mostro sacro della scena musicale giamaicana dell'epoca, Clement \"Coxsone\" Dodd, con responsabilit\u00e0 via via crescenti nella gestione del sound system \"Sir Coxsone Downbeat\" e un ruolo di primo piano nelle audizioni: supervisore delle audizioni presso il negozio di Dodd, situato all'epoca a Orange Street a Kingston.\nPerry acquista presto anche una notevole esperienza nella produzione in studio: molti dei primi successi di Delroy Wilson sono scritti e prodotti, anche se non attribuiti, a Perry.\n\u00c8 proprio Perry che consiglia a Dodd di ingaggiare i Maytals.\nInoltre, accanto all'attivit\u00e0 \"principale\", Perry inizia anche a produrre ed incidere per proprio conto qualche brano; proprio uno dei primi pezzi pubblicati, dal titolo \"Chicken Scratch\" gli varr\u00e0 il principale soprannome con cui sar\u00e0 poi sempre chiamato: \"Scratch\".\nIl suo primo brano \u00e8 \"Old For New\", realizzato nel 1963 in Gran Bretagna, su un martellante ritmo ska, suonato dal superbo gruppo di musicisti che sarebbero diventati poi famosi col nome di Skatalites.\nNel 1968 Perry termina il suo rapporto con Dodd, da cui si riteneva sfruttato e sottopagato, e incide dischi su etichetta \"WIRL\" con il gruppo di Lyn Taitt, dalle sonorit\u00e0 spiccatamente rocksteady.\nDopo aver abbandonato Coxsone Dodd, Perry lavora per altri produttori: Clancy Eccles, Prince Buster, Errol Dunkley e soprattutto Joe Gibbs.\nCon quest'ultimo nel 1968, su etichetta Amalgamated, incide il singolo \"I am the Upsetter\", invettiva rivolta al boss di Studio One.\nIl titolo del brano diventer\u00e0 da subito un altro suo famosissimo soprannome nonch\u00e9 il nome di una delle sue numerose etichette discografiche (\"Upsetter Records\") e quello della sua \"house band\": The Upsetters.\nLasciato Joe Gibbs, contro di lui Perry incider\u00e0 la famosa canzone, e grandissimo successo, \"People Funny Boy\", che inizia con il pianto di un neonato e continua con un attacco pungente a Gibbs;\nQuesti \"ammirabili\" sentimenti, combinati con il \"nuovo\" suono, catturano sia il pubblico giamaicano, dove il singolo vende 60000 copie, sia i sound system in Gran Bretagna dove il disco diventa popolare anche tra gli skinheads che, da questo momento, acquistano anche altri successi targati Upsetter Records, come \"Tighten Up\" degli Untouchables (disco che d\u00e0 il titolo alla serie di compilation, su etichetta Trojan Records, che vendono moltissime copie dal 1968 al 1972).\n\u00c8 fondamentale l'uso innovativo che Perry fa dei campioni musicali, \u00e8 infatti tra i primi artisti al mondo ad inserire nei brani campioni come pianti di bambini, vetri che si rompono, spari di pistola e versi di animali. Un'altra caratteristica fondamentale \u00e8 il \"beat\" veloce che presto sarebbe stato identificato come suono reggae (suono cos\u00ec nuovo che non aveva ancora un nome all'epoca).\nThe Upsetters.\nA causa del suo carattere tutt'altro che facile e delle sue ambizioni, ben presto rompe con tutti e decide, nel 1969, di iniziare a fare tutto da solo fondando la sua etichetta musicale, la \"Upsetter Records\".\nNel 1969 Trojan Records inizia a pubblicare le sue produzioni su etichetta \"Upsetter\" inglese, andando in classifica con la seconda uscita (\"Return of Django\") e, pi\u00f9 tardi, con \"Return of the Ugly\" e \"Live Injection\".\nTra il 1969 e il 1974 l'etichetta \"Upsetter\" pubblica pi\u00f9 di cento singoli e Lee Perry produce moltissimi pezzi propri oltre a scoprire e produrre innumerevoli artisti e gruppi: Dave Barker, Carl Dawkins, i Silvertones, gli Upsetters.\nTra i brani ci sono strumentali come \"Night Doctor\" e \"The Vampire\", entrambi del 1969, \"Dry Acid\", con il veterano DJ Count Sticky, \"Check Him Out\" dei Bleechers con il cantante Leo Graham, e \"Duppy Conqueror\" di Bob Marley &amp; The Wailers, tutti usciti nel 1970.\nNel 1971 produce brani come \"Beat Down Babylon\" di Junior Byles, la DJ-version, \"Alpha &amp; Omega\", di Dennis Alcapone, \"Dreamland\" di Bunny Lee e \"More Axe\" degli Wailers.\nDal 1972 Perry consolida la sua posizione di principale innovatore del reggae, rallentando il ritmo e precorrendo la strada che la musica giamaicana avrebbe seguito negli anni seguenti.\nAnche se in seguito sarebbe cambiato diverse volte, \u00e8 il suono profondo e pesante del biennio 1972/74 che probabilmente ha la maggiore influenza sulla musica reggae e su produttori come Niney the Observer (AKA Winston Holness AKA \"Observer\"), Augustus Pablo, Vivian Jackson (Yabby U), Clive \"Azul\" Hunt e Lloyd \"Bullwackie\" Barnes a New York.\nAnche se quello \u00e8 il trend che la musica reggae sta intraprendendo, Lee Perry \u00e8 uno dei primissimi a percorrerlo: sicuramente fu uno dei primi a riconoscere ed utilizzare il talento al mixaggio di King Tubby.\nEppoi ci sono gli strumentali, suonati dalla sua \"backing band\", gli \"Upsetters\", formata da Winston Wright all'organo, Aston \"Family Man\" o Jackie Jackson al basso, Carlton Barrett o Hugh Michael alla batteria, Hux Brown alla chitarra e Gladstone \"Gladdy\" Anderson alle tastiere.\nQuesti pezzi sono raccolti in tre LP: \"The Upsetter\" (1969), \"Return of Django\" (1969) e \"Scratch the Upsetter Again\" (1970), che consistono principalmente in strumentali con il suono dell'organo in primo piano.\n\u00c8 di questo periodo l'infatuazione di Perry per il western all'italiana, che lo porta a pubblicare molti brani e addirittura alcuni album ispirati da personaggi e film del genere: l'album \"Return of Django\" contenente l'omonima (e famosa) canzone, dove il titolo \u00e8 un esplicito riferimento al film \"Django\" di Sergio Corbucci del 1966; l'album \"Clint Eastwood\" con brani quali \"For A Few Dollars More\" (dal film \"Per qualche dollaro in pi\u00f9\" di Sergio Leone) e \"Clint Eastwood\" , l'album \"The Good, the Bad and the Upsetters\" (chiaramente ispirato dal film di Sergio Leone, \"Il buono, il brutto, il cattivo\"), l'album \"Eastwood Rides Again\" e ad apparire vestito da cowboy con tanto di cappello, speroni, pistola e cavallo sulle copertine dei relativi dischi.\nTra la fine del 1972 e l'inizio del 1973 la seconda incarnazione degli Upsetters prende corpo da un gruppo di turnisti che comprende Winston Wright, Hux Brown, Jackie Jackson e Gladdy Anderson, pi\u00f9 Theophilus \"Easy Snappin\" Beckford al piano, Lloyd \"Tinleg\" Adams alla batteria, Ron Wilson al trombone, Bobby Ellis alla tromba e Tommy McCook al sax. La musica di questo gruppo \u00e8 raccolta su alcuni LP, tra i quali \"Cloak and Dagger\" (Rhino, 1973) \"Africa's Blood\" (1973), \"Double Seven\" (1974) e parte di \"The Upsetter Collection\" (compilation ripubblicata nel 1981).\nMa su tutte, la collaborazione che frutter\u00e0 maggiori benefici ad entrambe le parti sar\u00e0 quella tra Perry e Bob Marley e i suoi The Wailers.\nLa collaborazione con Bob Marley.\nDopo la parentesi negli Stati Uniti, Bob Marley torna in Giamaica dopo l'estate del 1969; qui incontra Lee Perry, gi\u00e0 fonico ai tempi delle prime incisioni dei Wailers allo Studio One e ora affermato produttore.\nDopo alcune discussioni tra Marley e Perry il produttore mette a disposizione dei Wailers la sua \"backing band\" chiamata \"The Upsetters\", la cui sezione ritmica \u00e8 affidata ai fratelli Barrett: Aston \"Family Man\" al basso e Carlton alla batteria.\nSu suggerimento di Perry la band cambia nome in \"Bob Marley &amp; the Wailers\" ma soprattutto incide, con Lee Perry dietro il banco di regia, una serie di singoli (\"Duppy Conqueror\", \"Kaya\", \"My Cup\", \"Small Axe\", \"Man To Man\") di grande successo e, sull'onda di questo, 3 album, \"Soul Rebels\" (Trojan, 1970), \"Soul Revolution\" (Trojan, 1971) e \"Soul Revolution Part II\" (Trojan, 1971).\nAltri singoli di notevole successo prodotti da Lee Perry, che andranno a formare il repertorio classico di Bob Marley sono \"Soul Rebel\", \"400 Years\" e \"Sun Is Shining\".\nComplice la creazione di Bob Marley della propria etichetta discografica, la Tuff Gong, aumentano i dissapori tra Marley e Perry e cos\u00ec, a fine 1973, si compie il divorzio.\nLe prime sperimentazioni.\nDei primissimi anni settanta sono alcuni album di Perry rivolti a sperimentare nuove strade e nuove sonorit\u00e0 nell'ambito della musica reggae: \"The Upsetter\" (Trojan, 1970), \"Many Moods of the Upsetters\" (Trojan, 1970), \"Scratch the Upsetter Again\" (Trojan, 1970) e \"Africa's Blood\" (Trojan, 1972).\nPerry inizia ad avvalersi del giovane tecnico King Tubby e del suo apporto, in termini di innovazione, alle sue produzioni, che iniziano a creare quelle sonorit\u00e0 e quelle alchimie che poi verranno da tutti nominate col nuovo nome di Dub: \"Rhythm Shower\" (Upsetter, 1973) e soprattutto \"Blackboard Jungle Dub\" (Upsetter, 1974), uno dei primi veri album dub ad essere pubblicati.\nLo studio Black Ark.\nDa questa situazione all'autosufficienza musicale completa il passo \u00e8 breve e Perry lo compie nel 1974 quando fonda il suo studio di registrazione, il Black Ark presso i Washington Gardens, a Kingston.\nQui continua la sua rivoluzione musicale, producendo artisti come Junior Byles, Susan Cadogan, U-Roy, Augustus Pablo, Doctor Alimantado, The Heptones, Max Romeo, Junior Murvin, The Congos e Jah Lion, ma ci\u00f2 che passa alla storia \u00e8 il cosiddetto \"Black Ark sound\", ovvero quel particolarissimo suono che nessun altro produttore musicale, all'epoca, riusciva ad eguagliare e che marc\u00f2 in maniera indelebile tutte le produzioni targate Black Ark.\nIl \"Black Ark sound\" rappresenta il tipico approccio giamaicano del massimo risultato coi minimi mezzi: all'inizio lo studio di registrazione si avvale di un semplice quattro tracce.\nNel 1979 Perry, in uno stato di alienazione, d\u00e0 fuoco al Black Ark, che viene completamente distrutto, e rilascia questa sconclusionata dichiarazione: \"Volevano mangiarmi! Erano troppo neri e troppo terrificanti, anche se sono nero, dovevo distruggerli per salvare la mia mente\". Dopo questo incidente lascia la Giamaica alla volta dell'Europa (Inghilterra e Olanda) e Nord America (Stati Uniti).\nIn questi anni Perry continua a produrre e pubblicare album perlopi\u00f9 trascurabili, salvo \"Time Boom X De Devil Dead\" (On-U Sound, 1987) realizzato in collaborazione con Adrian Sherwood e il Dub Syndicate.\nStoria recente.\nNel 1989 si sposa con la svizzera Mireille Campbell e si trasferisce in Svizzera, nei pressi di Zurigo.\nQui pubblica, nel 1990 \"From The Secret Laboratory\" (Island, 1990).\nNel 1998 partecipa in qualit\u00e0 di ospite al brano a lui dedicato dai Beastie Boys nel loro album \"Hello Nasty\": \"Dr. Lee PhD\".\nNel 2012 partecipa come ospite degli Orb in qualit\u00e0 di cantante dell'intero album \"The Orbserver in the Star House.\"\nNel 2013 \u00e8 ospite nell'album \"In Between Times\" del musicista e produttore italiano Gaudi, dove canta nel brano \"I start to pray\".\nNel videogioco Grand Theft Auto 5 del 2013 \u00e8 host della stazione radiofonica in-game Blue Ark, stazione radiofonica prettamente Raggae e Dub dove \u00e8 possibile ascoltare canzoni non solo sue ma anche degli Upsetters e di altri artisti raggae.\nAnche se nel 2016 ha celebrato il suo ottantesimo compleanno, ha continuato a registrare e ad esibirsi in Europa e in America del nord.\nEtichette musicali.\nLee Perry, come tutti i produttori discografici giamaicani dell'epoca, fond\u00f2 e gest\u00ec numerose etichette discografiche, tra le quali: \"Black Art\", \"Justice League\", \"Orchid\", \"Perries\", \"Underground\", \"Upsetter\", \"Upsetters\" e \"Wizzdom\".\nOnorificenze.\nNel 2012 Lee Perry ha ricevuto l\"'Ordine di Distinzione (Order of Distinction)\", come Commendatore \"(CD)\" per il servizio reso all'industria musicale della Giamaica.\nIl 16 ottobre 2013 Lee Perry ha ricevuto la medaglia d'oro Musgrave giamaicana, assegnata dall'Institute of Jamaica (IOJ) ai cittadini giamaicani che hanno dato contributi eccezionali nel campo letterario, scientifico e artistico."}
{"id": "1903885", "revid": "125682381", "url": "https://it.wikipedia.org/wiki?curid=1903885", "title": "Christoph von Stadion", "text": "Studi\u00f2 a Tubinga e a Friburgo completando i propri studi in Italia, a Bologna e a Ferrara. Svolse in Germania una brillante carriera ecclesiastica divenendo nel 1517 vescovo di Augusta.\nSi distinse per la attivit\u00e0 di mediazione tra cattolici e luterani e per i suoi sforzi per l'elevazione morale del clero del suo tempo.\nImportante esponente del movimento umanista tedesco dell'epoca, sostenitore del movimento spirituale della \"devotio moderna\", fu amico di Erasmo da Rotterdam."}
{"id": "1903887", "revid": "716642", "url": "https://it.wikipedia.org/wiki?curid=1903887", "title": "Marist Football Club", "text": "Il Marist FC (nome completo \"Marist Football Club\") \u00e8 una societ\u00e0 calcistica con sede ad Honiara, nelle Isole Salomone. Partecipa all'Honiara FA League e al National Club Championship."}
{"id": "1903889", "revid": "599013", "url": "https://it.wikipedia.org/wiki?curid=1903889", "title": "Didrik Marksten", "text": "Biografia.\nSciatore polivalente, Didrik Marksten debutt\u00f2 in campo internazionale in occasione dei Mondiali juniores di Zinal 1990 e ottenne il primo piazzamento in Coppa del Mondo il 6 gennaio 1991 a Garmisch-Partenkirchen giungendo 14\u00ba in supergigante. Poche settimane dopo venne convocato per i Mondiali di Saalbach-Hinterglemm, sua unica presenza iridata, dove concluse 8\u00ba sia nello slalom gigante sia nello slalom speciale.\nIl 2 febbraio 1992 raggiunse l'apice della carriera sulle nevi di Saint-Gervais-les-Bains dove ottenne l'unica vittoria in Coppa del Mondo, nonch\u00e9 primo podio, in slalom gigante; ai successivi XVI Giochi olimpici invernali di , sua unica presenza olimpica, non concluse n\u00e9 lo slalom gigante n\u00e9 lo slalom speciale e il 20 marzo successivo a Crans-Montana colse il secondo e ultimo podio in Coppa del Mondo, sempre in slalom gigante (3\u00ba). Concluse l'attivit\u00e0 agonista due anni dopo, ventitreenne, con lo slalom gigante di Coppa del Mondo disputato nella medesima localit\u00e0 il 18 gennaio 1994 e nel quale si classific\u00f2 19\u00ba.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1903895", "revid": "101175", "url": "https://it.wikipedia.org/wiki?curid=1903895", "title": "Fr\u00e9d\u00e9ric Bolley", "text": "Carriera.\nHa esordito nei trofei di motocross e supercross nazionali raccogliendo numerosi titoli francesi \"junior\" ed \"\u00e9lite\". Partecipa anche ad alcune gare di enduro, come la famosa Enduro del Touquet, con discreti risultati prima di passare al mondiale di motocross.\nNel biennio 1999-2000 conquista per due volte consecutive il titolo di campione mondiale di motocross della classe 250, entrambe le volte in sella ad una Honda.\nPilota poliedrico, dopo la fruttuosa carriera in motocross si lancia nell'avventura del supermotard dove raccoglie ottimi risultati nel campionato mondiale.\nDa citare anche una stagione nel campionato mondiale di enduro nel 2007 (14\u00ba in classifica generale nella categoria E3) e la partecipazione ad una gara in pista, nel mondiale Supersport 2003 conclusasi con un ritiro.\nOltre ai campionati individuali, Bolley ha rappresentato la nazionale francese di motocross in alcune edizioni del Motocross delle Nazioni. I risultati della sua squadra sono stati: 3\u00ba nel 1994, 2\u00ba nel 1996 e nel 1999."}
{"id": "1903901", "revid": "217591", "url": "https://it.wikipedia.org/wiki?curid=1903901", "title": "Europa Point", "text": "Europa Point (in spagnolo Punta de Europa) \u00e8 il punto pi\u00f9 meridionale di Gibilterra, talvolta \u00e8 erroneamente considerato la punta pi\u00f9 meridionale d'Europa. Si trova sulla Rocca di Gibilterra, la zona \u00e8 costituita da alcune piccole zone pianeggianti e da alcune costruzioni. Nei giorni limpidi si pu\u00f2 vedere l'Africa oltre lo Stretto di Gibilterra incluso il Rif marocchino e la citt\u00e0 spagnola di Ceuta.\nSulla punta si trovano importanti edifici: la Moschea Ibrahim-al-Ibrahim, il santuario cattolico della Nostra Signora dell'Europa e un faro.\nEuropa Point \u00e8 facilmente collegato con il resto della colonia con il Dudley Ward Tunnel. A seguito di una frana nel 2002 il Dudley Ward Tunnel \u00e8 rimasto chiuso per 8 anni. Nell'estate 2009 sono iniziati i lavori di ristrutturazione del tunnel che \u00e8 stato infine riaperto al traffico il 2 novembre 2010.\nFaro.\nIl faro di Europa Point fu costruito dal governatore Sir Alexander Woodford tra il 1838 e il 1841. \u00c8 stato completamente automatizzato nel febbraio del 1994 ed \u00e8 visibile ad una distanza di 27\u00a0km. \u00c8 il faro pi\u00f9 meridionale di responsabilit\u00e0 del Trinity House, e l'unico al di fuori del Regno Unito.\nSantuario di Nostra Signora dell'Europa.\nCostruita come moschea dai Mori, il 20 agosto 1462, giorno della festa di Bernardo di Chiaravalle, gli spagnoli guidati da Don Rodrigo Ponce de Le\u00f3n riconquistarono Gibilterra. La piccola moschea fu convertita in santuario cristiano intitolato alla Nostra Signora dell'Europa, con l'intenzione di consacrare a Dio, tramite Maria, l'Europa come punto di preghiera da una delle sue estremit\u00e0.\nNel 1979 papa Giovanni Paolo II con la lettera apostolica \"Si quis\" ha ufficialmente approvato il titolo di Nostra Signora dell'Europa come patrona di Gibilterra, quindi poco dopo il santuario venne restaurato.\nMoschea Ibrahim-al-Ibrahim.\nNel 1995 con finanziamenti sauditi di Re Fahd \u00e8 stata costruita la moschea Ibrahim-al-Ibrahim che \u00e8 stata completata nel 1997."}
{"id": "1903912", "revid": "486946", "url": "https://it.wikipedia.org/wiki?curid=1903912", "title": "Alman di Thule", "text": ""}
{"id": "1903917", "revid": "486946", "url": "https://it.wikipedia.org/wiki?curid=1903917", "title": "Alman", "text": ""}
{"id": "1903918", "revid": "486946", "url": "https://it.wikipedia.org/wiki?curid=1903918", "title": "Mitsumasa Kido", "text": ""}
{"id": "1903919", "revid": "122246", "url": "https://it.wikipedia.org/wiki?curid=1903919", "title": "Nazionale di pallavolo femminile della Finlandia", "text": "La nazionale di pallavolo femminile della Finlandia \u00e8 una squadra europea composta dalle migliori giocatrici di pallavolo della Finlandia ed \u00e8 posta sotto l'egida della Federazione pallavolistica della Finlandia.\nRosa.\nSegue la rosa delle giocatrici convocate per il campionato europeo 2021."}
{"id": "1903920", "revid": "339392", "url": "https://it.wikipedia.org/wiki?curid=1903920", "title": "Palazzo Mikhailovskij", "text": ""}
{"id": "1903921", "revid": "113757", "url": "https://it.wikipedia.org/wiki?curid=1903921", "title": "Punta de Europa", "text": ""}
{"id": "1903923", "revid": "767487", "url": "https://it.wikipedia.org/wiki?curid=1903923", "title": "Meatball Machine", "text": "Meatball Machine (\"Mitoboru Mashin\") \u00e8 un film del 2005 diretto da Y\u016bdai Yamaguchi e Jun'ichi Yamamoto. In origine era un cortometraggio, dal titolo omonimo, della durata di otto minuti, diretto nel 1999 da Jun'ichi Yamamoto.\nTrama.\nY\u014dji \u00e8 un ragazzo timido e solitario, che lavora in una fabbrica. \u00c8 segretamente innamorato di Sachiko, una ragazza anch'essa solitaria che lavora di fronte alla fabbrica di Y\u014dji. Questi la osserva ogni giorno, durante la pausa pranzo, ma non ha il coraggio di parlarle.\nDopo essere stato molestato e aggredito in un cinema porno da un transessuale, Y\u014dji scopre una strana corazza, che cade da un tetto. Il ragazzo la prende e la porta con s\u00e9. Mentre sta tornando a casa, Y\u014dji scopre per caso Sachiko in compagnia di un uomo, che la sta per violentare. Y\u014dji accorre in suo aiuto, ma viene pestato dall'uomo, che fugge. Sachiko lo aiuta, e lo accompagna a casa. L\u00ec Y\u014dji confessa alla ragazza di amarla, ma di non avere avuto mai il coraggio di avvicinarla. Sachiko risponde che anch'essa \u00e8 innamorata di lui, e i due si baciano. Sachiko ha per\u00f2 una cosa da mostrare a Y\u014dji: si tratta di una fresca cicatrice, che si trova all'altezza del petto. Sachiko confessa di avere altre cicatrici, dovute agli abusi subiti dal padre.\nMentre i due ragazzi stanno colloquiando, dal sacco in cui \u00e8 nascosta la strana corazza giungono dei movimenti, e la corazza prende improvvisamente vita attaccando Sachiko. Decine di braccia meccaniche avvolgono il suo corpo e un braccio in particolare la penetra e genera in lei un piccolo mostriciattolo che prende il comando del suo corpo e la acceca, perforandole gli occhi. Sachiko diventa cos\u00ec uno strano essere, dalle sembianze met\u00e0 umane e met\u00e0 meccaniche, e aggredisce Y\u014dji, che viene scaraventato fuori dal proprio appartamento e giace svenuto.\nY\u014dji si risveglia su un letto e la prima cosa che vede \u00e8 una ragazza con un occhio bendato. Appare quindi un uomo, Tanaka, che si rivela essere il padre della ragazza. Tanaka spiega a Y\u014dji che Sachiko \u00e8 stata aggredita da un parassita dalle sembianze aliene, che si impossessa dei corpi degli umani e cancella la loro memoria. Gli umani vedono e sentono comunque quello che fa il parassita, ma non possono opporsi. I parassiti sono chiamati Necroborg. Tanaka ha gi\u00e0 visto e combattuto alcuni Necroborg, che hanno come unico fine il combattere la razza umana e anche eliminarsi tra di loro.\nPi\u00f9 tardi, la figlia di Tanaka porta Y\u014dji in una serra, dove vengono allevati i parassiti. Tanaka afferma che l'allevamento serve a far mangiare la figlia, che \u00e8 stata aggredita da un Necroborg ma lui ha fatto in tempo a sconfiggerlo. Mentre Tanaka sta parlando un Necroborg aggredisce Y\u014dji, impossessandosi del suo corpo, ma non totalmente. Y\u014dji infatti riesce a sradicare il parassita e, pur trasformandosi, riesce a mantenere il controllo della sua mente. Y\u014dji uccide Tanaka e fugge, alla ricerca di Sachiko.\nY\u014dji vaga per un po' e non riesce a controllarsi del tutto, dato che uccide una bambina. Finalmente trova Sachiko, e ingaggia con il parassita che comanda il suo corpo una lunga lotta. Y\u014dji tenta invano di convincere Sachiko a ribellarsi, fino a quando ci riesce. Ma oltre ad attirare l'attenzione di Sachiko, Y\u014dji sprigiona una forza immensa dal suo corpo, uccidendo sia il parassita sia Sachiko. Disperato, Y\u014dji vaga per la citt\u00e0, facendosi saltare la testa.\nSu una navicella due Necroborg dialogano nella loro lingua, mentre i corpi di Y\u014dji e di Sachiko giacciono accanto a loro, resi in vita da alcuni cavi e resi perfettamente aerodinamici per il loro compito: combattere per sempre. Infatti i due adesso sono stati trasformati in \"polpette da combattimento\". I due aprono gli occhi e urlano."}
{"id": "1903926", "revid": "2519", "url": "https://it.wikipedia.org/wiki?curid=1903926", "title": "Distretto di Bole", "text": "Il distretto di Bole (ufficialmente Bole District, in inglese) \u00e8 un distretto della Regione di Savannah del Ghana."}
{"id": "1903928", "revid": "228587", "url": "https://it.wikipedia.org/wiki?curid=1903928", "title": "G\u00fcnter W\u00e4chtersh\u00e4user", "text": "\u00c8 avvocato all'ufficio internazionale brevetti a Monaco di Baviera e, dal 1994, professore onorario di biochimica evolutiva all'Universit\u00e0 di Ratisbona. All'inizio degli anni Ottanta formul\u00f2 una teoria sull'origine della vita che coinvolgeva superfici minerali; tale teoria \u00e8 conosciuta come teoria del mondo a ferro-zolfo.\nBiografia.\nFu allievo del professor Hans Kuhn. Nel 1970 diviene funzionario all'ufficio brevetti di Monaco di Baviera. Tra il 1972 e il 1973, in seguito alla lettura di un articolo del suo vecchio docente di fisica circa l'assorbimento dell'RNA nelle rocce porose comincia a interessarsi all'argomento. Nella stessa epoca si interessa anche alle teorie epistemologiche di Karl Popper. In seguito ad un colloquio nel 1982, Popper diviene suo principale ispiratore e mentore. Nel 1983, su invito di William Bartley e dello psicologo Donald Campbell scrive un manoscritto che verr\u00e0 pubblicato nel 1987 su \"Evolutionary Epistemology\" intitolato \"La luce e la vita: sulle origini e la nutrizione della percezione sensoriale\". In questo manoscritto espone la sua teoria, fortemente influenzata dalla filosofia di Popper, chiamata della retrodizione biochimica. In seguito, conosce Carl Woese, che gli fa vedere le inconsistenze del concetto di caldo primigenio.\nNel 1990, in un articolo di PNAS concepisce infine la teoria dei primi cicli autocatalitici e autotrofi in un articolo presentato per Karl Popper\nNel 1997 in collaborazione con Claudia Huber del dipartimento di chimica organica e biochimica dell'Universit\u00e0 Tecnica di Monaco realizza una serie di esperimenti, i cui risultati vennero pubblicati su Science, in cui vengono generati peptidi a partire da amminoacidi in condizioni di laboratorio simili a quelle delle fonti idrotermali sottomarine, utilizzando solfuri di ferro e nichel e tracce di selenio come catalizzatore, suggerendo un'origine termofila della vita. Questo lavoro porta il nome di teoria del mondo a ferro-zolfo.\nRiconoscimenti.\nG\u00fcnter W\u00e4chtershauser \u00e8 stato insignito, tra gli altri, con il premio annuale dell'Accademia Bavarese delle Scienze, nel 1993, e col premio Bonn di chimica nel 1999."}
{"id": "1903931", "revid": "1186766", "url": "https://it.wikipedia.org/wiki?curid=1903931", "title": "Twelve Deadly Cyns...and Then Some (video)", "text": "Twelve Deadly Cyns...and then some \u00e8 una raccolta video di Cyndi Lauper. \u00c8 stata pubblicata in VHS nel 1994 a seguito del suo greatest hits; include 13 video intervallati da alcuni momenti passati a Coney Island, dove Cyndi Lauper racconta alcuni aneddoti della sua carriera.\nTracce.\nNel 2000 \"Twelve Deadly Cyns...and then some\" \u00e8 stato pubblicato in DVD dalla SONY. Il DVD ha un audio in inglese con opzioni PCM stereo e Dolby Digital 5.1 Surround Sound e ha sottotitoli in inglese.\nEdizione DVD.\nL'edizione in DVD non ha cambiamenti sostanziali se non per l'audio (anche in Dolby Digital 5.1 Surround Sound), la possibilit\u00e0 di avere i sottotitoli e la scelta diretta tramite il men\u00f9. Inoltre la sezione \"Discografia\" aggiorna l'uscita degli album \"Sisters of Avalon\" (1997) e \"Merry Christmas...Have A Nice Life\" (1998)."}
{"id": "1903935", "revid": "1305772", "url": "https://it.wikipedia.org/wiki?curid=1903935", "title": "Alberto Trionfi", "text": "Il suo assassinio avvenne dopo l'evacuazione del campo di concentramento \"Offizierslager\" 64Z di Schokken, nel quale Trionfi era stato deportato assieme ad altri duecento ufficiali generali italiani fatti imprigionare dal Reich nazista dopo l'8 settembre 1943 per non essersi voluti piegare al nazifascismo al momento dello sbando dell'esercito italiano. Una via gli \u00e8 stata intitolata nelle citt\u00e0 di Ancona e Roma.\nLa sua biografia - dal ruolo di ufficiale di carriera con importanti incarichi nel Peloponneso (fu a capo della fanteria della 59 divisione \"Cagliari\") fino al martirio per mano nazista - \u00e8 stata narrata in due libri scritti sulla base del diario tenuto in lager dallo stesso internato, e pervenuto in circostanze rocambolesche ai familiari, e resoconti di testimoni oculari. Uno di questi volumi (\"Il generale Alberto Trionfi - Scritti e memorie dalla Grecia al Lager - Un delitto delle SS\") \u00e8 stato pubblicato nel 2004 dall'Associazione Nazionale Ex Internati a firma della figlia di Trionfi, Maria, che ha rievocato in un'intervista alla trasmissione \"Cominciamo bene estate\" (Raitre), la figura del padre. Questo episodio storico, non molto conosciuto, \u00e8 narrato anche nel libro \"Noi nei lager: testimonianze di militari italiani internati nei campi nazisti (1943-1945)\", di Luca Frigerio, pubblicato dalle Edizioni Paoline nel 2008.\nBiografia.\nDi famiglia aristocratica - il padre era il marchese Riccardo Trionfi, armatore nelle Americhe durante l'Ottocento - Trionfi fu avviato alla carriera militare come i fratelli Giuseppe e Luigi, divenuti rispettivamente ammiraglio e generale di divisione. Frequent\u00f2 l'Accademia Militare di Modena. Con i gradi di capitano prese parte alla prima guerra mondiale, rimanendo ferito per tre volte nelle battaglie sul Carso. Fu per questo insignito di medaglia al valore.\nDivenuto colonnello, alla vigilia della seconda guerra mondiale gli venne affidato l'incarico di capo di Stato maggiore della divisione Siena di stanza in Albania. Prima di essere nominato nel 1942 generale di brigata ricopr\u00ec altri prestigiosi incarichi in seno all'esercito, tra cui quelli di capo di Stato maggiore della divisione Lombardia, addetto allo Stato maggiore dell'esercito, al comando della difesa territoriale di Roma e a quello del XVII Corpo d'armata a Roma.\nNei giorni immediatamente precedenti l'armistizio, Trionfi si trovava in licenza a Roma. Invano venne esortato a non fare rientro in Grecia essendo mutate le condizioni politico-militari: l'ufficiale volle tuttavia partire verso la base di Navarino (Grecia), per restare vicino ai suoi soldati. Non riusc\u00ec per\u00f2 a raggiungere il fronte: fu bloccato assieme ad altri comandanti italiani dalle truppe della Wehrmacht e deportato su un vagone ferroviario blindato nel campo di prigionia tedesco situato in Polonia per ufficiali italiani che non vollero aderire alla Repubblica Sociale Italiana, \"Oflag\" 64Z di Schokken (oggi Skoki), \"zweiglager\" (sottocampo) di Altburgund nella XXI Regione militare (a fine 1944 risulteranno rinchiusi in tale campo duecentosessantasei militari italiani, di cui centosettantasette generali).\nMemorie dal lager.\nDal lager, Trionfi, dopo un periodo di forzato silenzio, riusc\u00ec a stabilire dal gennaio 1944 un contatto epistolare con la famiglia, tenendo contestualmente, sia pure a prezzo di grandi difficolt\u00e0, un diario redatto su due agendine che aveva con s\u00e9 al momento della cattura. \u00c8 sulla base di questo diario che la figlia dell'ufficiale, Maria, entrata in possesso della documentazione parzialmente deteriorata attraverso alcuni ufficiali liberati, \u00e8 riuscita a ricostruire con un particolare metodo di lettura in fluorescenza (la \"lampada di Wood\", ideata dal fisico Robert William Wood) i mesi di prigionia nel campo 64Z, i soprusi subiti dal padre da parte della Gestapo, sordi alle convenzioni internazionali di tutela dei prigionieri di guerra.\nDi tali soprusi dovette rendersi conto l'osservatore repubblichino Angelo Tonitto che dopo una visita al capo di concentramento ebbe a relazionare:\nLa marcia della morte.\nQuando a gennaio 1945 l'armata sovietica era ormai sulla Vistola, i nazisti decisero l'evacuazione del campo con trasferimento degli internati a Luckenwalde, localit\u00e0 a sud di Berlino. Iniziava cos\u00ec una delle tante marce della morte, con la colonna dei generali che viene divisa in pi\u00f9 tronconi. Assieme ad altri sedici compagni di prigionia, Trionfi si ferm\u00f2 con alcuni compagni, durante il cammino, in una taverna alla ricerca di cibo: vennero notati da un sottufficiale della Luftwaffe e denunciati alle SS.\nFu a Ku\u017anica \u017belichowska, prima che la marcia potesse riprendere, che - sotto gli occhi di donne polacche e deportati atterriti - avvenne la carneficina per coloro che non erano in grado di camminare. Il primo a cadere sotto il fuoco nazista fu il generale Carlo Spatocco; poi venne la volta del generale Emanuele Balbo Bertone; quindi tocc\u00f2 a Trionfi essere ucciso, e dopo di lui ai generali Alessandro Vaccaneo, Giuseppe Andreoli e Ugo Ferrero.\nDopo un'errata informazione, pervenuta nel maggio 1945 alla famiglia dall'ambasciata italiana a Mosca, che segnalava Trionfi vivo e \"in buona salute\", nel mese successivo si ebbe la conferma, con lettera di \"scuse\", della morte dell'ufficiale. Solo nel 1956, undici anni dopo i fatti, i resti del generale vennero fatti rientrare in Italia dalla Polonia, riposti in un'urna cineraria trasportata a bordo di una nave mercantile russa che fece scalo ad Ancona.\nVani sono stati, nonostante l'intervento di Simon Wiesenthal, i tentativi della figlia di Trionfi perch\u00e9 l'ufficiale delle SS autore dell'uccisione del padre, pure identificato, fosse giudicato per il crimine compiuto."}
{"id": "1903937", "revid": "17908491", "url": "https://it.wikipedia.org/wiki?curid=1903937", "title": "Ti odio ti lascio ti", "text": ""}
{"id": "1903938", "revid": "122246", "url": "https://it.wikipedia.org/wiki?curid=1903938", "title": "Nazionale di pallavolo femminile della Bosnia ed Erzegovina", "text": "La nazionale di pallavolo femminile della Bosnia ed Erzegovina \u00e8 una squadra europea composta dalle migliori giocatrici di pallavolo della Bosnia ed Erzegovina ed \u00e8 posta sotto l'egida della Federazione pallavolistica della Bosnia ed Erzegovina.\nRosa.\nSegue la rosa delle giocatrici convocate per il campionato europeo 2021."}
{"id": "1903939", "revid": "400694", "url": "https://it.wikipedia.org/wiki?curid=1903939", "title": "Giovanni Camillo Sagrestani", "text": "Biografia.\nSi form\u00f2 a Firenze da Antonio Giusti e Romolo Panfi, poi viaggi\u00f2 a Parma, Roma, Venezia e Bologna, dove entr\u00f2 nella bottega di Carlo Cignani che ne influenz\u00f2 lo stile. \nNel 1690 torn\u00f2 a Firenze e nel '94 si iscrisse all'Accademia del Disegno, avvicinandosi ad alcuni antiaccademici come Alessandro Gherardini e Pier Dandini. A partire da questi presupposti, con l'esempio del barocco francese e delle opere di Luca Giordano, port\u00f2 avanti una pittura innovativa, in contrasto con la tradizione disegnativa fiorentina, fatta di tocchi rapidi e macchie di colore. \nLe sue prime opere datate risalgono al 1720 (affresco e pala d'altare nella cappella di Santa Maria Maddalena de' Pazzi in San Frediano in Cestello), sebbene giu\u00e0 dal 1707 gli siano attribuibili otto tele con \"Vita della Vergine\" in Santa Maria de' Ricci a Firenze.\nQuattro tele attribuite al Sagrestani si trovano nella chiesa di Santa Maria della Fraternit\u00e0 a Foiano della Chiana. Altre sue opere si trovano nella Chiesa di San Frediano in Cestello a Firenze. Altre opere attribuite al Sagrestani si trovano nella chiesa della Santissima Annunziata a San Giovanni Valdarno . Un\"Assunzione della Vergine\" si trova a Nancy in Francia, nel Mus\u00e9e des Beaux-Arts. Un\"Incoronazione di Maria Assunta in Cielo con S. Tommaso d'Acquino \"si trova incastonata nel soffitto cassettonato della chiesa del Santissimo Sacramento di Portoferraio.\nTra i suoi maggiori allievi Matteo Bonechi e Ranieri del Pace."}
{"id": "1903941", "revid": "19580", "url": "https://it.wikipedia.org/wiki?curid=1903941", "title": "Pace di Fredrikshamn", "text": ""}
{"id": "1903942", "revid": "466539", "url": "https://it.wikipedia.org/wiki?curid=1903942", "title": "PBZ Zagreb Indoors", "text": "Il PBZ Zagabria Indoors \u00e8 stato un torneo di tennis di categoria International Series che si disputava a Zagabria in Croazia su campi indoor in cemento.\nNato nel 1996 come tappa del circuito ATP Tour, dopo la seconda edizione di Spalato, non ha pi\u00f9 fatto parte del calendario fino al 2006, quando ha preso il posto degli Internazionali di Lombardia, ha cambiato location spostandosi a Zagabria e ha avuto come sponsor la banca PBZ. L'ultima edizione si \u00e8 svolta nel 2015."}
{"id": "1903947", "revid": "125234012", "url": "https://it.wikipedia.org/wiki?curid=1903947", "title": "Nazionale di pallavolo femminile della Slovenia", "text": "La nazionale di pallavolo femminile della Slovenia \u00e8 una squadra europea composta dalle migliori giocatrici di pallavolo della Slovenia ed \u00e8 posta sotto l'egida della Federazione pallavolistica della Slovenia.\nRosa.\nSegue la rosa delle giocatrici convocate per il campionato europeo 2019."}
{"id": "1903948", "revid": "74801", "url": "https://it.wikipedia.org/wiki?curid=1903948", "title": "Eskilstuna", "text": "Eskilstuna \u00e8 una citt\u00e0 della Svezia centro-orientale, nella contea del S\u00f6dermanland. Ha una popolazione di abitanti, ma nell'intera municipalit\u00e0 si arriva a abitanti. La citt\u00e0 \u00e8 attraversata dal fiume Eskilstuna\u00e5n che collega il lago Hj\u00e4lmaren al lago M\u00e4laren.\nStoria.\nLa fondazione della citt\u00e0 viene fatta risalire al monaco e martire di origini inglesi Eskill che ne fece la sede per la sua opera di conversione al cristianesimo delle popolazioni vichinghe della regione, dalle quali fu fatto martire e venne sepolto nel monastero da lui eretto. Quest'ultimo venne fatto distruggere completamente da Gustavo Vasa durante la sua campagna di riforma a favore del protestantesimo, facendovi erigere al suo posto il Castello di Eskilstunahus. Nel 1659 Eskilstuna ricevette il rango di citt\u00e0, diventando nel corso del tempo uno dei centri industriali pi\u00f9 importanti della Svezia. A partire dagli anni settanta la citt\u00e0 ha subito un forte calo di produttivit\u00e0 e anche demografico, con la chiusura di molte industrie."}
{"id": "1903949", "revid": "119751672", "url": "https://it.wikipedia.org/wiki?curid=1903949", "title": "Punta Udine", "text": "La Punta Udine \u00e8 una montagna della catena delle Alpi Cozie, alta 3020\u00a0m.\nCaratteristiche.\n\u00c8 una delle punte della cresta Nord del Gruppo del Monviso, sulla linea di confine tra Francia e Italia. A Nord \u00e8 delimitata dal \"Colle del Coulour del Porco\", mentre verso Sud la cresta prosegue fino a raggiungere Punta Roma.\nLa montagna non \u00e8 una punta particolarmente pronunciata, ed era senza nome quando fu salita per la prima volta. Il primo salitore, il friulano Giuseppe Morassutti, volle chiamarla \"Punta Udine\" in onore della sua citt\u00e0 natale.\nLa sua morfologia \u00e8 quella tipica della cresta nord del gruppo del Monviso: il versante orientale (Italia) \u00e8 costituito da ripide pareti verticali o subverticali, mentre il versante occidentale (Francia) \u00e8 costituito da un pendio ad inclinazione circa costante, ricoperto di detriti rocciosi.\nDal punto di vista geologico, la montagna, come tutta la cresta Nord del gruppo del Viso, appartiene alla serie a facies piemontese del Trias-Giura (zona delle pietre verdi di Gastaldi): in particolare, \u00e8 costituita da rocce eruttive effusive (prasiniti, anfiboliti, eclogiti). Il principale sistema di fratturazione immerge circa parallelo al versante occidentale.\nAlla base della sua parete Est, quasi sulla verticale della croce di vetta, sorge il Rifugio Giacoletti.\nAscensioni.\nVia normale.\nLa via normale alla Punta Udine fu percorsa per la prima volta dall'alpinista Giuseppe Morassutti e dalla guida Giuseppe Perotti il 1\u00ba settembre 1899.\nIl percorso classico dall'Italia parte dal Rifugio Giacoletti, e risale il canalone noto come \"Coulour del Porco\" fino alla cresta. Da qui si volge a sinistra (Sud), e si risale il pendio detritico per tracce di sentiero, fino a giungere alla croce di vetta.\nLa via ha difficolt\u00e0 gi\u00e0 di tipo alpinistico (valutazione complessiva: F), essenzialmente per il tratto nel \"Coulour del Porco\", ove il sentiero si sviluppa sul bordo del canalone, su alcune cenge attrezzate con corde fisse.\nNel dettaglio partendo dal rifugio Giacoletti si prende un sentiero che inizia in prossimit\u00e0 della cresta est di punta Udine.\nSi sale per un ripido pendio di sfasciumi dove talvolta si pu\u00f2 incontrare qualche nevaio anche in piena estate e dove la roccia \u00e8 molto sdrucciolevole (attenzione a non far rotolare gi\u00f9 sassi). Si attraversa quindi il canalone del Coulour del Porco e si raggiunge il suo margine destro.\nSi attacca un articolato sistema di piccole cenge attrezzate con corde fisse e catene fino a giungere alla base di uno stretto camino strozzato (passaggio pi\u00f9 difficile della via). Il camino si supera tramite diversi gradini in metallo posti al suo interno che rendono il passo molto pi\u00f9 agevole. Qui \u00e8 anche possibile assicurarsi alle corde fisse con dei moschettoni per i meno esperti.\nSi prosegue dunque per strette cenge esposte e si superano tre facili paretine attrezzate con gradini e corde fisse.\nSi giunge alla base di un grosso torrione strapiombante che si aggira da sinistra e si prosegue per facili passaggi fino a giungere al Coulour del Porco 2920\u00a0m. Si sale ora verso sinistra sul detritico versante francese di Punta Udine. Qui non sono presenti segnali e bisogna aprirsi una via da soli. Si pu\u00f2 salire in prossimit\u00e0 della cresta nord-ovest su grandi rocce gradinate che offrono facili e divertenti passi di arrampicata, fino a giungere ad un facile diedro. Si pu\u00f2 affrontare il diedro direttamente oppure lo si pu\u00f2 aggirare sulla destra e si arriva alla croce di vetta 3022\u00a0m. Un'alternativa \u00e8 quella di seguire alcuni omini di pietra che conducono all'interno di un canale dove \u00e8 presente roccia molto sdrucciolevole. Si rimonta con qualche difficolt\u00e0 il canale fino a giungere in prossimit\u00e0 del facile diedro. Di qui si sale in vetta come gi\u00e0 descritto.\n\u00c8 possibile raggiungere il colle del \"Coulour del Porco\" anche dalla Francia, partendo dal Rifugio Viso nell'alta Valle del Guil: in questo caso, l'avvicinamento al colle risulta meno difficile.\nSpesso la salita alla Punta Udine viene abbinata alla salita alla vicina Punta Venezia.\nAltre vie.\nIl versante Est della montagna presenta numerose vie alpinistiche, di diversa difficolt\u00e0; per tutte le vie si pu\u00f2 utilizzare come punto d'appoggio il Rifugio Giacoletti."}
{"id": "1903951", "revid": "642594", "url": "https://it.wikipedia.org/wiki?curid=1903951", "title": "Trifone Gabriele", "text": ""}
{"id": "1903952", "revid": "729019", "url": "https://it.wikipedia.org/wiki?curid=1903952", "title": "Rock n Roll Jesus", "text": "Rock n Roll Jesus \u00e8 l'ottavo album in studio del rocker Kid Rock. Il primo singolo dell'album \u00e8 \"All Summer Long\".\nNelle radio americane ha avuto altrettanto successo la canzone \"Amen\" soprattutto per il testo dedicato ai soldati. Kid Rock stesso ha dichiarato: \"Questo \u00e8 stato il miglior testo che io abbia scritto fino ad adesso\". Celebre \u00e8 la frase \"God damn, I'm scared to send my children to church\" (\"Dannazione, ho paura a mandare i miei figli in chiesa\")."}
{"id": "1903955", "revid": "124592035", "url": "https://it.wikipedia.org/wiki?curid=1903955", "title": "Marcia della morte", "text": "Una marcia della morte \u00e8 una marcia forzata di prigionieri, di guerra o altra natura, sottoposti a digiuno, fatiche fisiche estreme, esposizione agli elementi, esecuzioni sommarie o maltrattamenti che ne provocano la morte. La marcia pu\u00f2 terminare in un campo di prigionia o continuare fino all'eliminazione completa dei partecipanti, come nel massacro degli Armeni del 1915-16, durante il quale centinaia di migliaia di armeni vennero costretti dall'esercito turco a marciare nel deserto siriano fino alla morte.\nOrigine del termine.\nMarce della morte (in tedesco \"Todesm\u00e4rsche\") per antonomasia furono quelle con cui i nazisti nell'inverno 1944-45 trasferirono decine di migliaia di prigionieri dei campi di concentramento, in gran parte ebrei, dall'odierna Polonia verso altri campi pi\u00f9 a occidente, di fronte all'avanzata inarrestabile delle forze sovietiche. Tali avvenimenti subito dopo la guerra vennero trattati sommariamente (ad esempio al processo di Norimberga l'attenzione si focalizz\u00f2 sulle responsabilit\u00e0 derivanti dalla gestione dei campi) e solo a partire dagli anni sessanta trov\u00f2 trattazione autonoma nella storiografia. Un trattamento simile fu subito da decine di migliaia di prigionieri di guerra Alleati, anch'essi trasferiti verso occidente dai tedeschi tra gennaio ed aprile 1945.\nIl termine aveva tuttavia gi\u00e0 trovato larga diffusione prima della fine della guerra nella pubblicistica statunitense sulla marcia della morte di Bataan, nella quale trovarono la morte migliaia di prigionieri di guerra filippini e americani, brutalizzati dai giapponesi.\n\u00c8 stato poi usato anche in casi di espulsioni o trasferimenti forzosi di civili a seguito di conflitti locali che, sebbene in percentuale minore, hanno determinato la morte di parte dei partecipanti per le dure condizioni in cui vengono effettuati, come accaduto nelle espulsioni degli abitanti palestinesi di Lydda e Ramla, avvenute durante la guerra arabo-israeliana del 1948.\nAltri significati.\nNel project management, specialmente in ambito informatico, nella forma anglosassone \"death march\" \u00e8 utilizzato per denominare progetti di grandi dimensioni, la cui buona riuscita entro i tempi stabiliti appare in largo anticipo improbabile e il cui fallimento comporterebbe danni rilevanti, che malgrado ci\u00f2 vengono intrapresi comunque. Ci\u00f2 comporta un sacrificio di chi vi partecipa, in termini di stress ed ore extra di lavoro necessarie per completare il progetto."}
{"id": "1903967", "revid": "122246", "url": "https://it.wikipedia.org/wiki?curid=1903967", "title": "Nazionale di pallavolo femminile del Portogallo", "text": "La nazionale di pallavolo femminile del Portogallo \u00e8 una squadra europea composta dalle migliori giocatrici di pallavolo del Portogallo ed \u00e8 posta sotto l'egida della Federazione pallavolistica del Portogallo.\nRosa.\nSegue la rosa delle giocatrici convocate per il campionato europeo 2019."}
{"id": "1903968", "revid": "77594", "url": "https://it.wikipedia.org/wiki?curid=1903968", "title": "Piazzetta Sant'Anna", "text": "Piazzetta Sant'Anna \u00e8 una piazza di Ferrara ubicata nel centro storico cittadino.\nIn origine \u00e8 stata un chiostro all'interno degli edifici del primo nosocomio cittadino, dedicato a sant'Anna.\nStoria.\nPeriodo degli Estensi.\nNel XV secolo gli Estensi pensarono alla costruzione di un ospedale a Ferrara. L'8 ottobre 1440 ottennero una bolla pontificia da papa Eugenio IV che autorizzava tale progetto e Giovanni Tavelli da Tossignano, vescovo della citt\u00e0, si adoper\u00f2 per tale costruzione, dedicata ai poveri e agli ammalati. \nL'area adatta fu individuata a nord della citt\u00e0 medioevale, vicino all'allora \"Porta dei Leoni\" ed al Castello Estense, dove sorgeva un antico monastero di frati agostiniani, costruito nel 1304, e nel quale c'era un oratorio dedicato a Sant'Anna.\nAl suo interno vi si trovava la cosiddetta cella del Torquato Tasso, in cui il poeta venne rinchiuso per la sua presunta pazzia.\nAddizione novecentista.\nAgli inizi del XX secolo l'area \u00e8 stata interessata all'opera di urbanizzazione voluta dal Comune di Ferrara conosciuta come Addizione Novecentista. La progettazione fu affidata all'ingegnere Carlo Savonuzzi, venne abbattuta parte degli edifici dell'ex ospedale e si realizz\u00f2 la costruzione della nuova sede del Conservatorio (il cui auditorium confina perfettamente con l'antica entrata dell'ospedale) ed il Museo di Storia Naturale.\nLa nuova riqualificazione segu\u00ec in chiave moderna le linee generali del razionalismo italiano, alle quali Carlo Savonuzzi si ispir\u00f2 nei suoi interventi sul tessuto urbano cittadino.\nSituazione odierna.\nLa piazzetta si affaccia sulla via Boldini, creata con la ristrutturazione degli anni trenta. Negli anni 2000 \u00e8 stata trasformata in zona pedonale, con una pavimentazione rialzata rispetto all'originale e l'aggiunta di un muretto a separarla dalla strada accanto.\nNel corso del restauro si sono mantenuto intatte le caratteristiche strutturali esterne degli edifici che la circondano."}
{"id": "1903971", "revid": "1318658", "url": "https://it.wikipedia.org/wiki?curid=1903971", "title": "Bardenas Reales", "text": "Le Bardenas Reales della Navarra (\"Nafarroako Errege Bardeak\" in basco) sono un sito naturale semidesertico di circa 42.000 ha che si estende nel sudest della Navarra (Spagna). I suoli sono di argille, gessi e arenarie e hanno subito l'erosione dell'acqua e del vento creando forme sorprendenti tra cui risaltano i canyon, gli altopiani di struttura tabulare e le alture solitarie, chiamate \"cabezos\". Nelle Bardenas non vi sono nuclei urbani, la vegetazione \u00e8 molto scarsa e i molteplici corsi d'acqua che attraversano il territorio hanno una portata decisamente irregolare, rimanendo secchi per la maggior parte dell'anno. L'altitudine oscilla tra i 280 e i 659 metri sul livello del mare. Le Bardenas si situano in un punto equidistante tra i Pirenei ed il Sistema Iberico. Le Bardenas Reales, antico possedimento reale, non fanno parte del territorio di nessun comune e sono propriet\u00e0 della Comunidad Foral de Navarra. Ventidue tra comuni ed enti (i \"congozantes\") formano la Comunit\u00e0 di Bardenas Reales, un ente pubblico incaricato dello sfruttamento del sito.\nAttualmente, la maggior parte delle Bardenas Reales sono protette mediante un parco naturale di 39.274 ha dal 1999. In precedenza, nel 1986, due siti delle Bardenas, il Rinc\u00f3n del B\u00fa e la Ca\u00eddas de la Negra, erano stati dichiarati riserva naturale. Dal 7 novembre del 2000 l'insieme fu dichiarato Riserva della Biosfera.\nDescrizione.\nLe Bardenas Reales si situano nella zona sudorientale della Navarra, sul confine con l'Aragona. Si situano nella zona media della depressione della valle dell'Ebro, ai piedi della sierra del Yugo e della comarca saragozzana delle Cinco Villas. Misura 45 km da nord a sud e 24 da est a ovest ed un'altitudine compresa tra i 280 e i 659 metri sul livello del mare. La superficie \u00e8 di 41.845 ha. Confina con 16 comuni, 13 della Navarra e 3 dell'Aragona (provincia di Saragozza). I comuni navarri sono Valtierra, Arguedas, Carcastillo, Santacara, M\u00e9lida, Murillo el Cuende, Caparroso, Villafranca, Cadreita, Tudela, Cabanillas, Fusti\u00f1ana e Bu\u00f1uel; mentre i comuni aragonesi sono Tauste, Ejea de los Caballeros e S\u00e1daba. All'interno delle Bardenas Reales si situa il cosiddetto Vedado de Eguar\u00e1s, che appartiene al comune di Valtierra, anche se geograficamente \u00e8 parte integrante delle Bardenas.\nLe Bardenas sono divise in varie zone chiaramente differenziate, tra cui distaccano particolarmente due, la Bardena Blanca e la Bardena Negra, anche se vi sono inoltre zone minore di gran particolarit\u00e0.\nBardena Blanca.\n\u00c8 la zona centrale del territorio e la pi\u00f9 desertica. Il rilievo \u00e8 caratterizzato da estese zone piane, profondi canyon sul cui fondo scorrono fiumi stagionali, e i riempimenti di fondovalle in cui distaccano i \"cabezos\". Questa Bardena prende nome dalla presenza di sali biancastri che si estendono per la superficie dovuto all'abbondanza dei gessi nel suolo.\nLa Bardena Blanca si divide a sua volta in due, la Blanca Baja e la Blanca Alta. La prima \u00e8 la pi\u00f9 depressa e la seconda si estende da Pisquerra ed Eguar\u00e1s fino a Carcastillo.\nBardena Negra.\nLa Bardena Negra si trova nella parte orientale e meridionale del territorio sul confine con l'Aragona. Inizia con la linea che unisce la Nasa con Barajas del Rey.\nFormata da altopiani di differente altitudine e tagliata da fiumi che scorrono sul fondo dei canyon, questa parte delle Bardenas \u00e8 coperta dalla vegetazione.\nIl Plano.\n\u00c8 un piccolo altopiano di circa 100 metri di altezza rispetto ai terreni circostanti, dove si coltivano i cereali. I versanti di questo altopiano sono coperte da querce spinose, rosmarino e \"artemisia herba-alba\".\nAltre zone.\nVi sono altre zone meno estese che fanno parte delle Bardenas e presentano caratteristiche speciali di tipo naturale o storica. Queste sono:\nIl nome.\nDenominazione.\nIl nome ufficiale di questo sito \u00e8 \"Bardenas Reales\" che spesso viene completato con \"de Navarra\". Si usa anche il nome al singolare e si sostituisce \"reales\" con \"del rey\", la denominazione pi\u00f9 comune \u00e8 il semplice \"Bardenas\".\nAccento.\nLa pronuncia della parola \"Bardena\" si suole realizzare in due forme diverse, piana o sdrucciola (cio\u00e8 \"Bard\u00e9na\" o B\u00e0rdena\"). La denominazione di \"Bardena\" senza accento \u00e8 quella che figura nei documenti ufficiali a partire dal Medioevo, l'accento sembra derivare dalla pretesa di distinguersi dai contadini. Senza accento si trova nei documenti della Giunta di Bardenas e nelle differenti leggi che le riguardano cos\u00ec come negli Anales di Moret e Aleson e nell'opera dei pi\u00f9 importanti storici, geografi e giuristi che ne scrissero. In ogni caso nel Diccionario de la Academia de la Historia si trovava nel 1850, con le correzioni di Madoz, la parola accentata. L'accentazione o meno della parola Bardenas \u00e8 stata legata ai \"bascofili\" che cercavano di vedervi un'origine pi\u00f9 basca, anche se questo si trova nelle due versioni, con e senza accento. A partire dalla fine del XX secolo \u00e8 comparsa la parola con accento in pubblicazioni del Governo della Navarra.\nNumero.\nL'utilizzo del singolare \u00e8 tanto antico come il nome stesso. Gi\u00e0 nel 1092, nel fuero di Arguedas concesso da Sancho Ram\u00edrez si dice \"in tota mea bardena\". Nei paesi che compongono la comunit\u00e0 di Bardenas si parla della \"sua bardena\" chiamando in questo modo la \"Bardena di Caparroso\", la \"Bardena di Arguedas\", ecc. sembrando che tengano una qualche propriet\u00e0 dentro dello spazio di Bardenas quando non \u00e8 cos\u00ec.\nEtimologia.\nL'ipotesi pi\u00f9 accettata \u00e8 quella che espose Ol\u00f3riz che dice che: \nVi sono altre ipotesi, come quella di Jos\u00e9 Mar\u00eda Iribarren, secondo cui il nome Bardena deriva da \"pardina\" o \"paradina\" che si usa nell'Alta Aragona per designare un \"terreno basso di pascolo, dove vi sono recinti per gli animali da lana\".\nIl Dizionario di voci spagnole geografiche mette in relazione la parola \"bardena\" con \"barda\" (muro o steccato con spine) e dice che il significato sarebbe \"prato o bosco chiuso con barda\". Esiste anche l'idea di relazionare \"Bardena\" con \"bardana\" (nome con cui sono conosciute le piante \"Arctium minus\" e \"Xanthium strumarium\") .\nAltri nomi usati nelle Bardenas.\nSecondo la Carta Topografica Nazionale ed altre fonti catastali e della Comunit\u00e0 delle Bardenas, la maggior parte delle voci che danno nome ai luoghi o ai toponimi delle Bardenas sono di origine romanza e in misura minore basca. L'influenza del basco in questa geografia, in cui la lingua basca si perse molto presto, si \u00e8 mantenuta per essere il luogo di svernamento delle greggi dei pastori delle valli di Roncal e di Salazar, in cui la lingua si \u00e8 mantenuta viva fino a gran parte del XX secolo. Nomi come \"Landazur\u00eda\" (\"landa\" = terra di lavoro, \"zuria\" = bianco), \"Belcho\" (da \"beltza\" = nero) o \"Pisquerra\" sono di inconfondibile origine basca.\nMolti dei nomi che si utilizzano nelle Bardenas per denominare differenti parti o luoghi provengono da personaggi che ebbero alcuno rilevanza. \u00c8 tipico che i luoghi dove si situ\u00f2 o si situa un recinto o una capanna prenda il nome dal cognome o dal soprannome del costruttore o dell'usufruttuario e che questo si estenda al territorio circostante. Alcuni dei nomi che si sentono nelle Bardenas sono; Blanca, Plano, Landazur\u00eda, Trilluelos, Cornialto, La Estroza, cabezo Lobo, cabezo del \u00c1guila, Caldero, Pisquerra, Cortinas, Tres Hermanos, Belcho, Cruceta, Angarillones, Rall\u00f3n, Ralla, Rinc\u00f3n del Bu, Balc\u00f3n de Pilatos, Alfarillo, Bandera, Tres Montes, Cabezo Mocho, el Abejar, Negra y sus Ca\u00eddas e Omias o Umbr\u00edas.\nCaratteristiche.\nClimatologia.\nIl clima delle Bardenas \u00e8 il mediterraneo continentale con precipitazioni molto scarse, che si accumulano in primavera e autunno e sono irregolari e di tipo torrenziale. Gli inverni sono freddi e le estati calde.\nLe precipitazioni oscillano in funzione dell'orografia e si situano tra i 410 e i 550\u00a0mm medi annuali. La parte della Bardena Blanca e la Landazur\u00eda \u00e8 la zona che riceve meno precipitazioni, circa 450\u00a0mm all'anno, mentre nella parte che confina con l'Aragona e nella Bardena Negra si raggiungono i 500\u00a0mm annui, cifra superata nella Plana de la Negra.\nLe precipitazioni sono molto irregolari, sia durante l'anno, inverni ed estati molto secchi, primavere e autunni con precipitazioni, sia tra anni differenti (nella stazione meteorologica di Bu\u00f1uel si sono osservati 186\u00a0mm nel 1985 e 850\u00a0mm nel 1959). La torrenzialit\u00e0 delle precipitazioni fa s\u00ec che l'acqua non si infiltra nel suolo ed ha un forte carattere erosivo. Vi sono precipitazioni sotto forma di neve e grandine alcuni giorni all'anno, non pi\u00f9 di cinque.\nLa temperatura media annua \u00e8 di circa 13 o 14\u00a0\u00b0C con massime superiori ai 35\u00a0\u00b0C in estate e minime inferiori allo zero in inverno. Pu\u00f2 gelare pi\u00f9 di sessanta giorni all'anno. Gennaio \u00e8 il mese pi\u00f9 freddo con temperature medie tra 4 e 6\u00a0\u00b0C, a seconda dell'orografia, e luglio il mese pi\u00f9 caldo, con temperature medie di 22-24\u00a0\u00b0C e massime che raggiungono i 44\u00a0\u00b0C.\nLe gelate, che si osservano per 45-65 giorni all'anno, sono solitamente per irraggiamento e miste (convezione e irraggiamento) dovuto a situazioni anticicloniche con venti di nordovest.\nL'umidit\u00e0 relativa \u00e8 generalmente intorno al 67%, in gennaio si raggiunge l'80% mentre \u00e8 minima a luglio con un 54%.\nIl vento caratteristico \u00e8 il \"cierzo\" che soffia da nordovest e nord-nordovest con velocit\u00e0 comprese tra 20 e 30\u00a0km/h; freddo e secco. Esiste un vento secondario che soffia in senso contrario chiamato \"bochorno\".\nL'evaporazione media annuale \u00e8 compresa tra i 1.100\u00a0mm della Blanca e i 950\u00a0mm della zona prossima a Bu\u00f1uel.\nOrografia.\nIl suolo delle Bardenas \u00e8 formato da materiali del terziario continentale e del quaternario e relazionato con le tensioni associate alla formazione dei Pirenei e del Sistema Iberico che provoc\u00f2 lo sprofondamento del bacino dell'Ebro che si ritrov\u00f2 chiusa dalla Cordigliera Costiera Catalana creando un mare interno che riceveva sedimenti provenienti dall'erosione a partire dalla fine dell'Eocene. Questi materiali si distribuiscono lasciando quelli pi\u00f9 pesanti, la ghiaia e l'arenaria nella parte superiore mentre le arenarie fini, le argille, i gessi e i calcari occupano le parti basse di scarsa pendenza, in un'organizzazione caratteristica dei depositi alluvionali. In questo modo, nella parte centrale della sinclinale, si concentrano le argille con calcare e i gessi mentre nei bordi i conglomerati e le arenarie, tutti questi provenienti dalle due cordigliere tra cui si trova. Si stima che lo spessore dei sedimenti accumulati \u00e8 vicino ai 4\u00a0km. Dieci milioni di anni fa si apr\u00ec il bacino verso il Mar Mediterraneo, con cui si svuot\u00f2 il mare interno e nacque il fiume Ebro. In quell'epoca inizi\u00f2 il processo di erosione che perdura a tutt'oggi e che ha scolpito il paesaggio delle Bardenas.\nL'alternanza di materiali soffici, \"magnas\" e argille, con altri pi\u00f9 duri, arenarie e calcari, ha fatto s\u00ec che l'erosione sia di forma tabulare, cio\u00e8 la parte superiore, strato di materiale duro, non si erode mentre quella inferiore lo fa in modo molto rilevante e rapido, risultando in bordi che si consumano finch\u00e9 la parte superiore precipita.\nIl piegamento del terreno \u00e8 scarso, essendo unicamente rilevante nella parte nord dello stesso che va scomparendo poco a poco in una disposizione monoclinale con una pendenza dolce, arrivando ad essere orizzontale nella parte sud. Come nel resto della depressione dell'Ebro, i depositi quaternari si estendono in terrazzi coprendo il materiale terziario continentale.\nLe formazioni terziarie sono le seguenti: \nLe formazioni quaternarie si estendono, sotto forma di terrazzi, nelle seguenti zone:\nQuesti materiali, molto suscettibili di erosione, sono stati modellati dagli agenti atmosferici creando la caratteristica orografia attuale che ha dato origine ai cocuzzoli o cabezos ed agli altopiani de \"tabloides\" come quello del Rall\u00f3n. L'azione dell'acqua crea il cosiddetto effetto di \"pelle di elefante\" o \"bad lands\" e scava canyon e caverne.\nIl vento \u00e8 l'altro agente che ha contribuito all'erosione ed alla peculiarit\u00e0 del paesaggio.\nI suoli formati da materiali marnosi, pietrosi, calcari e arenarie formano terreni ottimi per l'agricoltura, anche se abbondano le pietre e le ghiaie. Nel Plano la formazione, che riceve il nome di caliche, \u00e8 formata dalla cementazione di pietre arrotondate e carbonato di calcio. Sui versanti dei cabezos e delle piane il suolo \u00e8 di tipo argilloso mentre nella Blanca si forma per la sovrapposizione di numerosi strati di materiali di scorrimento.\nL'aridit\u00e0 del clima, con un alto tasso di evaporazione, e i substrati geologici facilitano la formazione di fasi saline.\nNel 1988 l'Istituto del Suolo e Concentrazione Partitaria della Navarra, organismo dipendente dal governo della Navarra, realizz\u00f2 uno studio del suolo in cui arriv\u00f2 a definire 478 profili differenti. Da questo studio si dedusse che la superficie agricola potenziale delle Bardenas coincide con quella che \u00e8 utilizzata a questo fine attualmente. Si definirono 26 unit\u00e0 di suolo, di cui 2 non adatte per l'agricoltura tra cui si trovano i canyon e i versanti di maggiore pendenza. La Bardena Blanca, la pi\u00f9 erosa, si trova incorniciata in una struttura tubulare formata dal Plano a nord e da una serie di piane a sud che terminano nella Negra. Questa serie di allineamenti tubulari sono condizionati dalla mancanza di continuit\u00e0 delle strutture di arenaria che si interpongono tra gli estratti di argille e limi e gli altopiani che sono coronati da cabezos piani come Rall\u00f3n, Cortinas o Tres Hermanos dove si apprezza chiaramente la struttura che d\u00e0 origine agli stessi, elementi di argille e limo molto suscettibili di erosione coperti da uno strato di arenaria o calcare di maggiore durezza. Nella parte nord della Blanca il rilievo tubulare \u00e8 costituito dalle terrazze e dai sasos (glacis sospesi) che coprono l'estratto terziario.\nL'impermeabilit\u00e0 delle argille fa s\u00ec che l'acqua che si infiltra nella roccia arenaria o calcarea esca quando arriva al substrato argilloso, erodendolo e producendo lo scoprimento dei substrati duri che ad esso si appoggiano.\nQuesta grande erosione che produce l'acqua, unita al regime torrenziale delle precipitazioni, forma i canyon che si scavano nel terreno costituendo una labirintica rete per tutto il territorio delle Bardenas, incidendo soprattutto nella Blanca. La Blanca \u00e8 circondata da cabezos (monadnock) e piane (altopiani), e sono rilevanti i cabezos di El Rall\u00f3n, Pisquerra, Cortinas e Castildetierra e le piane della Ralla e Alfarillo.\nIdrografia.\nI corsi d'acqua sono molto irregolari e intermittenti. La natura del terreno fa s\u00ec che questi ruscelli abbiano scavato profondi canyon dove scorrono.\nLe precipitazioni, scarse e di carattere torrenziale, e la mancanza di falde che possano regolare la portata, fanno s\u00ec che i fiumi, che portano acqua solo quando piove, vadano sprofondando nel terreno formando una rete labirintica che taglia le pianure. Nei canyon pi\u00f9 importanti si formano pozze che tendono a mantenersi tutto l'anno.\nI canyon pi\u00f9 importanti sono:\nVi sono alcune sorgenti, per\u00f2 concentrate, sui bordi del Plano. Questi sorgenti, alcune usate come abbeveratoio, sono alimentate dalla falda formata da questo altopiano. Le sorgenti sono: Ferial, Agua Salada, Bandera e Gollizo. Alcune fonte intermittenti si trovano nelle Ca\u00eddas de la Negra.\nI canyon presentano due parti differenziate, due stadi. Il primo stadio si caratterizza per la pendenza dei canyon secondari e terziari che si uniscono quelli di quart'ordine con angoli molto acuti. I canyon tributari di questa zona sono piccoli e rettilinei. Pi\u00f9 in basso, diminuendo la pendenza, il letto si fa pi\u00f9 sinuoso con tentativi di esondazione. Il canyon Tudela \u00e8 l'eccezione a questa regola, dato che ha un aspetto pi\u00f9 retto e le unioni tra canyon avvengono ad angolo retto.\nLa caratteristica dei corsi d'acqua delle Bardenas li rendono inadeguati per riempire qualsiasi bacino artificiale per la quantit\u00e0 di detriti che trasportano. Questo obbliga a riempire i bacini con acqua proveniente da fossi e canali condotta fino al bacino stesso (dato che se fosse trasportata nei canyon trascinerebbe il materiale eroso cos\u00ec come l'acqua piovana). L'utilizzo dei canyon per accumulare acqua metterebbe in pericolo la stabilit\u00e0 delle sponde.\nSono stati costruiti vari bacini. Il principale \u00e8 quello della fonte del Ferial che viene riempito da acque provenienti dal lago di Yesa e si \u00e8 convertito in un punto di attrazione turistica. Questo bacino \u00e8 destinato all'irrigazione delle terre che sono vicino ai paesi di Valtierra e Caparroso, e per rifornire di acqua potabile Valtierra e Aguedas. L'altro bacino importante \u00e8 quello di Cortinas.\nLe fosse pi\u00f9 importanti sono quella di Zapata e quella di Cruceta, che anch'esse sono riempite con acqua di fosso. Gli altri punti d'acqua sono di acque di \"escurrer\u00eda\".\nErosione.\nIl paesaggio delle Bardenas \u00e8 segnato dall'erosione, che crea un paesaggio che \u00e8 uno dei principali attrattivi. La stessa natura del terreno, materiali soffici come argille e gessi, la caratteristica torrenziale delle precipitazioni e il cierzo, vento caratteristico e proprio del luogo che soffia da NO-NNO a velocit\u00e0 comprese tra 20 e 30\u00a0km/h, l'intervento umano con una grande pressione sopra il terreno e la vegetazione con un'importantissima diminuzione della copertura vegetale sono le principali cause dell'erosione. Questa coinvolge molto gravemente pi\u00f9 di un terzo della superficie delle Bardenas che, in alcuni luoghi, raggiunge il ritmo di 91,9 t/ha/anno. Si possono distinguere tre tipi di paesaggio a seconda dell'incidenza dell'erosione. Nel Plano l'erosione \u00e8 scarsa, nella Bardena Negra, dove si trova la zona di maggior copertura vegetale, l'erosione \u00e8 moderata, di carattere laminare e in solchi che corrono paralleli. Nella Bardena Blanca l'erosione \u00e8 importante. La struttura di questo terreno, marne limose con discontinui paleocanali di arenaria, ha originato un rilievo caratteristico molto particolare, sopra la superficie piana emergono i cabezos che si innalzano con le pareti erose, l'esistenza di qualche resto di glacis o di qualcosa pi\u00f9 resistente ha fatto s\u00ec che si mantenga una certa superficie non erosa mentre i bordi vanno scomparendo. Sono notevoli i casi del Rall\u00f3n o il Castildetierra. Nella parte alta dei cabezos l'erosione \u00e8 di tipo laminare, sulle pareti si apprezza l'effetto dell'essere al sole o all'ombra. Nei lati al sole vi sono pendenze molto forti ed erose dove hanno origine frane che formano \"bad-lands\" e burroni mentre nel lato all'ombra la maggiore vegetazione fa s\u00ec che l'erosione sia minore. I materiali erosi vanno depositandosi ai piedi dei cabezos formando, tra questi e il fondovalle, pareti di accumulazione di moderata pendenza, che soffrono una debole erosione laminare.\nI fondovalle sono la parte pi\u00f9 estesa. Sono costituiti da una struttura laminare realizzata dall'accumulo di strati fini di materiali limosi che sono attraversati da canyon che si vanno ramificando. Questi canyon sono molto attivi a livello di erosione, avanzando anno dopo anno.\nLa massima erosione si osserva, secondo l'Istituto Navarro del Suolo, nelle seguenti zone: nella Blanca, la pi\u00f9 interessata, \u00e8 molto grave in 683 dei suoi 8.000 ettari, dove si situano le \"bad-lands\" che occupano le transizioni tra i distinti livelli e tra questi e i canyon. I canyon sono gli elementi erosivi pi\u00f9 attivi. Aumentano di lunghezza e larghezza man mano che crollano le pareti. Si osserva il fenomeno della creazione di vari buchi verticali allineati con il canyon e nelle sue vicinanze vanno crescendo fino ad unirsi e formare un nuovo canyon, questo fenomeno prende il nome di \"piping\". Nelle pareti i livelli di erosione dipendono dalla vegetazione, in pi\u00f9 di 5.024 ha \u00e8 molto alta non esistendo sufficiente vegetazione per poter frenarla. Vi sono 4.344 ettari dove \u00e8 gi\u00e0 scomparso il suolo e si sta erodendo il materiale geologico.\nVegetazione.\nLa situazione delle Bardenas ha propiziato l'azione dell'uomo sopra il territorio per il suo sfruttamento. L'agricoltura si \u00e8 sviluppata in tutti i siti dove vi era la possibilit\u00e0, per cui sono poche le zone dove la vegetazione autoctona \u00e8 rimasta, versanti e zone difficili da coltivare. La maggior parte della massa forestale \u00e8 rappresentata da querce spinose e pini.\nLa posizione, nella grande unit\u00e0 geomorfologica della Valle dell'Ebro, le d\u00e0 un clima mediterraneo ed una grande aridit\u00e0 che condiziona la vegetazione e la flora. La maggior parte ha un carattere stepposo e mediterraneo dove predominano gli elementi tipici del levante spagnolo.\nEntrambi gli elementi, l'intervento umano e la climatologia, hanno influenzato l'attuale vegetazione del territorio delle Bardenas. Questa coperta \u00e8 formata da una vegetazione naturale, i pascoli, i matorrales e alcuni boschi, e da una di origine antropica, le coltivazioni e i ripopolamenti.\nLe diverse Bardenas presentano vegetazione differente. La Bardena Negra presenta boschetti di querce spinose, pini e una significativa coltivazione a cereali. La Blanca presenta grandi superfici nude, con vegetazione quasi nulla. L'insieme del Plano con le ca\u00eddas verso il Vedado de Eguaras e la Bardena Alta \u00e8 formata dai campi di cereali del Plano e i boschi di querce spinose, rosmarino, pini e \"artemisia herba-alba\" sui versanti.\nLa variet\u00e0 di specie \u00e8 ampia e si \u00e8 adattata alle circostanze. Molte sono stagionali, sfruttando le piogge, altre presentano fusti carnosi che accumulano acqua.\nSe cessasse l'influenza umana in buona parte delle Bardenas, si svilupperebbe un \"matorral\" alto e altre comunit\u00e0 \"subseriales\". Come nei Monegros \u00e8 uno spazio singolare rispetto alla posizione che tiene nel nord della penisola iberica. In queste condizioni, senza l'intervento umano, si avrebbero tre tipi di vegetazione a seconda del suolo e del clima: \"quercus rotundifolia\", querce spinose, ginepri lici e pinete mesomediterranee e geoserie igrofila di paludi salmastre, a cui bisognerebbe aggiungere la vegetazione che crescerebbe intorno alle pozze di acqua dolce. Di questa vegetazione potenziale si conservano solo alcune \"Quercus rotundifolia\" isolate del Plano e la Plana de la Negra. Vi sono anche alcuni esemplari di \"Quercus faginea\" nei siti ombreggiati. Le querce spinose sono estese e vi sono tre specie, pino d'Aleppo, quercia spinosa e ginepro licio. I boschi di \"Quercus rotundifolia\" non possono svilupparsi per la mancanza di risorse idrologiche per cui il massimo strutturale che raggiungono queste popolazioni sono i matorrales alti. Questa vegetazione si incontra sui versanti del Plano, della Negra e dei cabezos della Blanca. Nei canyon si accumulano i sali dei materiali sedimentari circostanti che si distribuiscono in gradienti di umidit\u00e0 e salinit\u00e0. In queste aree si ha una vegetazione composta da tamerici delle Canarie.\nLa vegetazione esistente, fortemente condizionata dall'intervento umano, \u00e8 un miscuglio di quella naturale e di quella derivante da questo intervento. La quasi totalit\u00e0 delle terre coltivabili \u00e8 stata utilizzata a questo fine e si sono realizzate alcuni rimboschimenti a cui bisogna aggiungere la pressione dell'allevamento.\nL'estensione delle differenti comunit\u00e0 vegetali si pu\u00f2 osservare nella seguente tabella:\nFonte: \"Estudio B\u00e1sico del Plan de Ordenaci\u00f3n del Medio F\u00edsico de Bardenas Reales\", Instituto del Suelo y Concentraci\u00f3n Parcelaria de Navarra, Gobierno de Navarra (1988)\nFauna.\nI differenti ecosistemi che si osservano nel territorio che occupano le Bardenas Reales ospitano una ricca fauna tra cui risaltano gli uccelli. Solo gli uccelli che nidificano nel territorio delle Bardenas supera il centinaio di specie. Le comunit\u00e0 di uccelli rapaci e di steppa delle Bardenas sono tra le pi\u00f9 ricche di tutto il continente europeo.\nI rapaci sono rappresentati da 24 specie, 20 delle quali si riproducono in quest'area. Si distinguono tre gruppi a seconda di dove nidificano e dell'uso dell'habitat. Questi sono:\nGli uccelli di steppa sono rappresentati da una colonia molto differenziata tra cui risaltano le seguenti specie: la grande otarda, quasi scomparsa; l'otarda comune, nelle Bardenas vi sono circa 20 coppie; l'occhione comune, molto abbondante; l'allodola del Dupont, con circa 250 coppie; la calandrina; l'allodola; il culbianco; la cappellaccia di Tekla, la sterpazzola di Sardegna, la monachella, la calandrella, la cappellaccia, il calandro e la monachella nera. Non si pu\u00f2 dimenticare la riserva del gufo reale nel Rinc\u00f3n del B\u00fa.\nVi sono poi rettili, sono state trovate 10 specie differenti, anche se potrebbero essere 12, come tra le tartarughe, la tartaruga palustre iberica, la lucertola ocellata, la lucertola spagnola, la lucertola striata comune, \"Psammodromus hispanicus\", la luscengola occidentale, e lo scinco di bedriaga (non confermato). Tra le ofide risaltano il colubro scalare, il colubro di Riccioli, culebra bastarda, il colubro lacertino e \"Vipera latasti\" (non confermata).\nTra gli anfibi si trovano circa 8 specie. Vi sono il tritone marmorato, il tritone palmato, il rospo comune, il rospo calamita, il pelobate occidentale, il pelodite punteggiato, il discoglosso iberico e la rana \"Lithobates clamitans\".\nVi sono 8 specie di pesci, sono l'anguilla, la trota, il barbo di Graells, il ciprino dorato, la lasca, la tinca e il persico trota. Le uniche autoctone sono il barbo, la lasca e l'anguilla.\nVi sono 12 specie di lumache e due di gamberi, il gambero rosso della Louisiana e il gambero segnalatore.\nIl Parco Naturale e la Riserva della Biosfera.\nIl 6 aprile 1999 si dichiararono, mediante la Legge Regionale 10/1999, approvata dal Parlamento Foral Navarro, le Bardenas Reales Parco Naturale. Di tutta l'estensione delle stesse rimangono escluse le seguenti aree: Hondo de Espartosa, di 272 ha; Bandera, di 43 ha; Cinco Villas, di 13 ha e il Poligono de Tiro, di 2.244 ha. Gi\u00e0 nel 1987 era stata approvata la Legge Regionale 6/1987 che diede inizio alla creazione della Rete di Spazi Naturali della Navarra di cui fanno parte le Bardenas Reales.\nLe speciali caratteristiche delle Bardenas, in particolare la singolarit\u00e0 del paesaggio, gli ecosistemi e la ricchezza naturale, furono il fattore che propizi\u00f2 la dichiarazione di Parco Naturale pur essendo l'intervento umano decisamente elevato.\nIl Parco Naturale \u00e8 gestito secondo il \"Piano di Ordinamento delle Risorse Naturali delle Bardenas\", il cosiddetto PORN.\nLe finalit\u00e0 che giustificano la dichiarazione delle Bardenas Reales come Parco Naturale sono le seguenti:\nGli importanti habitat di uccelli che esistono nelle Bardenas hanno fatto s\u00ec che, seguendo la direttiva europea, si creassero varie zone speciali di protezione, le cosiddette ZEPAs. Si sono create due ZEPAs differenziate, una formata dal Plano e dalla Bardena Blanca Alta e l'altra dal Rinc\u00f3n del B\u00fa, dalla Nasa e dalla Tripa Azul.\nZone di protezione.\nIl Parco Naturale delle Bardenas \u00e8 strutturato in diverse zone di protezione frutto di uno studio sugli elementi naturali e i differenti utilizzi che se ne fanno.\nSono state definite nove zone secondo i differenti obiettivi, criteri orientativi e inquadramenti normativi. Le zone sono:\nLa zona di Riserva Naturale \u00e8 composta dal Rinc\u00f3n del B\u00fa, indicata come RN-36, e dalle Ca\u00eddas de la Negra, indicata come RN-37. Queste zone furono dichiarate Riserva Naturale con la Legge Foral 6/1.987.\nLa superficie protetta in questo modo \u00e8 di 1.917 ha (il 4,6% della superficie totale) di cui 460 ha nel Rinc\u00f3n del B\u00fa e 1.470 ha nelle Ca\u00eddas de la Negra.\nLa Riserva Naturale di Ca\u00edda de la Negra si estende sui versanti della Plana de la Negra. La vegetazione pi\u00f9 rilevante \u00e8 quella composta da pini con querce spinose e corcojales densi. All'interno si trova una zona dedicata alla coltivazione a secano. La fauna \u00e8 quella propria degli ecosistemi mediterranei. L'altitudine \u00e8 compresa tra 370 e 640 m s.l.m.\nIl Rinc\u00f3n del B\u00fa, situato nel bordo sud della Bardena Blanca, ha una speciale rilevanza per la ricchezza di uccelli rapaci, in particolare il gufo reale. La vegetazione \u00e8 composta da distese di \"salsola vermiculata\", \"artemisia herba-alba\", rosmarino e timo.\nAnche se legalmente non \u00e8 inclusa nelle zone di Riserva Naturale delle Bardenas per far parte del territorio di Valtierra, il Vedado de Eguaras, indicato come RN-31, \u00e8 una Riserva Naturale.\nI terreni che circondano le Riserve Naturali costituiscono le Zone Periferiche di Protezione. In queste zone si ha uno sfruttamento tradizionale basato sull'agricoltura di secano, lo sfruttamento dell'allevamento e la caccia.\nLa superficie di queste zone \u00e8 di 1.074 ha (il 2,6% del totale) ed \u00e8 costituita dai 257 ha del Rinc\u00f3n del B\u00fa, dai 660 delle Ca\u00eddas de la Negra e dai 157 ha del Vedado de Eguar\u00e1s.\n\u00c8 composta da terreni dedicati all'agricoltura di secano e a pascoli quando sono a maggese e stoppie. Sono distribuite in tutte le Bardenas.\nSono zone che, pur essendo dedicate allo sfruttamento agricolo, sono incluse nelle Zone di Protezione Speciale per gli Uccelli, ZEPA. Sono composte da campi a secano che, come nel caso precedente, si utilizzano per il pascolo del bestiame nei periodi in cui non vi \u00e8 produzione. Per via della singolarit\u00e0 ambientale non possono essere utilizzate per altri usi.\nSono zone che sono dedicate all'agricoltura irrigua. Costituiscono il 3,5% della superficie totale delle Bardenas, 1.460 ha, e si trovano nei seguenti spazi: Val del Rey, 6 ha; Landazur\u00eda, 510 ha; Barranco de Agua Salada, 220 ha; Espartosa, 273 ha; Cruceta, Belcho, Raso de Javielo, 262 ha; Bardenilla, 53 ha e le zone intorno al Canal de Tauste, 136 ha.\n\u00c8 composta dalle aree coperte da vegetazione naturale o che ne sono sprovviste. Distribuite per tutte le Bardenas in modo eterogeneo, occupano una superficie di 17.287 ha, il 41,3% della superficie totale. La vegetazione \u00e8 composta da matorrales e arbusti, zone umide, comunit\u00e0 saline e suolo nudo.\nQueste zone sono escluse dai confini del Parco Naturale per non possedere rilevanza significativa. Sono terreni usati per lo sfruttamento agricolo e per l'allevamento e occupano una superficie di 328 ha, lo 0,8% del totale. Sono composte dalle seguenti zone: Hondo de Espartosa, 272 ha; Bandera, 43 ha e Cinco Villas, 13 ha.\nComposte da terreni agricoli che sono stati destinati alla creazione dell'infrastruttura ludica per servizi turistici e ricreativi, questi terreni furono abbandonati per costruire il bacino del Ferial. Hanno una superficie di 5 ha, lo 0,01% del totale, e si situano intorno al bacino del Ferial.\nLa zona di uso militare comprende il poligono di tiro dell'Aviazione, le sue strutture e la balsa de Zapata. \u00c8 esclusa dal Parco Naturale ed \u00e8 destinata alla pratica di esercizi di tiro aereo. Ha una superficie di 2.244 ha, il 5,4% del totale. Occasionalmente si sfruttano le parti estreme della zona per l'allevamento.\nSpazi.\nTra le diverse \"ricchezze\" del parco, quella paesaggistica \u00e8 una delle pi\u00f9 importanti; pur non essendo considerato \"monumento naturale\", il Castildetierra rispetta pienamente la Legge Regionale che regola la materia per essere una \"formazione geologica unica in Navarra, singolare e di speciale interesse per i suoi valori paesaggistici ed educativi, e per servire da modello per spiegare e ragionare gli alti processi erosivi esistenti nelle Bardenas\". Non \u00e8 solo questo cabezo a risaltare nell'arido paesaggio delle Bardenas, vi sono altri luoghi che hanno una rilevanza speciale. Si stima che con le condizioni meteorologiche normali (quelle che si hanno normalmente) il Castildetierra ha una vita di circa quarant'anni.\nI cabezos e cortados sono gli elementi paesaggistici pi\u00f9 interessanti di tutto il Parco Naturale. Si situano in tutta la Bardena, ad eccezione del Plano, per\u00f2 soprattutto nella Blanca. I cabezos pi\u00f9 importanti sono: Chirimend\u00eda, Alto de las Ca\u00f1as, Punta del Cuervo, Puy \u00c1guila e La Gorra e i cortados di Cornialto e La Estroza, nella Blanca Alta e Pisquerra, Angarillones, Rall\u00f3n, Sanchicorrota, La Junta, Tres Hemanos, Cortinas e Mesalobar nella Blanca Baja. Tra la Blanca e la Negra vi sono: Portal, Chimorra, Cabezo Hermoso, La Nasa, Tres Montes, Cabezo Gancho, San Ant\u00f3n e Monte Olivete. Nella zona sud abbiamo El Aguilar e il Fraile.\nI cortados importanti sono: Cornialto e La Estroza nella Blanca Alta, La Ralla nella Baja; Rinc\u00f3n del B\u00fa e il Balc\u00f3n de Pilatos nella Negra.\nQuesti elementi hanno interesse paesaggistico ed ecologico, dato che rappresentano un biotopo sfruttato da molte specie, specialmente di rapaci, per nidificare.\nI canyon sono un altro elemento rilevante del paesaggio delle Bardenas. Sono grandi solchi scavati dalle acque di scorrimento che formano un'estesa rete per tutte le Bardenas. Costituiscono l'elemento naturale di drenaggio. Sono un rifugio per molte specie e albergano una grande quantit\u00e0 di biotopi. Presentano una biodiversit\u00e0 molto elevata e in essi possiamo trovare da ambienti acquatici con vegetazione palustre a distese di sparto steppico, \"artemisia herba-alba\", rosmarino, paludi salmastre e tamerici.\nIl Plano \u00e8 l'unica zona delle Bardenas che non presenta esempi di questo elemento frutto dell'erosione. I canyon pi\u00f9 importanti sono: Agua Salada che attraversa Landazur\u00eda e Espartosa; le Cuevas, Bodegas, Morico Jud\u00edo, del \u00c1guila e il canyon del Caldero che sono tributari del canyon Grande o di Limas, il pi\u00f9 importante del parco, nella Bardena Blanca che \u00e8 attraversata anche da quelli del Vedado, Cortinas, Andarragu\u00eda, Valfondo, quello del B\u00fa e quello di Tripa Azul. A sud vi sono quelli di Tudela e i suoi tributari della Val de Santa Catalina, della Tejera, Alfarillo e La Junquilla. A sud della Negra vi sono quelli di Valdenovillas, Torres de Leoz e Modorra.\nRiserva della biosfera.\nLe Bardenas Reales furono dichiarate Riserva della biosfera il 7 novembre 2000 da parte dell'UNESCO. Il territorio della Riserva coincide con quello del Parco Naturale che contiene al suo interno due Zone Speciali di Protezione degli Uccelli e tre Riserve Naturali (comprendendo il Vedado de Eguaras).\nLe Bardenas Reales di Navarra sono la diciassettesima Riserva della Biosfera riconosciuta in Spagna e la prima in Navarra. La superficie riconosciuta \u00e8 di 39.273 ettari.\nPoligono di tiro.\nAl centro del Parco Naturale delle Bardenas Reales, ed escluso da questo, si trova il Poligono di Tiro di Bardenas, un terreno di 2\u00a0244 ha usato dall'Ej\u00e9rcito del Aire, l'aeronautica militare spagnola. In esso si realizzano prove pratiche di tiro e bombardamento utilizzando bombette per esercizi, che non contengono esplosivi, secondo quanto comunicato dalle Forze Armate. La portavoce dell'Asamblea Antipol\u00edgono, Milagros Rubio, afferma che, come minimo, una volta all'anno si realizzano esercizi con bombe dotate di carica.\nIl poligono nacque nel 1951 con la firma di un contratto di affitto tra lo Stato e la Comunit\u00e0 delle Bardenas Reales della durata di 25 anni, prorogato nel 1976 fino a giugno 2001 e successivamente prorogato fino al 2008.\nOgni anno, la prima domenica di giugno, si svolge una marcia popolare di protesta contro la presenza militare nelle Bardenas. La marcia \u00e8 appoggiata da diversi collettivi sociali e partiti politici.\nLe Bardenas e l'uomo.\nLa Bardena ha avuto una relazione peculiare con l'uomo, in essa si sono sviluppate diverse attivit\u00e0 che hanno accompagnato l'essere umano a partire dalla preistoria, tra cui: \nAlle attivit\u00e0 tradizionali tipiche delle Bardenas vanno aggiunte quelle derivate dalle possibilit\u00e0 moderne. Il turismo e lo sport hanno attirato alle terre delle Bardenas molti uomini e donne che cercano ozio e attivit\u00e0 sportive. Non si pu\u00f2 dimenticare, tra la gente che frequenta le Bardenas, i militari che occupano e mantengono il campo di tiro aereo.\nStoria.\nGli abbondanti siti archeologici trovati all'interno del territorio delle Bardenas confermano la presenza umana nell'Et\u00e0 del Bronzo e nell'Et\u00e0 del Ferro. Le condizioni estreme delle Bardenas non hanno permesso che gli insediamenti preistorici si evolvessero in nuclei di popolazione.\nLa colonizzazione romana, che vide la valle dell'Ebro come uno dei principali assi di comunicazione, integr\u00f2 le Bardenas all'interno della sua amministrazione. Le Bardenas si convertirono in frontiera tra regni cristiani e musulmani. La nascita del regno di Pamplona (\"Pompaelo\" in latino) prima e del regno di Navarra successivamente, e la guerra di conquista dei regni musulmani, la Reconquista, fece s\u00ec che i territori delle Bardenas finissero in mani reali e che fossero ceduti, per il loro sfruttamento, a diverse entit\u00e0. L'aiuto nelle battaglie prestato dagli abitanti delle valli pirenaiche fu compensato con la cessione, a fini di pascolo dei greggi di pecore in inverno, delle pianure delle Bardenas alle valli di Roncal e Salazar. Questa concessione di privilegi gi\u00e0 inizi\u00f2 sotto il re Sancho Garc\u00eda nell'anno 882 a favore dei valligiani di Roncal per l'aiuto nella lotta contro i musulmani. Questo \u00e8 una prova convincente che gi\u00e0 in quest'epoca il territorio delle Bardenas era gi\u00e0 definito e che risultasse patrimonio reale.\nLa Valle di Roncal fu il primo \"congozante\" delle Bardenas, presto se ne sarebbero aggiunti altri, con per\u00f2 differenti privilegi e motivazioni. Alcuni avrebbero potuto realizzare lavori agricoli e di allevamento, altri avrebbero potuto utilizzare la legna. Gli obiettivi ricercati dalla corona potevano variare dal pagamento di favori e servizi prestati allo stimolo a insediare nuovi coloni per il ripopolamento delle terre appena conquistate.\nL'incorporazione del regno di Navarra in Castiglia non provoc\u00f2 cambi nell'organizzazione delle Bardenas. La titolarit\u00e0 rimase nella Casa Reale, diventata castigliana, e si continu\u00f2 a dare o rinnovare concessioni. In alcuni casi, come Peralta, Funes e Falces, questi diritti furono comprati dietro pagamento al re.\nLa necessit\u00e0 di risorse economiche da parte della corona per pagare i costi della Guerra di Successione spinsero i 22 congozantes ad offrire al re (per mezzo del vicer\u00e9) il pagamento di 9.000 pesos in cambio della cessione perpetua ed esclusiva dello sfruttamento delle Bardenas. Filippo V concesse il diritto perpetuo ed esclusivo il 14 aprile 1705 in cambio del pagamento di 12.000 reales de ocho, alla comunit\u00e0 di congozantes.\nLo sfruttamento fu principalmente per l'allevamento fino all'inizio del XX secolo. Nel 1915 inizi\u00f2 a cambiare la situazione ed, essendo l'agricoltura l'attivit\u00e0 principale, gli Ordinamenti cambiarono per adattarsi alla nuova situazione. Nel 1926 inizi\u00f2 un pleito che ha per fine la divisione delle Bardenas, en el fondo de ese pleito vi era l'auge dell'attivit\u00e0 agricola a scapito dell'allevamento. Il Tribunale Supremo rifiut\u00f2 qualsiasi possibilit\u00e0 di divisione con sentenza del 1930, zanjando el pleito.\nI successivi Ordinamenti, del 1935, cos\u00ec come le modifiche successive, si dedicarono a regolare la relazione degli utenti con le parcelle assegnate e la possibilit\u00e0 di trasmettere in eredit\u00e0 questi diritti. Nel 1965 furono introdotte restrizioni alla pastorizia nei campi di vite e barbabietola e si permise l'uso di recinti e capanne ad ogni utente. Inoltre fu ristretto il diritto di coltivazione al capofamiglia e si permise la trasmissione dei terreni coltivati. Anche i sindaci persero poteri che passarono agli organi di governo della Comunit\u00e0.\nNel 1967 fu introdotta la norma che gli utenti dovevano risiedere almeno 9 mesi all'anno nei paesi congozantes. Questa norma fu inasprita nel 1969 quando si richiese che dovessero essere residenti da almeno 10 anni per poter esercere il diritto di sfruttamento. Queste misure cercavano di preservare i diritti degli abitanti dei paesi congozantes ed evitarne lo spopolamento. In questo modo coloro che abbandonavano il paese perdevano il diritto di sfruttamento e i nuovi residenti dovevano aspettare 10 anni per ottenerlo.\nNel 1985 fu regolata la coltivazione degli asparagi e se modula la transmisi\u00f3n de intrevivos riconoscendo il diritto di semina a tutti i residenti maggiorenni delle entit\u00e0 congozantes, sopprimendo cos\u00ec la limitazione alla semina da parte del capofamiglia.\nNel maggio 2007 furono introdotti cambiamenti significativi con il cambio delle stagioni di pascolo, che furono fatte coincidere con l'anno naturale, la concessione del diritto di sfruttamento esclusivo ai titolari dei recinti e il permesso di piantare alberi da frutto e olivi. Nella stessa riunione in cui si approvarono le modifiche agli Ordinamenti, si accord\u00f2 l'installazione di un \"campo solare\" in collaborazione con \"Acciona Solar\". Questo fatto diede inizio ad un nuovo utilizzo delle Bardenas che continua cos\u00ec il diritto perduto di raccolta della legna, riconvertendo il territorio delle Bardenas in una fonte di risorse energetiche.\nLa Comunit\u00e0 di Bardenas.\nLa concessione da parte di Filippo V per mezzo della Cellula reale del 14 aprile 1705 costitu\u00ec un punto di svolta negli aspetti giuridici delle Bardenas Reales. A partire da questo momento i 22 congozantes acquisiscono il godimento in forma generica all'utilizzo ed allo sfruttamento delle Bardenas, non hanno una quota o parte del diritto ma una partecipazione a tutto il diritto. Per gestire questo diritto fu costituita la \"Comunidad de Congozantes\". Prima di questo avvenimento ognuno degli aventi diritto all'utilizzo delle Bardenas lo teneva nella misura concessa dal re in quel momento. La Cellula determina e definisce il numero di membri con diritto e il diritto si estende alla totalit\u00e0 degli utilizzi per tutti. L'ordinanza dice:\nNel 1820 furono approvati i primi ordinamenti della Comunit\u00e0, in cui si stabil\u00ec una certa disciplina tra i suoi componenti, una Giunta o Commissione di Governo e una base di fondi comuni. Gli ordinamenti furono modificati nel 1836 e nel 1840.\nQuesta comunit\u00e0 \u00e8 denominata \"Comunidad de Bardenas\" che mantiene la giurisdizione civile e criminale sul territorio delle Bardenas e la sua amministrazione.\nStoricamente, le giunte della Comunit\u00e0 di Bardenas si celebravano in localitpa \"Puy Grac\u00eda\", nel XIX secolo si spostarono alla cappella della Madonna del Yugo e successivamente nella venta de Espartosa. Oggi la sede si trova a Tudela.\nLa Comunit\u00e0 \u00e8 retta dagli Ordinamenti Generali, che furono approvate nel 1961 nella giunta generale che si celebr\u00f2 a Tudela e sono stati modificati in varie occasioni a partire da allora. L'organo di gestione \u00e8 la Giunta Generale Permanente, costituita da 5 consiglieri e un presidente. La comunit\u00e0 ha sede a Tudela.\nLa Comunit\u00e0 di Bardenas \u00e8 formata da 22 comuni o enti. Questi sono: Tudela, Arguedas, Valtierra, Cadreita, Valle del Roncal, Valle di Salazar, Caparroso, Carcastillo, Bu\u00f1uel, Cabanillas, M\u00e9lida, Villafranca, Monastero di la Oliva, Corella, Milagro, Fusti\u00f1ana, Santacara, Cortes, Marcilla, Peralta, Funes e Falces.\nLa Comunit\u00e0 di Bardenas \u00e8 un ente di Diritto Pubblico con personalit\u00e0 propria. \u00c8 precedente al Fuero Nuevo ed \u00e8 citata nella Legge 43. Ebbe una Giunta a partire dalla propria costituzione ed attu\u00f2 con indipendenza e autonomia, imponendo sanzioni e tributi. Tutto va inteso come difesa e affermazione del diritto di sfruttamento e godimento del territorio delle Bardenas.\nOgni ente congozante ha la stessa importanza all'interno della Comunit\u00e0, indipendentemente dalle dimensioni o dal numero di abitanti, per cui ogni ente ha un solo voto nella Giunta Generale.\nConcessione dei diritti di sfruttamento.\nIl territorio delle Bardenas non appartiene a nessun comune, ad eccezione del Vedado de Eguaras che appartiene al comune di Valtierra. Il resto fu propriet\u00e0 della corona, da cui l'appellativo di \"Reales\" ed attualmente \u00e8 di dominio pubblico essendo propriet\u00e0 del governo della Navarra.\nI paesi che la circondano hanno il diritto di sfruttamento delle Bardenas cos\u00ec come il Monastero di la Oliva e le valli di Roncal e Salazar. Questi diritti di sfruttamento sono stati concessi dai re nel corso del tempo e rispondono a diverse cause e obiettivi. Anche i privilegi di sfruttamento dono diversi, alcuni permettono che le greggi di pecore possano pascolare e svernare, come quelli garantiti alle valli del nord della Navarra, altri permettono di far legna o coltivare.\nDopo la conquista da parte del regno di N\u00e1jera-Pamplona (posteriormente Regno di Navarra) dei terreni delle Bardenas e delle zone circostanti, furono concessi vari favori e diritti ai villaggi vicini al fine di attirare abitanti per ripopolarli. I paesi che godono di questi diritti per questo motivo sono:\nCome pagamento di servizi alla Corona o per la partecipazione in diverse guerre, i re concedevano favori di sfruttamento e utilizzo. I paesi o istituzioni che acquisirono il diritto in questo modo sono:\nMolti paesi e organismi acquisirono il diritto di sfruttamento per la ratifica di costumi e privilegi che venivano da tempi anteriori, tra cui risaltano:\nNormalmente in epoche di alte spese, soprattutto in tempo di guerra, i paesi e le citt\u00e0 del regno solevano prestare o donare denaro contante alla Corona. Come contropartita, questa concedeva loro diritti di sfruttamento delle Bardenas Reales. I paesi che acquisirono cos\u00ec i diritti di sfruttamento sono:\nGli Ordinamenti.\nLa Comunit\u00e0 di Bardenas \u00e8 retta per mezzo delle Ordinanze. Queste sono il corpo normativo che stabilisce le norme che regolano lo sfruttamento e l'utilizzo. Sono la norma regolatrice di questi diritti nel territorio di Bardenas. Gli Ordinamenti, come altri diritti spagnoli, hanno base di diritto nelle consuetudini. Le consuetudini sono ci\u00f2 che ha marcato le formule di autogoverno e la configurazione degli organi stessi della Comunit\u00e0.\n\u00c8 notevole il primato del settore dell'allevamento dentro la Comunit\u00e0. Nel corso del XIX secolo, l'unico sfruttamento in atto fu l'utilizzo dei pascoli. All'inizio del XX secolo inizi\u00f2 lo sfruttamento agricolo con l'aratura di buona parte delle terre. Questo cambio influenz\u00f2 la modifica degli Ordinamenti del 1915 e del 1926. Tra il 1926 e il 1930 si ebbe il cosiddetto \"pleito di divisione delle Bardenas\" che contrappose i paesi di allevatori con quelli di agricoltori. Nel corso del XX secolo cambi\u00f2 l'egemonia quando gli agricoltori ottennero maggior peso che gli allevatori risultando nella riforma del 1935.\nGli Ordinamenti del 1961 e le modifiche del 1967, 1969 e 1985 si basano sulla relazione dell'utente con la terra e include il diritto ereditario e la trasmissione tra vivi, dove si pu\u00f2 profilare chi sar\u00e0 il successore del diritto a qualsiasi appezzamento. Gli Ordinamenti cambiano gli sfruttamenti a favore degli abitanti dei paesi congozantes. Gli Enti congozantes lo sono nella misura dello sfruttamento da parte dei propri abitanti, che fa s\u00ec che lo sfruttamento individuale \u00e8 indissolubile e indissociabile dai paesi che determina e costituisce uno sfruttamento individuale non collettivo. L'ultima riforma dell'Ordinamento risale al 1997.\nIl Fuero Navarro riconosce alla Giunta o Comunit\u00e0 di Bardenas Reales personalit\u00e0 giuridica propria e lascia alla stessa la creazione dei propri organi che arriva a oggi con un sistema tipico di ent\u00ec locali di carattere comunitario. Gli Ordinamenti attuali segnalano i seguenti organi della Comunit\u00e0: la Giunta Generale, la Commissione Permanente ed il Presidente.\nLa Giunta Generale \u00e8 composta dai rappresentanti degli Enti congozantes, un membro per ciascuno di essi. Il membro rappresentante deve essere residente nel paese o valle che rappresenta. Nel caso del monastero di la Oliva, il rappresentante \u00e8 il Padre Abate.\nOgni rappresentante ha diritto a un voto e le riunioni si celebrano a Tudela. \u00c8 la Giunta Generale ad avere la capacit\u00e0 normativa dell'Ordinamento, l'approvazione ed esecuzione del budget e dei conti cos\u00ec come la riscossione dei canoni.\nI consiglieri, che compongono la Commissione Permanente, sono eletti dalla Giunta Generale. Questa Giunta Permanente \u00e8 composta da 7 membri ed \u00e8 incaricata dell'amministrazione ordinaria della Comunit\u00e0. Il presidente della Commissione Permanente \u00e8 designato dalla Giunta Generale tra i consiglieri della stessa.\nGli Ordinamenti impongono la costituzione di una Giuria costituita da tre membri, il presidente e due consiglieri che sono designati dalla Giunta Generale. Uno dei consiglieri deve rappresentare gli allevatori e l'altro gli agricoltori. Il presidente deve essere membro della Giunta Permanente.\nGli stessi Ordinamenti sono fonte di diritto e sono soggetti al principio di gerarchia normativa. Le leggi che regolano le relazioni delle Bardenas Reales vengono recepite dagli Ordinamenti. Questo fa s\u00ec che le uniche norme e leggi che valgono nelle Bardenas Reales sono i suoi Ordinamenti.\nLa Comunit\u00e0 \u00e8 inserita nell'organigramma giuridico amministrativo della Comunit\u00e0 Foral di Navarra come un ente locale tradizionale regolata dai propri Ordinamenti, e in assenza di questi dalla normativa generale.\nUtilizzi delle Bardenas.\nGli utilizzi e sfruttamenti delle Bardenas sono cambiati nel tempo. Se nel XIX secolo l'allevamento era l'utilizzo principale e nel XX secolo lo era l'agricoltura, nel XXI secolo il turismo e le attivit\u00e0 ludico-sportive sono entrati con forza.\nUtilizzo agricolo.\nL'importanza dell'agricoltura nelle Bardenas \u00e8 molto alta, attualmente \u00e8 l'attivit\u00e0 pi\u00f9 rilevante. Gi\u00e0 la Real C\u00e9lula del 1705 citava il diritto alla semina, anche se questo non fu introdotto negli Ordinamenti fino al 1849. Il primo riferimento all'agricoltura risale al 1771, per\u00f2 non quantifica la superficie seminata. Nel 1888 si sa che erano coltivati 3.232 ha e nel 1920 12.464 ha. \u00c8 dal 1915 che l'agricoltura inizia a superare l'allevamento\nLe modifiche degli Ordinamenti che si sono realizzate nel XX secolo hanno regolato l'utilizzo agrario del territorio.\nNelle Bardenas l'agricoltura \u00e8 a secano ed irrigua. Le coltivazioni a secano occupano un'estensione maggiore e si estendono anche al Parco Naturale. Si dedicano principalmente a cereali invernali, orzo e grano, e si realizzano ad anni alterni (si coltiva un anno s\u00ec un anno no); si coltivano inoltre asparagi e vigne.\nL'irrigazione, che si realizza con acqua proveniente dai Pirenei, in particolare dal bacino di Yesa, sono molto pi\u00f9 limitati in estensione e la produzione \u00e8 simile a quella delle terre lungo l'Ebro. Nella modifica agli Ordinamenti del 2007 si introduce la semina di alberi da frutto e olivi.\nUtilizzo per l'allevamento.\nAttualmente, dopo che nel XIX secolo fosse lo sfruttamento pi\u00f9 rilevante, l'allevamento sta venendo soppiantato dall'agricoltura.\nVi sono tre temi differenti nello sfruttamento allevamentizio: la durata dell'esclusione dal pascolo, che ha passato dai 120 giorni del 1820 ai 79 giorni del 1969; lo sfruttamento dello sterco, che \u00e8 limitato ai paesi congozantes essendo proibita la vendita all'esterno e l'utilizzo dei recinti, che passa dall'aver diritto prioritario chi li costruisce (1926) per uso personale al permettere la trasmissione (1961).\nLe valli pirenaiche hanno utilizzato le Bardenas da molto tempo prima. Quando nell'anno 882 si concede alla valle del Roncal il diritto di sfruttamento, questo era gi\u00e0 in corso. Si sa che all'inizio dell'et\u00e0 Moderna pascolavano nelle Bardenas, di forma transumante, fino a 300.000 pecore e capre anche se la cifra \u00e8 andata diminuendo nel tempo. A met\u00e0 del XIX secolo erano gi\u00e0 la met\u00e0 anche se bisognava aggiungere 2.000 capi di bovini.\nPer stimare il numero di capi di bestiame bisogna verificare le informazioni provenienti dal pagamento delle tasse calcolate sulla base dei capi che pascolano nei terreni delle Bardenas, questa particolarit\u00e0 pu\u00f2 far s\u00ec che i dati siano inferiori alle cifre reali. Vi sono due stagioni di pascolo per cui bisogna pagare una certa cifra per capo. Questa cifra dipende dal tipo di animale e dalla stagione, La prima stagione va dal 18 settembre al 30 novembre di ogni anno e la seconda dal 1\u00ba dicembre al 30 giugno dell'anno successivo. Tra le due si apre un divieto estivo di pascolo che va dal 1\u00ba luglio al 17 settembre. La modifica degli ordinamenti del maggio 2007 elimina le stagioni di pascolo riducendole a un'unica stagione coincidente con l'anno naturale. Viene mantenuto il divieto di pascolo dal 25 giugno al 17 settembre. L'utilizzo dei recinti rimane in esclusiva ai titolari.\nSi stima che pascolano nelle Bardenas circa 83.877 capi di bestiame ovino e caprino nella prima stagione e 52.390 nella seconda, a cui bisogna aggiungere circa 311 capi di bestiame bovino nella prima stagione e 375 nella seconda.\nI congozantes pi\u00f9 relazionati con l'allevamento sono gli abitanti delle valli pirenaiche. Storicamente, quasi la met\u00e0 del bestiame apparteneva a questi congozantes che arrivano in transumanza a questi pascoli per passare l'inverno. La strada entra da \"El Paso\". Normalmente rimangono sette mesi. Una jota di Valtierra canta cos\u00ec il soggiorno:\n\"A la Bardena de rey\"\n\"Ya vienen los Roncaleses\"\n\"A comer migas con sebo\"\n\"Por lo menos siete meses.\"\nUtilizzi turistici, sportivi e altri usi.\nTra i nuovi utilizzi delle Bardenas esiste lo sfruttamento turistico e sportivo che sta diventando importante grazie alla diffusione degli sport di avventura.\nLa singolarit\u00e0, il paesaggio e la ricchezza naturale delle diverse aree protette attirano molte persone per realizzare differenti attivit\u00e0. Queste attivit\u00e0 hanno sviluppato una certa infrastruttura d'impresa e alberghiera nei paesi vicini.\nEsistono vari itinerari realizzabili con differenti mezzi, a piedi, in mountain bike o in jeep. Queste attivit\u00e0 sono limitate dalla normativa del Parco Naturale. Viene limitato l'orario di visita, ed \u00e8 proibito passare la notte all'interno del parco. \u00c8 vietato uscire da sentieri e strade, parcheggiare veicoli, circolare in gruppi di pi\u00f9 di tre veicoli, non si pu\u00f2 scalare n\u00e9 campeggiare n\u00e9 accendere fuochi; qualsiasi produzione fotografica o cinematografica di carattere commerciale deve essere autorizzata previamente.\nUno dei principali eventi relazionati con turismo e sport che viene organizzato nelle Bardenas \u00e8 la prova extreme bardenas\nche si disputa nel mese di giugno ed \u00e8 organizzata dal club ciclista arguedano. I visitanti giungono dai siti pi\u00f9 disparati, dalla stessa Navarra alle comunit\u00e0 autonome limitrofe ed anche da paesi stranieri, soprattutto dalla Francia.\nL'utilizzo delle Bardenas per il rodaggio di film e spot pubblicitari \u00e8 molto comune. Il paesaggio singolare viene scelto come ambientazione di molti film e spot.\nNel maggio del 2007 si install\u00f2 nelle Bardenas un campo solare, un nuovo sfruttamento del territorio in relazione con l'antica raccolta della legna, entrambi fonti di energia.\nCastelli, cappelle e banditi.\nI castelli e le cappelle.\nLa posizione delle Bardenas sulla frontiera del regno di Navarra, prima con i regni musulmani e poi con quelli di Castiglia e Aragona propizi\u00f2 la costruzione di castelli nel suo territorio per la difesa della Navarra. Nella documentazione esistente sulle Bardenas Reales si citano vari castelli, di cui attualmente rimangono alcuni resti. I castelli sono mi seguenti: Aguilar, La Estaca, Mirapex o Mirapeix, Pe\u00f1aflor, Pe\u00f1aredonda, Sanchicorrota e Sancho Abarca.\nLe rovine del castello di Pe\u00f1aflor, situato nel Vedado de Eguaras, ci danno l'idea di quelle costruzioni che erano solitamente molto semplici, una torre principale, il dongione, circondata da mura con alcune torri secondarie. Queste costruzioni risalgono al XIII secolo, ai tempi di Sancho il Forte.\nQuesto castello riceve anche il nome di Do\u00f1a Blanca de Navarra per via della leggenda che racconta che questa dama fu ivi rinchiusa a pane e acqua quando si neg\u00f2 a sposarsi con il principe d'Aragona. Le pene di Blanca de Navarra furono mitigate da un pastore di Valtierra che le portava segretamente latte e formaggio. Quando la principessa usc\u00ec dalla prigione regal\u00f2, come ringraziamento, tutte le terre che circondavano il castello a chi la aveva aiutato. Si dice che per questo motivo questi terreni appartengono al comune di Valtierra rimanendo separati dal resto delle Bardenas.\nLe cappelle non si situano nel territorio delle Bardenas ma intorno allo stesso. Nella parte alta della sierra del Yugo, che delimita le Bardenas a ovest, si trova la cappella della Vergine del Yugo. Risale al XVII secolo e il retablo \u00e8 di stile barocco. \u00c8 il santuario mariano pi\u00f9 importante e alla sua Madonna si d\u00e0 il nome di \"Virgen Bardenera\". Tra il 1820 e il 1858 fu sede delle Giunte Generali delle Bardenas. La posizione, sopra la Bardena Blanca, offre una vista privilegiata su tutto il Parco Naturale.\nEsistono altre tre cappelle importanti, quella di Sancho Abarca che si situa nel comune di Tauste situata sulla cima di un rilievo sul confine sudorientale della Bardena Negra, quella di Santa Margherita di cui solo rimangono pochi resti. In essa praticavano le proprie obbligazioni religiose i pastori delle valli pirenaiche. Dipendeva da Santa Maria Maddalena di Tudela e nel 1230 la sposa del re Tebaldo I, la regina Margherita, fond\u00f2 una confraternita.\nL'ultima cappella \u00e8 quella di San Gregorio (di cui rimangono alcune pareti), sita nel monte omonimo, presso il km 3 della strada Tudela - Cabanillas.\nI banditi.\nL'isolamento delle terre delle Bardenas ha favorito il fatto che vi si rifugiassero molti latitanti. Il bandito pi\u00f9 famoso \u00e8, senza dubbio, Sanchicorrota, il cui nome reale era Sancho Rota, vissuto nel XV secolo durante la guerra tra Agramontesi e Beamontesi. La sua influenza si estese non solo nelle Bardenas ma anche a tutti i paesi vicini.\nPer farla finita con Sanchicorrota il re Giovanni II organizz\u00f2, nel 1452, una battuta di pi\u00f9 di 200 cavalieri che accerchiarono il bandito e annientarono le sue sentinelle ma non poterono prenderlo vivo dato che, vedendosi circondato, Sanchicorrota si suicid\u00f2. Il cadavere fu esposto al pubblico nei paesi circostanti.\nSanchicorrota aveva la sua base nella caverna che si trova nel \"cabezo\" che porta il suo nome. La caverna \u00e8 artificiale, come molte situate nella zona dell'Ebro, e, secondo quanto racconta la leggenda, fu costruita da alcune persone del posto su ordine del bandito che, per mantenere il segreto, li assassin\u00f2. Si dice anche che i suoi cavalli fossero ferrati al contrario per confondere gli inseguitori.\nIl banditismo continu\u00f2 fino al XIX secolo in cui si ha notizia di un certo \"Moneos\"."}
{"id": "1903972", "revid": "158286", "url": "https://it.wikipedia.org/wiki?curid=1903972", "title": "Nevo Querci", "text": ""}
{"id": "1903985", "revid": "120703714", "url": "https://it.wikipedia.org/wiki?curid=1903985", "title": "Canzoni da spiaggia deturpata", "text": "Canzoni da spiaggia deturpata \u00e8 l'album d'esordio del progetto musicale Le luci della centrale elettrica del cantautore ferrarese Vasco Brondi, prodotto da Manuele Fusaroli e Giorgio Canali e pubblicato nel maggio 2008 dall'etichetta discografica indipendente La Tempesta.\nDisco.\nIl disco contiene numerosi brani del precedente demo autoprodotto e intitolato \"Le luci della centrale elettrica\", pubblicato da Brondi nel 2007, rielaborate e riproposte in una nuova veste dalle chitarre di Giorgio Canali (CCCP, CSI, PGR, Rossofuoco) e dalla produzione e i missaggi di Manuele Fusaroli che le ha rese meno \"grezze\" ed aggressive e pi\u00f9 curate stilisticamente.\nLo stile del canto \u00e8 fortemente influenzato da Rino Gaetano, a cui Brondi fa un esplicito omaggio cantando alcuni versi di \"Ma il cielo \u00e8 sempre pi\u00f9 blu\" in coda alla conclusiva \"Nei garage a Milano nord\", mentre le liriche fanno riferimento a Giovanni Lindo Ferretti, che viene citato con i suoi CCCP ne \"La gigantesca scritta Coop\" (\"I CCCP non ci sono pi\u00f9\").\nLe musiche sono basate principalmente su semplici accordi di chitarra acustica inframmezzati da inserti noise rock, dovuti soprattutto alla chitarra elettrica di Canali, con poche concessioni ai ritornelli orecchiabili.\nIl disco ha vinto la Targa Tenco 2008 come \"Migliore opera prima cantautorale\".\nLa copertina \u00e8 opera del fumettista Gipi.\nIl brano \"Per combattere l'acne\" \u00e8 presente nella colonna sonora del film \"Fuga dal call center\" di Federico Rizzo (2009).\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 46.\nTracce.\nTutti i brani sono di Vasco Brondi."}
{"id": "1903989", "revid": "4252", "url": "https://it.wikipedia.org/wiki?curid=1903989", "title": "Codici C.E.R.", "text": ""}
{"id": "1903993", "revid": "83531", "url": "https://it.wikipedia.org/wiki?curid=1903993", "title": "Roberto Poggiali", "text": "Carriera.\nPassato professionista nel 1963, dopo aver vinto il campionato italiano dilettanti e una tappa al Tour de l'Avenir l'anno precedente, seppe subito far bene al Giro d'Italia, dove si piazz\u00f2 24\u00ba.\nNel 1965 si classific\u00f2 secondo in numerose prove ciclistiche italiane, ma soprattutto vinse la Freccia Vallone, edizione della manifestazione storica: in quel giorno di maltempo esordiva fra i professionisti Eddy Merckx; in quella gara Poggiali riusc\u00ec ad andarsene con un gruppetto che comprendeva anche Felice Gimondi e Tommy Simpson e sul traguardo di Marcinelle riusc\u00ec a giungere davanti a tutti.\nNel prosieguo della carriera si mise al servizio di grandi capitani fra i quali lo stesso Gimondi, Vito Taccone, Francesco Moser, Ercole Baldini e Gastone Nencini.\nPoggiali fa parte della commissione che aggiudica il premio internazionale ciclistico Giglio d'Oro."}
{"id": "1903997", "revid": "122246", "url": "https://it.wikipedia.org/wiki?curid=1903997", "title": "Nazionale di pallavolo femminile dell'Ungheria", "text": "La nazionale di pallavolo femminile dell'Ungheria \u00e8 una squadra europea composta dalle migliori giocatrici di pallavolo dell'Ungheria ed \u00e8 posta sotto l'egida della Federazione pallavolistica dell'Ungheria.\nRosa.\nSegue la rosa delle giocatrici convocate per il campionato europeo 2021."}
{"id": "1904007", "revid": "468393", "url": "https://it.wikipedia.org/wiki?curid=1904007", "title": "Tadone di Milano", "text": "Biografia.\nEletto arcivescovo, si avvalse subito della collaborazione di monaci irlandesi per la gestione della diocesi, i cosiddetti \"scotti sophi\", che provenivano per\u00f2 dal monastero di Tours, in Francia. Questo suo attaccamento ai monaci irlandesi, era dovuto probabilmente all'amicizia che legava il Vescovo Tadone a Sedulio Scoto il Giovane, poeta e teologo irlandese, che nell'848 aveva fondato a Liegi una scuola gestita da monaci, detta appunto dalla sua figura \"Cenacolo di Sedulio\".\nIl 18 febbraio dell'865 Tadone presenzi\u00f2 ad un concilio tenutosi a Pavia per ordine dell'imperatore Ludovico II con l'intento di organizzare una spefizione contro i Saraceni che andavano minando le coste italiane.\nAd un anno di distanza, nel febbraio dell'866, ritroviamo Tadone in un documento nel quale, assieme al clero milanese, compie una copiosa donazione a favore del monastero di sant'Ambrogio, anche se tale documento \u00e8 stato recentemente dichiarato un falso, in quanto realizzato nel XII o nel XIII secolo ad opera di un monaco del monastero di Sant'Ambrogio, il quale intendeva affermare la supremazia dell'istituzione ambrosiana sul clero secolare e contro i canonici del Duomo di Milano.\nTadone mor\u00ec a Milano il 26 maggio 868."}
{"id": "1904013", "revid": "1776051", "url": "https://it.wikipedia.org/wiki?curid=1904013", "title": "Ravnenes Saga", "text": "Ravnenes Saga \u00e8 il debut album della viking metal band danese Svartsot.\nTracce.\nTracce Bonus.\n14. Drekar15. H\u00e6vnen"}
{"id": "1904014", "revid": "165090", "url": "https://it.wikipedia.org/wiki?curid=1904014", "title": "Discografia dei Modena City Ramblers", "text": "Questa \u00e8 la discografia dei Modena City Ramblers, band combat folk italiana, dalle origini fino ai tempi odierni."}
{"id": "1904018", "revid": "1573940", "url": "https://it.wikipedia.org/wiki?curid=1904018", "title": "Nove dignit\u00e0", "text": "Le nove dignit\u00e0 (cinese tradizionale: \u4e5d\u932b; pinyin: \"j\u01d0u x\u00ed\") erano premi onorifici dati dagli imperatori cinesi ad ufficiali politici o militari che si erano resi meritevoli di tali onori. A volte, le nove dignit\u00e0 erano date \"in massa\", cio\u00e8 un ufficiale le riceveva tutte e nove; se gi\u00e0 solo una dignit\u00e0 assicurava al ricevente una posizione altissima nella gerarchia imperiale, tutte e nove lo ponevano appena un gradino pi\u00f9 in basso del trono. Pare che le nove dignit\u00e0 siano state introdotte durante la dinastia Zhou, ma non c'\u00e8 traccia di qualcuno che le abbia ricevute prima di Wang Mang.\nUsualmente, nella storia cinese, gli usurpatori convinsero gli imperatori a dare loro le nove dignit\u00e0 prima di usurparli; a volte, dapprima rifiutavano l'onorificenza per dare prova di falsa modestia, e quindi la accettavano.\nLe nove dignit\u00e0 e i loro significati, secondo il \"Classico dei Riti\", erano i seguenti:"}
{"id": "1904025", "revid": "110157", "url": "https://it.wikipedia.org/wiki?curid=1904025", "title": "Milo (Trapani)", "text": "Milo \u00e8 una frazione del comune di Trapani. Dista 4 chilometri dal capoluogo in direzione sud-est, alle falde del monte Erice. \nStoria.\nFu sede di un importante aeroporto militare durante la Seconda guerra mondiale, chiamato Aeroporto militare di Trapani-Milo, utilizzato sia per il trasporto di uomini e mezzi, che per la protezione dei convogli, ma anche base di \"caccia\".\nOggi, sul terreno e nei locali del vecchio aeroporto militare, un territorio di oltre 90 ettari alla periferia della citt\u00e0, sorge (installata nel 1975) la \"Base di lancio palloni stratosferici\" dell'Agenzia spaziale italiana, intitolata nel luglio 2001 a \u201cLuigi Broglio\u201d. \u00c8 una delle poche strutture al mondo in grado di poter gestire palloni per lanci transmediterranei (verso la Spagna) e transatlantici (cancellati nel 1977), fondamentali per le ricerche astrofisiche e astronomiche. \nDi recente \u00e8 stata utilizzata anche per il lancio di velivoli non pilotati.\nCollegamenti esterni.\nLa base dell'ASI di Milo Sito ufficiale\nStratocat, Palloni Stratosferici Oggi Storia e Table di palloni lanciato a Trapani-Milo"}
{"id": "1904027", "revid": "117557927", "url": "https://it.wikipedia.org/wiki?curid=1904027", "title": "Ferdinando Pappalardo", "text": "Professore associato di Teoria e storia dei generi letterari presso l'Universit\u00e0 degli Studi di Bari, \u00e8 stato Senatore della Repubblica nelle legislature XII e XIII tra le liste dell'Ulivo."}
{"id": "1904032", "revid": "17909773", "url": "https://it.wikipedia.org/wiki?curid=1904032", "title": "Caltrazio", "text": ""}
{"id": "1904040", "revid": "161374", "url": "https://it.wikipedia.org/wiki?curid=1904040", "title": "King Tiger", "text": ""}
{"id": "1904046", "revid": "228587", "url": "https://it.wikipedia.org/wiki?curid=1904046", "title": "Teoria di Peccei-Quinn", "text": "In fisica delle particelle la teoria di Peccei-Quinn \u00e8 la pi\u00f9 importante teoria sviluppata per spiegare il mancato riscontro sperimentale della violazione della simmetria CP prevista dalla cromodinamica quantistica (problema della CP forte).\nFu proposta da Roberto Peccei ed Helen Quinn nel 1977 e implica l'esistenza di un nuovo tipo di particella senza massa chiamata assione. \nFondamenti.\nSi pu\u00f2 aggiungere alla lagrangiana della cromodinamica quantistica un termine, dipendente da un parametro detto \u03b8, che viola la simmetria CP. Tuttavia gli effetti di un termine di questo tipo non sono mai stati rilevati sperimentalmente, indicando che probabilmente \u03b8 deve essere zero oppure molto piccolo e che la simmetria non viene in realt\u00e0 violata. La risoluzione di tale problema, cio\u00e8 la non violazione della simmetria CP nell'interazione forte, prevista a livello teorico (cosiddetto \"problema della CP forte\"), coincide con la spiegazione per l'annullarsi di \u03b8.\nPeccei e Quinn proposero che \u03b8 potesse essere originato da un campo dinamico, invece che essere una costante. Dato che nella teoria quantistica dei campi, ciascun campo produce una particella, questo campo deve corrispondere a una particella che fu chiamata da Frank Wilczek assione. Il potenziale associato a questo campo fa s\u00ec che il suo valore di aspettazione del vuoto (VEV) si annulli, facendo conseguentemente annullare il parametro \u03b8.\nLa simmetria di Peccei e Quinn \u00e8 una simmetria globale U(1), sotto la quale un generico campo scalare complesso \u00e8 carico. La simmetria \u00e8 spontaneamente rotta dal valore di aspettazione del vuoto non nullo ottenuto da questo campo scalare e l'assione \u00e8 il bosone di Goldstone associato a questa rottura della simmetria. Se la simmetria \u00e8 anche una simmetria di gauge allora l'assione \u00e8 mangiato dal bosone di gauge, cio\u00e8 il bosone di gauge diventa massivo facendo scomparire l'assione come grado di libert\u00e0 fisico (vedi meccanismo di Higgs). Questo effetto \u00e8 desiderabile da un punto di vista fenomenologico perch\u00e9 cancella una particella priva di massa che, altrimenti, avrebbe dovuto gi\u00e0 essere stata osservata sperimentalmente."}
{"id": "1904047", "revid": "767487", "url": "https://it.wikipedia.org/wiki?curid=1904047", "title": "Maik Galakos", "text": "Carriera.\nInizi\u00f2 la carriera professionistica nell'allora Germania Ovest, tra le file del Fortuna D\u00fcsseldorf, squadra di medio spessore nella Bundesliga. Era il campionato 1971/72 e rimase l\u00ec fino al 1973. Nel periodo tra il 1974 ed il 1980 fu tra le file dell'Olympiakos, poi le buone prestazioni mostrate all'Europeo del 1980 lo posero nelle mire del , che lo acquist\u00f2 dopo il torneo continentale.\nCi\u00f2 non rese contenti i tifosi biancorossi, da sempre rivali del Panathinaikos. Comunque Galakos era ormai trentenne e disput\u00f2 tra i verdi ateniesi solo gli ultimi anni di carriera, ritirandosi nel 1986, dopo aver giocato 256 gare nel massimo campionato greco.\nIn Nazionale conta 30 convocazioni con 5 reti.\nNel 1996 fu allenatore del , succedendo a Ramon Rocha e venendo poi rimpiazzato da Velimir Zajec, un grande trio di ex campioni."}
{"id": "1904053", "revid": "267975", "url": "https://it.wikipedia.org/wiki?curid=1904053", "title": "Ansperto", "text": "Biografia.\nNon ancora arcivescovo, come semplice diacono ebbe modo di godere della fiducia dell'imperatore Ludovico II che gli don\u00f2 i beni di Ansprando, assassino del fratello del monarca.\nIl 26 giugno 868 venne nominato arcivescovo di Milano. Secondo una tradizione iniziata da Goffredo da Bussero e durata almeno fino al XIX secolo, egli veniva presentato come membro della famiglia aristocratica milanese dei Confalonieri. In effetti, tra le prime opere del suo episcopato, gli viene attribuita la fondazione della chiesa di san Pietro d'Agliate, paese che sarebbe poi stato annoverato tra i possedimenti della famiglia Confalonieri.\nUomo di cultura, seguendo l'esempio del proprio predecessore si avvalse dei monaci irlandesi di Tours per fondare lo \"scriptorium\" arcivescovile di Milano, dove venivano prodotti eleganti codici miniati molto apprezzati.\nSotto il regno di Ludovico II ricopr\u00ec l'importante ruolo di missus dominicus. Il 12 agosto 875, Ansperto fu a Brescia dove era appena morto l'imperatore: si occup\u00f2 di trasferire la salma del monarca a Milano e della sua sepoltura nella basilica di sant'Ambrogio, ove ancora oggi \u00e8 conservata l'iscrizione sepolcrale. Secondo la \"Storia di Milano\" di Pietro Verri questa requisizione della salma sarebbe stata rocambolesca: Ansperto l'avrebbe trafugata segretamente al rifiuto opposto dai monaci bresciani per riportarla a Milano.\nIl 31 gennaio 876, Ansperto partecip\u00f2 all'incoronazione di Carlo il Calvo a re d'Italia, tenutasi a Pavia, ricevendo poco dopo dalle mani regie alcuni beni terrieri nei paesi di Cavenago, Vimercate e Ornago.\nNel luglio 877 partecip\u00f2 a un Concilio a Ravenna, presieduto dal papa Giovanni VIII: in tale concilio si stabil\u00ec l'obbigo per gli arcivescovi e patriarchi di richiedere il pallio al pontefice, alla cui concessione sarebbero stati subordinati i diritti di metropolia. Ansperto ottenne per Milano il diritto di richiedere e ricevere il pallio attraverso dei legati, evitando il viaggio sino a Roma.\nDopo la morte di Carlo il Calvo (877) Anselmo fu in conflitto con Giovanni VIII, che favoriva come re d'Italia Bosone I di Provenza, laddove l'arcivescovo di Milano, e insieme a lui i presuli di molte citt\u00e0 dell'Alta Italia, supportavano il carolingio Carlomanno di Baviera. Il 2 dicembre 878 Ansperto ricevette un richiamo da parte di papa Giovanni VIII per non aver partecipato ad un sinodo tenutosi a Pavia, senza fornire adeguate giustificazioni per la propria assenza, e il 1\u00ba maggio 879 fu scomunicato per non essersi nuovamente presentato, insieme a molti dei suoi suffraganei. Il 12 ottobre dello stesso anno, in un terzo Concilio a Roma, Giovanni VIII dichiar\u00f2 Ansperto deposto, peraltro senza ottenere reazioni apprezzabili tra il clero milanese, fedele al suo presule. Persino l'imperatore Carlo il Grosso cerc\u00f2 di mettere pace tra i due ecclesiastici, ma senza esito. In questo periodo a Milano venne composta la Vita e meriti di S. Ambrogio, un testo agiografico che si rifaceva a precedenti storici per difendere l'indipendenza della sede arcivescovile ambrosiana contro ingerenze esterne.\nIn occasione dell'incoronazione di Carlo III a re d'Italia (6 gennaio 880) Ansperto e Giovanni VIII si incontrarono a Ravenna e si rappacificarono, ciascuno riconoscendo la reciproca autorit\u00e0 ecclesiastica.\nAnsperto mor\u00ec a Milano il 7 dicembre 881 e venne sepolto nella basilica di Sant'Ambrogio. Sulla sua stele sono ricordate alcune delle sue opere: \"[...] Alla citt\u00e0 a lui affidata restitu\u00ec, sollecito, le mura distrutte; restaur\u00f2 la casa di Stilicone; quanti sacri templi e con quanto sudore rifece! Ricostru\u00ec gli atri e, prima di essi, le porte; infine dedic\u00f2 una chiesa e una dimora a San Satiro, donando al sacro luogo tutti i suoi averi, perch\u00e9 in eterno sostentino otto monaci [...]\"."}
{"id": "1904055", "revid": "827882", "url": "https://it.wikipedia.org/wiki?curid=1904055", "title": "Levan (Fier)", "text": "Levan \u00e8 una frazione del comune di Fier in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Cakran, Dermenas, Frakull, Libofsh\u00eb, Mbrostar Ura, Port\u00ebz, Q\u00ebnder, Topoj\u00eb a costituire la municipalit\u00e0 di Fier.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "1904056", "revid": "125099151", "url": "https://it.wikipedia.org/wiki?curid=1904056", "title": "Castel Ivano (castello)", "text": "Il castello di Ivano \u00e8 un'imponente struttura edificata nel VI secolo che si trova nel Trentino, e precisamente sul promontorio del Monte Lefre nella Comunit\u00e0 Valsugana e Tesino. Il nome del castello deriva da quello della famiglia d'Ivano.\nStoria.\nOrigini.\nNon si conosce l'esatta origine del castello, ma ci sono varie ipotesi al riguardo. Secondo Montebello, sarebbe di origine longobarda e sarebbe stato eretto alla fine del VI o all'inizio del VII secolo. Sarebbe stato adottato, dopo il 1187, come monastero di padri templari e monaci benedettini oppure sarebbe stato un luogo di rifugio per la popolazione dei villaggi della Valsugana orientale. Secondo la tradizione, inoltre, il castello fu edificato sul sito di un fortilizio romano, sorto a sua volta su un substrato archeologico anteriore.\nIl 13 giugno 1187 Jacopino de Yvano, nome di origine celtica conosciuto nell'ambito locale specialmente dal poema cavalleresco \"Iwein\" di Hartmann von Aue, tratto dal \"Yvain, le Chevalier du Lion\" di Chr\u00e9tien de Troyes, fu nominato come testimone in un atto di investitura, dal vescovo di Trento Alberto a Riprando di Civezzano. La famiglia d'Ivano tenne il castello non oltre il 1296 secondo Romagna o fino al 1228 secondo Fabris. Non \u00e8 chiaro se fu la famiglia a dare il nome al castello o viceversa.\nDal XIII al XIV secolo.\n Ci furono molti passaggi di propriet\u00e0 prima di arrivare all'attuale famiglia possidente. Secondo la ricostruzione di Fabris, dal 1228 al 1259 appartenne a Ezzelino III da Romano, all'epoca padrone anche di Feltre sotto la cui giurisdizione cadeva la zona in cui sorge il castello. Alla sua morte, nel 1259, pass\u00f2 ai vescovi-conti da Camino di Feltre. Nel 1311 alla famiglia dei \"de Ivano\" subentr\u00f2 nella giurisdizione quella dei Castelnuovo-Caldonazzo, anche se un documento riportato da Gorfer cita l'investitura \"fatta il 17 gennaio 1302 in \"castro Yvani\", della decima di Caldonazzo al \"dominus\" Bonaventura di Giordano di Vigolo. Fabris ritiene tuttavia pi\u00f9 probabile come anno del passaggio di propriet\u00e0 il 1296. Nel 1314, il vescovo di Feltre Alessandro Novello riconobbe il diritto di spada ai signori valsuganotti e la giurisdizione del castello comprendeva inizialmente Strigno, Ivano, Fracena, Villa, Agnedo, Ospedaletto, Scurelle, Spera, Samone e Bieno, ai quali si aggiunsero, nel 1333, Grigno e, nel 1356, i paesi del Tesino.\nCangrande della Scala, Signore di Feltre e della Valsugana dal 1321, ordin\u00f2 a Biagio I di Castelnuovo di far dipingere sulla facciata sud del mastio l'emblema nobiliare degli Scaligeri, coperto poi da quello dei da Carrara nel 1365 per volere di Francesco da Carrara, signore di Padova, che aveva conquistato il castello con le armi dopo la ribellione di Biagio e dei suoi due fratelli, Siccone e Giacomo. Nel 1373, Francesco da Carrara cedette il castello ai conti del Tirolo - sotto la giurisdizione dal Vicario carrarese Ottobono da Legnago - che l'anno successivo fecero tornare i tre fratelli Castelnuovo-Caldonazzo, restituendo loro sia il castello sia la giurisdizione. Nel 1388 i D'Ivano si sottomisero volontariamente a Gian Galeazzo Visconti, Signore di Milano.\nDal XV al XIX secolo.\n Per un breve periodo appartenne ai Visconti e alla Repubblica di Venezia per poi tornare ai Conti del Tirolo (Duca Federico IV, detto \"Tascavuota\") nel 1412; l'anno successivo il castello cadde in mano al Vescovo di Feltre, Enrico de Scarampis. Nel 1452 Giacomo Trapp fece restaurare il maniero, ampli\u00f2 e miglior\u00f2 le unit\u00e0 abitative e di servizio. Durante la guerra tra il duca Sigismondo d'Austria e Venezia fu conquistato dalle truppe della Serenissima il 7 agosto 1487. Il dominio veneziano dur\u00f2 fino al 1491 dopodich\u00e9 torn\u00f2 di nuovo sotto il controllo dei conti del Tirolo. Nel 1496 Massimiliano I concesse il castello a Michele Wolkenstein-Rodeneck. Nel 1525, durante la guerra Rustica, i contadini assediarono il castello e uccisero Giorgio Pucler.\nDopo il 1632 vi furono molti passaggi di propriet\u00e0 del castello Ivano e Telvana; l'Arciduchessa Claudia de' Medici lo affid\u00f2 a Giorgio Battista Alberti, in seguito a Marco Sigismondo Welsperg e infine a Giovanni Conte di Haldringer.\nIl 6 aprile 1678 Leopoldo I lo concesse a Gaudenzio Fortunato di Wolkenstein-Trostburg.\nNel 1750 l'imperatrice Maria Teresa acquisisce la propriet\u00e0 del castello. Nel 1829 il maniero ritorna sotto la giurisdizione del comune di Strigno.\nXX e XXI secolo.\nNegli anni dal 1915 al 1918 durante la prima guerra mondiale, il castello fu soggetto a molti e pesanti bombardamenti, che crearono ingenti danni alla struttura. Nel primo dopoguerra venne venduto a Franz Staudacher, che effettu\u00f2 una ristrutturazione completa del complesso. Durante la seconda guerra mondiale, i bombardamenti furono di minor entit\u00e0 rispetto al passato e colpirono principalmente i tetti. Dal 1982 il castello \u00e8 Centro Internazionale di Cultura, di propriet\u00e0 della famiglia Staudacher.\nIl castello \u00e8 adibito ad abitazione privata, di propriet\u00e0 della famiglia Staudacher: \u00e8 quindi visitabile su appuntamento da fissare contattando la segreteria. Dall'estate 2013 \u00e8 possibile prenotarsi per le visite anche nei fine settimana (giugno - settembre) ed ospita eventi quali degustazioni biologiche e cene a tema medievale.\nPresso il castello ha anche sede il Centro Culturale \"Castel Ivano Incontri\", che organizza prestigiose mostre d'arte contemporanea (da ricordare quella di Klimt, Pomodoro, Eugenio Prati) e convegni internazionali. Inoltre, alcune sale del Castello possono essere affittate per matrimoni e cene.\nArchitettura.\nLa parte pi\u00f9 antica del castello \u00e8 stata eretta tra l'XI e il XII secolo d.C.; essa comprende il mastio, l'ingresso e il cortile circostante.\nIl mastio, caratteristica fondamentale dei castelli medievali, \u00e8 la torre principale del maniero, dove, in caso di attacco, si rifugiava la popolazione. Esso ha una pianta rettangolare misurante 6,8x10 metri; le sue mura sono spesse 1,40 m e alte 15 m. Inizialmente, queste ultime erano pi\u00f9 basse e vennero innalzate alla misura attuale durante il XVI secolo. Il mastio \u00e8 privo di cuspide e presenta una merlatura sommitale che funge da decorazione. Il tetto \u00e8 a spiovente e coperto da due grosse lastre di pietra monolitiche. Vi sono tre finestre: le due esterne sono di tipo romanico, mentre quella nel mezzo, di forma ogivale con lo stemma dei da Carrara.\nL'ingresso \u00e8 costituito da una porta fortificata aperta su un antemurale orientale e difesa da un rivellino merlato e da delle saracinesche. Sopra la porta ogivale si pu\u00f2 notare una cornice mistilinea con insegne dei Trapp e della Casa d'Austria.\nArrivando nel cortile, che sorge nel punto centrale del castello, sulla sinistra si vede un casamento a pi\u00f9 piani con finestre ad arco a tutto sesto e un tetto ad unico spiovente, mentre sulla destra vi sono le costruzioni delle antiche stalle e fienili (ora sedi di manifestazioni culturali e mondane).\nL'antica cinta muraria ha la base sostenuta da molti bastioni semicircolari. A met\u00e0 del '700 ne venne edificata un'altra parte sul lato nord con un portale rustico in pietra; a fianco di esso si apre una leggiadra costruzione con arcate e loggiati sovrapposti. Tra le arcate al piano terra sono presenti due bassorilievi di porfido con grifoni sostenenti gli scudi con stemma Wolkenstein (1631).\nSulla facciata del palazzo sporgono degli \"erker\", esse sono delle trasformazioni delle caditoie per la difesa del mastio.\nConte \"Biagio delle Castellare\".\nNel 1365, all'interno del castello, si era rifugiato il conte Biagio delle Castellare, odiato e feroce signorotto locale. Il potente Francesco da Carrara riusc\u00ec ad intercedere per la liberazione del conte e la popolazione del Tesino e della Valsugana, che chiedeva la sua testa per le sofferenze patite, dovette accontentarsi di vedere bruciare solo un fantoccio con le sembianze di Biagio.\nDa allora il rogo simbolico viene messo in scena ogni anno nel primo giorno di quaresima ed ogni cinque anni, a Carnevale, si svolge una rievocazione in costumi trecenteschi tra le vie di Castello Tesino e del vicino paese di Pieve Tesino, in ricordo delle vicende storiche."}
{"id": "1904061", "revid": "729019", "url": "https://it.wikipedia.org/wiki?curid=1904061", "title": "Campalto (isola)", "text": "Campalto (o Batteria Campalto) \u00e8 un'isola (42.890\u00a0m\u00b2) della Laguna Veneta, che prende il nome dall'omonima localit\u00e0 di terraferma.\nStoria.\n\u00c8 una delle otto Batterie che difendevano la citt\u00e0 e per questa ragione fu, sin dai tempi della Serenissima, sede di postazioni militari, poi potenziate durante le amministrazioni austriaca e italiana. Secondo i documenti di inizio Novecento, la batteria Campalto seguiva la forma poligonale e semicircolare degli altri fortini, sebbene fosse una delle pi\u00f9 piccole: aveva una casermetta, polveriere e una scogliera artificiale che ne proteggeva il complesso.\nDurante la seconda guerra mondiale fu ampliata per servire una postazione contraerea. Adibita negli anni sessanta a discarica pubblica, in particolare per i residui provenienti dai laboratori vetrari di Murano, aument\u00f2 per questo motivo la sua estensione. L'estensione attuale \u00e8 dovuta ai lavori di conterminazione e rimodellazione completati nel 1998 dal Magistrato alle Acque di Venezia.\nL'11 settembre 2005, su iniziativa delle associazioni di nautica naturale della gronda lagunare, in collaborazione con Magistrato alle Acque di Venezia, Comune e ACTV, vi \u00e8 stato inaugurato sul versante Nord un pontile per l'attracco del vaporetto, attrezzato con pontile di ormeggio per piccole imbarcazioni a vela o a remi e con \"mensole\" per l'atterraggio di canoe e kayak.\nL'isola ed i terreni dell'ultimo ampliamento sono in via di acquisizione da parte del Comune di Venezia."}
{"id": "1904067", "revid": "1543377", "url": "https://it.wikipedia.org/wiki?curid=1904067", "title": "M\u00e4dchen Amick", "text": "Biografia.\nPrimi anni.\nNata a Sparks, Nevada, poche miglia a est di Reno, dal musicista Bill Amick e dall'ufficiale medico Judy Ross; entrambi di origine tedesca. Il nome M\u00e4dchen (), che significa \"ragazza\" in tedesco, fu scelto dai genitori poich\u00e9 desiderosi di un nome inusuale per la figlia. La sua famiglia ha anche discendenze norvegesi, svedesi, britanniche e irlandesi. Da ragazzina i genitori la spingono a seguire i propri impulsi artistici, motivo per il quale inizia a studiare pianoforte, basso, violino e chitarra; oltre a prendere lezioni di danza classica, moderna, balletto, danza jazz e tip-tap. Nel 1987, all'et\u00e0 di sedici anni, si trasferisce a Los Angeles in cerca di fortuna come attrice.\nCarriera.\nDopo aver partecipato a diversi spot pubblicitari e videoclip musicali, nel 1989, in veste di guest star, ottiene il primo ruolo da attrice professionista partecipando alla serie televisiva \"\", sebbene il ruolo di gavetta che le rimane maggiormente impresso sia, poco tempo dopo, in un episodio della serie \"Baywatch\". Compare poi in varie altre serie e film TV finch\u00e9 nel 1990 David Lynch, rimasto piacevolmente colpito dalla sua performance alle audizioni tenutisi per \"I segreti di Twin Peaks\" ma a corto di ruoli da offrirle, crea appositamente per lei il personaggio della cameriera Shelly Johnson, giovane e docile moglie del violento Leo Johnson. Tale ruolo le conferisce un'enorme popolarit\u00e0, nonch\u00e9 la nomina ai Soap Opera Digest Awards; inoltre, nel 1992, riveste nuovamente i panni del personaggio nel film prequel \"Fuoco cammina con me\".\nNegli anni seguenti partecipa alla serie \"Dawson's Creek\" e al film horror \"I sonnambuli\", tratto da un libro di Stephen King. Inoltre recita nei film: \"Incubo d'amore\", al fianco di James Spader; \"Vestito che uccide\", di Tobe Hooper e \"Bufera in Paradiso\", con Nicolas Cage. Nel 1995 entra nel cast di \"Central Park West\" e, nel 1998, in quello di \"Fantasy Island\". Entrambe serie cancellate dopo una sola stagione.\nDopo un decennio di ruoli che non sono riusciti ad eguagliare il successo avuto da \"Twin Peaks\", la Amick \u00e8 progressivamente divenuta un volto facilmente riconoscibile in televisione, partecipando alle serie: \"Una mamma per amica\", \"E.R.\" e \"Joey\". Nel 2006 diviene una dei comprimari della poco longeva sitcom \"Freddie\", al fianco di Freddie Prinze Jr., mentre, dopo una comparsa come guest star nella serie NBC \"Kidnapped\", ottiene il ruolo della co-protagonista nella drammedia musical \"Viva Laughlin\", di cui furono trasmessi solo 2 episodi su 8.\nHa in seguito interpretato la duchessa Catherine Beaton, interesse sentimentale di Nate Archibald in \"Gossip Girl\"; e Janie Jones, vecchia fiamma di Lew Ashby in \"Californication\". Nel 2008 riveste il ruolo della moglie del personaggio di Christian Slater in \"My Own Worst Enemy\", serie cancellata dopo soli 9 episodi. Nel 2010 compare nella terza stagione di \"Damages\" e, l'anno successivo, ritorna al cinema con il film \"Priest\". Nel 2013 la Amick interpreta la strega Wendy Beauchamp, membro, assieme a Julia Ormond, Rachel Boston e Jenna Dewan-Tatum, del cast corale della serie Lifetime \"Le streghe dell'East End\".\nOriginariamente la sua parte era intesa durasse solo per l'episodio pilota ma, vista la performance della Amick, gli autori decisero di mantenere il personaggio. Nel 2015 entra a far parte della quinta stagione della serie antologica \"American Horror Story\", intitolata 'Hotel', mentre nel 2017 ottiene il ruolo di Alice Cooper, madre di Betty Cooper e membro regolare del cast della serie The CW \"Riverdale\", basata sui fumetti Archie Comics, inoltre veste nuovamente i panni di Shelly nel revival di \"Twin Peaks\".\nVita privata.\nNel 1986 M\u00e4dchen Amick conosce il musicista, divenuto poi personal trainer, David Alexis, che sposa nel 1992. La coppia ha avuto un figlio, Sylvester Time Amick-Alexis; e una figlia, Mina Tobias Amick-Alexis. Grande appassionata di musical, parla correttamente tedesco ed \u00e8 molto amica del regista David Lynch, dell'attrice Sarah Michelle Gellar e di suo marito Freddie Prinze Jr.. \u00c8 allergica ai gatti.\nFilmografia.\nTelevisione.\nLa Amick ha anche preso parte a degli episodi pilota che non vennero per\u00f2 ordinati per diventare serie tv e cio\u00e8: \"The Verdict\" (nel 2008), \"The Law\" (2009), \"Pleading Guilty\" (2010), \"Metro\" (2011).\nDoppiatrici italiane.\nNelle versioni in italiano dei suoi film, M\u00e4dchen Amick \u00e8 stata doppiata da:"}
{"id": "1904068", "revid": "287204", "url": "https://it.wikipedia.org/wiki?curid=1904068", "title": "Madchen Amick", "text": ""}
{"id": "1904069", "revid": "144796", "url": "https://it.wikipedia.org/wiki?curid=1904069", "title": "Landolfo I (arcivescovo di Milano)", "text": "Biografia.\nSecondo una tradizione durata almeno fino al XIX secolo, veniva presentato come membro della famiglia aristocratica milanese dei Grassi di Milano, che gi\u00e0 aveva annoverato tra le proprie fila un arcivescovo, Tomaso.\nAncora diacono, venne ricordato per aver avuto un ruolo predominante nella politica del suo tempo ed in particolare negli accordi intercorsi tra Berengario I e Lamberto, entrambi pretendenti alla corona del Regno d'Italia.\nEletto arcivescovo di Milano alla morte del proprio predecessore Anselmo II Capra, Landolfo I mor\u00ec a Milano il 2 novembre 899."}
{"id": "1904072", "revid": "1892390", "url": "https://it.wikipedia.org/wiki?curid=1904072", "title": "Mona Bone Jakon", "text": "Mona Bone Jakon \u00e8 il terzo album del cantautore Cat Stevens, pubblicato nel 1970 dalla A&amp;M.\nIl disco.\nL'album avrebbe dovuto intitolarsi \"The Dustbin Cried the Day the Dustman Died\" (\"Il bidone della spazzatura pianse il giorno che lo spazzino mor\u00ec\", da qui l'immagine sulla copertina, disegnata dallo stesso Stevens), ma successivamente rititolato per esigenze discografiche. \"Mona Bone Jakon\" \u00e8 un soprannome che Stevens dava al suo pene.\nQuesto album rappresenta il ritorno sulle scene di Stevens dopo il periodo di ricovero dovuto alla tubercolosi e lo fa conoscere al pubblico internazionale. I singoli pi\u00f9 rappresentativi sono \"Lady D'Arbanville\", dedicata all'attrice Patti D'Arbanville, ex fidanzata di Stevens, \"Trouble\" e \"Katmandu\", nel quale compare l'allora sconosciuto Peter Gabriel nelle vesti di flautista.\nL'album \u00e8 realizzato con pochi strumenti musicali, due chitarre (Stevens ed Alun Davies, che lo accompagner\u00e0 per tutta la sua carriera), pianoforte e, in alcuni brani, il violino. Questo tipo di arrangiamento spurio e intimo rappresenter\u00e0 la chiave del successo di Stevens."}
{"id": "1904078", "revid": "110157", "url": "https://it.wikipedia.org/wiki?curid=1904078", "title": "Oratorio di San Giacomo della Marina", "text": "L\u2019oratorio di San Giacomo della Marina, \u00e8 un edificio religioso cattolico del centro storico di Genova, situato sulle mura delle Grazie, nel quartiere del Molo. Edificato nel Quattrocento e ricostruito nel Seicento \u00e8 sede della \"Confraternita di San Giacomo della Marina\". Sorge a poca distanza dal santuario di N.S. delle Grazie, sulle mura cittadine, in quel tratto lambite dal mare fino alla fine dell'Ottocento; per tutto il medioevo ha costituito una tappa importante per i pellegrini in cammino verso Santiago di Compostela.\nStoria.\nUn primo oratorio, secondo un'iscizione marmorea oggi scomparsa, che si trovava presso l'ingresso, citata dall'Alizeri e da altri storici ottocenteschi, fu edificato nel 1403. Un'altra lapide, tuttora presente, attesta la costruzione di un muro a spese dei confratelli nel 1450.\nDell'originario edificio in stile romanico non rimane pi\u00f9 traccia visibile, essendo stato completamente riedificato in stile barocco nella prima met\u00e0 del Seicento, al culmine della potenza e del prestigio della casaccia che vi aveva sede, ed in particolare della Confraternita di San Giacomo della Marina, la principale tra quelle che ne facevano parte. Nel corso del XVII secolo, a sottolineare il prestigio della casaccia, vi furono collocati dodici grandi quadri dei migliori artisti liguri dell'epoca, per i quali fu definito dall'Alizeri \"quasi un museo de' migliori che onorassero in Genova il secolo XVII\".\nVerso la fine del Settecento assunse l'aspetto attuale con il completamento della decorazione della volta e delle pareti.\nAccanto a quella di San Giacomo nell'oratorio avevano sede altre confraternite, che si dividevano gli spazi e la gestione dell'edificio, oltre che la partecipazione alle processioni secondo regole ben definite, ma questo non imped\u00ec nel corso dei secoli il sorgere di attriti tra le varie componenti della casaccia.\nL'oratorio fu chiuso e la confraternita sciolta all'inizio dell'Ottocento per le leggi di soppressione napoleoniche, che avevano decretato la chiusura di conventi e oratori. Terminata nel 1814 la parentesi napoleonica, la confraternita venne ricostituita, ma ormai i tempi erano cambiati e non riacquist\u00f2 pi\u00f9 il prestigio di un tempo; inizi\u00f2 cos\u00ec un periodo di declino che si protrasse per tutto il secolo ed anche oltre; solo la fiera opposizione dei confratelli imped\u00ec nel 1905 la vendita dell'edificio, nonostante le difficolt\u00e0 finanziarie, che costrinsero comunque ad alienare parte degli arredi e delle opere d'arte.\nL'edificio fu inoltre gravemente danneggiato durante l'ultimo conflitto, e si sarebbe avviato verso la definitiva decadenza se la confraternita non avesse avviato a partire dal 1987 onerosi lavori di restauro, che ebbero un impulso decisivo tra il 1990 e il 1992. I lavori coinvolsero tutte le parti dell'edificio. Vennero sottoposte a restauro anche le preziose tele, salvatesi quasi miracolosamente dal bombardamento ma che necessitavano comunque di un intervento conservativo.\n\u00c8 possibile effettuare visite guidate su prenotazione per gruppi ed associazioni.\nDescrizione.\nL'oratorio, posto sulle mura delle Grazie, si affaccia su corso Maurizio Quadrio e sulla sopraelevata con la facciata laterale, unico prospetto visibile, in cui si aprono l'ingresso e cinque finestroni settecenteschi di forme barocche, che danno luce all'interno.\nL'interno \u00e8 costituito da un'unica navata, tipica di tutti gli oratori, con le pareti caratterizzate dalla successione di lesene abbinate alternate a riquadri decorati da stucchi che racchiudono ed impreziosiscono i quadri. L'oratorio deve il suo interesse artistico al decoro e all'arredo, ma soprattutto alla quadreria. \u00c8 costituita da undici grandi tele raffiguranti episodi della vita di san Giacomo o delle leggende legate alla sua iconografia. Esse vennero commissionate da alcuni confratelli ai pittori pi\u00f9 insigni operanti a Genova nel Seicento. Miracolosamente sopravvissute alle vicissitudini della seconda guerra mondiale, sono state infine riscoperte con i restauri del 1991.\nSull'arcone sopra il presbiterio un affresco di Paolo Gerolamo Piola raffigura la \"Fede\" e la \"Speranza\", mentre il catino absidale con tre puttini danzanti \u00e8 di Nicol\u00f2 Malatto. La decorazione della parete di fondo con affresco prospettico \u00e8 di Carlo Baratta.\nLa cassa dell'organo, costruita nel 1792 da Antonio Corsi, \u00e8 sormontata da una ricca cimasa dorata a motivi di ghirlanda, mentre gli sportelli sono a \"trompe-l'\u0153il\" per mimetizzarsi con la decorazione del fondale. La cassa \u00e8 vuota, in quanto la parte fonica \u00e8 stata saccheggiata nel periodo bellico.\nL'arredo scultoreo originario \u00e8 stato in gran parte alienato per le difficolt\u00e0 finanziarie dell'Ottocento. La grande cassa processionale, proveniente dal soppresso oratorio dei Santi Giacomo e Leonardo di Pr\u00e9 ed acquistato nel 1925, \u00e8 opera del marsigliese Honor\u00e9 Pell\u00e9 (1677) e raffigura \"Cristo risorto che appare a san Giacomo e a san Leonardo suo discepolo\". Il gruppo \u00e8 racchiuso da una ricca balaustra intagliata e dorata. L'originale cassa processionale della confraternita, scolpita da Domenico Parodi sul finire del Seicento, fu alienata dopo le soppressioni e attualmente \u00e8 custodita nella chiesa di S. Giacomo di Cornigliano, insieme ad un crocifisso processionale moro seicentesco, forse anch'esso proveniente da questo oratorio.Su un piedistallo ottagonale di legno \u00e8 collocata una statua di san Giacomo in veste di pellegrino, di scuola spagnola del XVII secolo, acquistata recentemente dalla confraternita. Tre sono gli storici crocifissi della confraternita. Sulla parete di sinistra \u00e8 collocato \"il bianco\", attribuito alla bottega del Maragliano (1730 circa). Di fronte ad esso si trova \"il moro\", in legno di giuggiolo naturale, opera di Domenico Bissone (1650 circa), come il terzo, pi\u00f9 piccolo, collocato vicino all'altare. Un quarto crocifisso processionale, opera del Maragliano e soprannominato \"lo spinato\" per via della spina che trapassa il sopracciglio di Ges\u00f9, \u00e8 attualmente custodito nell'oratorio di S. Giuseppe di Albisola Marina (SV).\nIl Banco del priore, cos\u00ec chiamato in quanto originariamente fungeva, oltre che da scrittoio, anche da cattedra e da conservatoria di documenti e registri: \u00e8 in legno di noce lavorato sui quattro fianchi (XVIII secolo). Attualmente \u00e8 adibito ad altare, ed \u00e8 quindi collocato al centro del presbiterio.\nGli Stalli in noce, appoggiati alle pareti, realizzati sul finire del XVIII secolo, erano la sede simbolica di alcune congregazioni e compagnie che nel corso degli anni si aggregarono alla Confraternita di San Giacomo accettandone le regole pur conservando la propria autonomia. L'insieme di tutte le confraternite, congregazioni o compagnie che avevano sede in un unico oratorio, costituivano la cosiddetta \"Casaccia\".\nAltari laterali.\nSu quello di sinistra una tela di Giovanni Domenico Cappellino, raffigurante \"L'Immacolata tra i santi Giacomo e Francesco\". Su quello di destra una riproduzione ottocentesca di una tavola di autore ignoto del XVIII secolo.\nNartece.\nVi sono esposte due tele provenienti dal distrutto oratorio di N. S. del Suffragio in salita del Prione. Una, di Francesco Sasso rappresenta la \"SS. Trinit\u00e0 fra i santi\" (1750 circa), l'altra di Giuseppe Palmieri, \"Cristo agonizzante sulla croce\" (1700 circa). Oltre a questi, sono presenti altri quattro dipinti: \"Martirio di santa Tecla\" di Giovanni Isola (1840), \"L'educazione della Vergine\" di Giulio Queirolo (1890 circa) e di soggetto analogo un'altra tela di autore ignoto del XVII secolo; l'ultima opera in ordine cronologico \u00e8 una rappresentazione simbolica della crocifissione, opera del pittore contemporaneo Gigi degli Abbati (1992)."}
{"id": "1904081", "revid": "486946", "url": "https://it.wikipedia.org/wiki?curid=1904081", "title": "Nausica\u00e4 della Valle del Vento (film)", "text": ""}
{"id": "1904085", "revid": "228587", "url": "https://it.wikipedia.org/wiki?curid=1904085", "title": "Mina 2", "text": "Mina 2 \u00e8 il decimo album della cantante italiana Mina, pubblicato su LP dall'etichetta Ri-Fi nel novembre 1966. Ristampato un mese dopo in stereofonia con la stessa copertina, cambiando numero e serie di catalogo.\nIl disco.\nNuovo lavoro da studio composto principalmente da brani cantati nella loro lingua originale, diversa dall'italiano. Tutti mai incisi in precedenza dall'artista, tranne la traccia di apertura \"Se non ci fossi tu\", pubblicata su singolo il mese prima, e i due titoli \"Lontanissimo\" e \"Ebb Tide\" sull'album precedente \"Studio Uno 66\" di luglio.\nAugusto Martelli arrangia i brani e dirige la sua orchestra.\nDurante il 1967 risulter\u00e0 il diciassettesimo album pi\u00f9 venduto in Italia. Al terzo posto della stessa graduatoria c'\u00e8 ancora Mina con \"Sabato sera - Studio Uno '67\".\nPubblicato su CD nel 1997 a cura della RCA Italiana (catalogo 74321482612) e poi di nuovo nel 2009 dalla Halidon su CD (SRCD 6266), LP in vinile da 180 grammi (SRLP 09) e Picture disc (SRLPD 16), questi ultimi a tiratura limitata. Nel 2011 \u00e8 stato rimasterizzato con tecniche digitali dalla Halidon su CD (SRCD 6296).\nLa versione destinata al mercato sud americano (Philips 82163 PL), pubblicata in Argentina e Uruguay nel 1967, ha ordine dei brani differente e tutti i titoli tradotti in lingua spagnola; inoltre sostituisce \"Lontanissimo\" e \"Ebb Tide\" con \"Una casa in cima al mondo\" e \"Un anno d'amore\", rispettivamente \"Una casa en la cima del mundo\" e \"Un a\u00f1o de amor\".\nInediti.\nLe canzoni cantate in spagnolo sono cover e si trovano su CD nelle raccolte \"Espa\u00f1a, mi amor...\" del 1992 e \"Mina latina due\" del 1999.\nGli altri 5 brani in inglese o sono cover di Frank Sinatra o comunque canzoni incise anche dallo stesso Sinatra. Sono presenti nelle raccolte su CD \"Summertime\" del 1991 (esclusa \"Ebb Tide\") e \"Mina canta Sinatra\" del 2007."}
{"id": "1904086", "revid": "144796", "url": "https://it.wikipedia.org/wiki?curid=1904086", "title": "Andrea da Cantiano", "text": "Biografia.\nEletto Arcivescovo di Milano il 30 novembre 899, giorno della festivit\u00e0 del santo apostolo suo omonimo, Andrea da Cantiano ricevette anche il titolo di \"messo imperiale\" a Milano. Egli godeva i favori della corte imperiale dal momento che infatti proveniva da una famiglia aristocratica gi\u00e0 nota nell'ambiente ecclesiastico di Milano (due suoi nipoti furono chierici della Cattedrale e una sua nipote fu monaca al Monastero di San Salvatore in Xenodochio). Dal suo testamento del 903 si apprende inoltre che era figlio di un certo Andrea di Cantiano (detto Cancianum), nobile professatosi di legge longobarda, originario dell'omonimo castello imperiale appenninico, nel territorio di Luceoli, che era stato il fondatore del monastero di San Salvatore in Xenodochio.\nInteressatosi di politica, dapprima sostenne Berengario I e poi Ludovico III. Dal primo infatti, il giorno 11 marzo 900, ottenne Pavia, con un diploma imperiale in favore della nipote Roxinda, Badessa del monastero di Santa Maria Teodote, sempre in Pavia.\nAndrea da Cantiano mor\u00ec a Milano il 26 febbraio 906 ed \u00e8 da sempre menzionato nella cronotassi dei Vescovi della Diocesi ambrosiana."}
