{"id": "1798968", "revid": "6923", "url": "https://it.wikipedia.org/wiki?curid=1798968", "title": "The Artist (rivista italiana)", "text": "The Artist \u00e8 una rivista di fumetti fondata nel 2001 dall'artista underground milanese Ivan Manuppelli con Igor Mangano ed Emanuele Fossati.\nCaratteristica peculiare di The Artist \u00e8 la grande eterogeneit\u00e0, sia di stili che di autori. Si spazia infatti da fumettisti esordienti o semisconosciuti a grandi nomi del panorama italiano ed internazionale.\nIn alcuni casi le storie sono disegnate a pi\u00f9 mani, affidando ogni pagina ad un autore differente, o facendo realizzare la stessa da pi\u00f9 disegnatori, fondendo stili, a volte molto diversi tra loro, di artisti che spesso non si sono mai neppure incontrati.\nFra i numerosi collaboratori che si sono succeduti nel corso degli anni figurano artisti come Bruno Bozzetto, Osvaldo Cavandoli, Carlo Peroni (Perogatt), Paolo Bacilieri, Maurizio Rosenzweig, Hunt Emerson, Mike Diana, Luigi Corteggi, Sergio Ponchione, Alberto Ponticelli, Pat Moriarity, Massimo Semerano, David Vecchiato, Stefano Zattera, Bill Wray, Fernando Caretta, Robert Armstrong, Niccol\u00f2 Storai, Giuliano Aloisi, Massimo Cavezzali, Geremia Moscatelli, Danilo Loizedda, Alessio Spataro, Davide Boldrini, Tino Adamo, Roberto Mangosi, Giuseppe Palumbo (fumettista), Stefano Obino, Piero Tonin, Squaz, Massimo Giacon, alcuni autori de L'antitempo (Vito Manolo Roma, Andrea Coccia e Rastabbello) e gli stessi Manuppelli (sotto lo pseudonimo di \"Hurricane Ivan\") e Fossati.\nHanno collaborato con la rivista anche alcuni artisti non direttamente legati al mondo del fumetto, come il cantastorie siciliano Franco Trincale, l'artista di strada Filippo Auti e il burattinaio argentino Adrian Bandirali.\nNel 2009 la rivista cambia nome e diventa \"PUCK!\". La presentazione ufficiale della nuova testata avviene il 7 marzo a Bilbolbul, il Festival Internazionale del Fumetto di Bologna.\nPezzo forte del primo numero, un fumetto dedicato a Osvaldo Cavandoli e alla sua Linea disegnato da 30 autori italiani: Bruno Bozzetto, Carlo Peroni, Piero Tonin, Silver, Gino Gavioli, Leo Ortolani, Franco Origone, Joshua Held, Sandro Dossi, Giorgio Rebuffi, Alberico Motta, Athos Careghi, Giuseppe Festino, Carlo Squillante, Hurricane Ivan, Emanuele Fossati, Roberto Mangosi, Laca, Andrea Valente, Nedo Zanotti, Athos Careghi, Sergio Ponchione, Danilo Loizedda, Francesco Natali, Lucio Tomaz, Mauro Gariglio, Fernando Caretta, Silvio Camboni, Maurizio Ercole, Claudio Acciari.\nNel novembre 2012, in occasione di Lucca Comics &amp; Games, viene presentato \"Puck Comic Party\", numero speciale della rivista che ospita un fumetto collettivo di 87 pagine realizzato da oltre 172 autori di tutto il mondo. \nGli artisti hanno lavorato alla stessa storia realizzando tre vignette ciascuno in totale autonomia creativa. Unica regola: riprendere la storia dal punto in cui la si era ricevuta dall'autore precedente, e consegnarla al successivo fornendo un'indicazione sullo sviluppo narrativo per la scena seguente.\nNel 2014, con una presentazione ufficiale alla Libreria Esoterica di Milano, si chiude definitivamente l'avventura editoriale di \"PUCK!\" con \"Apuckalypse\", numero speciale pubblicato in italiano e in inglese che riunisce ben 115 autori provenienti da tutto il mondo."}
{"id": "1798969", "revid": "1632387", "url": "https://it.wikipedia.org/wiki?curid=1798969", "title": "Cataract", "text": "I Cataract sono una band metalcore proveniente dalla Svizzera. Sono attualmente legati all'etichetta Metal Blade Records\nBiografia.\nI Caract sono stati fondati nel 1998 dai chitarristi Simon F\u00fcllemann e Greg M\u00e4der e dal batterista Ricky D\u00fcrst. Il loro primo demo fu registrato in sei ore e mixato in altre quattro nella camera del cantante Christian 'Mosh' Ebert. La demo vendette oltre 2000 copie.\nI Cataract registrarono il loro primo album \"Golem\" col produttore Alessandro Azzali nel mese di aprile del 2000. L'etichetta Ferret Music lo ascolt\u00f2 e lo pubblic\u00f2 presso la comunit\u00e0 metal nel dicembre dello stesso anno.\nAll'inizio del 2001 la formazione originale venne cambiata. Fedi rimpiazz\u00f2 il precedente cantante Mosh, permettendo alla band di provare pi\u00f9 spesso e regolarmente. Poco dopo incisero cinque canzoni per l'EP \"Martyr's Melodies\", che venne pubblicato come 7 e MCD. I Cataract suonarono al Hellfest, e fecero numerosi concerti nel loro primo tours statunitense con i Poison The Well, i Bane, gli Unearth, i NORA, gli 18 Visions e i Most Precious Blood.\nGran parte del 2002 fu dedicata al secondo studio album, \"Great Days Of Vengeance\", che fu pubblicatdall'etichetta Lifeforce Records nel marzo 2003 e aveva un sound pi\u00f9 orientato verso il metal piuttosto che verso l'hardcore.\nIl gruppo riusc\u00ec finalmente a catturare l'attenzione della Metal Blade Records e fu messo sotto contratto nel 2004. A marzo i Cataract entrarono negli Antfarm Studios e lavorarono sulla loro prossima opera col produttore Tue Madsen. \"With Triumph Comes Loss\" fu accolta calorosamente, grazie soprattutto a un suono pi\u00f9 aggressivo. Il periodo successivo fu segnato da una moltitudine di festival e viaggi per promuovere l'album.\nNel Maggio 2006 i Cataract pubblicarono \"Kingdom\", il quarto studio album. Nel gennaio 2007 il membro fondatore Simon F\u00fcllemann lasci\u00f2 la band e fu rimpiazzato dal chitarrista Tom Kuzmic (membro originale della band svizzera death metal Disparaged). Anche Kay Brem fu sostituito da Nico Schl\u00e4pfer.\nCon la nuova formazione, la band ha registrato il nuovo album omonimo, che \u00e8 stato pubblicato nel marzo del 2008 e \"Killing The Eternal\" nel 2010.\nNel 2011 la band si vide costretta prendere una pausa per la volont\u00e0 del cantante Fedi di compiere un lungo viaggio intorno al mondo.\nIl 23 marzo 2013, dopo il ritorno di Fedi, la band annunci\u00f2 lo scioglimento con una pagina sul loro sito ufficiale, adducendo le priorit\u00e0 reclamate dalle loro vite e la stanchezza dopo 15 anni."}
{"id": "1798971", "revid": "123158857", "url": "https://it.wikipedia.org/wiki?curid=1798971", "title": "Arco Felice", "text": "Arco Felice \u00e8 una frazione di Pozzuoli con circa 10.000 abitanti, confinante con il comune di Bacoli. Il suo nome deriva dal vecchio arco omonimo, un'ampia porta all'antica citt\u00e0 di Cuma, costruita nel I secolo dall'imperatore Domiziano, seppure esso si trovi in realt\u00e0 nell'adiacente frazione di Licola, al confine con la frazione Cuma-Fusaro del comune di Bacoli.\nDescrizione.\nNel suo territorio vi sono un ufficio postale, una sezione comunale, varie scuole elementari e secondarie oltre ad un alto numero di attivit\u00e0 commerciali. Ampia \u00e8 la presenza di luoghi di ritrovo: bar, ristoranti, pub e pizzerie che nel fine settimana richiamano un notevole afflusso di giovani da tutta la zona.\nLa frazione \u00e8 nota poich\u00e9 si trova non lontana dal lago Averno, considerato nell'antichit\u00e0 l'ingresso agli Inferi.\nOggi la sua notoriet\u00e0 \u00e8 dovuta anche agli stabilimenti balneari, molto frequentati durante i mesi estivi, seppure in tono minore rispetto agli anni '60 e '70.\nLuoghi d'interesse nei dintorni del quartiere sono il lago Averno, il lago di Lucrino, il Tempio di Mercurio, l'Antro della Sibilla, l'Oasi naturalistica del Monte Nuovo, lo Stadio \"Domenico Conte\".\nTrasporti e viabilit\u00e0.\n\u00c8 servita dalla ferrovia Cumana che la collega in circa 4 minuti al centro storico di Pozzuoli, oltre che da varie linee di autobus urbane ed extraurbane.\nAd Arco Felice termina il percorso della Tangenziale di Napoli con l'uscita numero 14. Dopo di essa la strada prosegue come Strada statale 7 quater Via Domitiana."}
{"id": "1798973", "revid": "44654", "url": "https://it.wikipedia.org/wiki?curid=1798973", "title": "Mozzarella di Bufala Campana", "text": ""}
{"id": "1798975", "revid": "125778755", "url": "https://it.wikipedia.org/wiki?curid=1798975", "title": "Edoardo Gabbriellini", "text": " \nBiografia.\nDebutta come attore all'et\u00e0 di 22 anni, interpretando il protagonista del film \"Ovosodo\" (1997), regia di Paolo Virz\u00ec. \u00c8 conosciuto anche per aver recitato nello spot pubblicitario \"Nescaf\u00e9\", insieme a Camila Raznovich. Nel 2001 dirige e partecipa al videoclip \"Tre parole\" di Valeria Rossi. Nel 2003 al Festival di Cannes viene presentato il film \"B.B. e il cormorano\", di cui \u00e8 regista e nel quale riveste il ruolo di \"Mario\". In precedenza aveva recitato nei film \"Baci e abbracci\" (1999) e \"Tutta la vita davanti\" (2008), tutti diretti da Paolo Virz\u00ec. Nel 2008 recita una piccola parte nella miniserie tv di Canale 5 \"I liceali\", dove interpreta il ruolo di \"Filippo\", compagno gay di un liceale di 13 anni pi\u00f9 giovane. Inoltre \u00e8 nel cast dei film \"Il mattino ha l'oro in bocca\". Sempre nel 2008 recita nel film di Luca Guadagnino: \"Io sono l'amore\"."}
{"id": "1798980", "revid": "281901", "url": "https://it.wikipedia.org/wiki?curid=1798980", "title": "Globidens", "text": "Il globidente (gen. Globidens) \u00e8 un rettile marino appartenente ai mosasauri. Visse nel Cretaceo superiore (Campaniano - Maastrichtiano, circa 80 - 65 milioni di anni fa). I suoi resti fossili sono stati ritrovati in Nordamerica (USA), Asia Orientale (Timor), Medio Oriente (Giordania, Siria), Africa (Egitto, Marocco, Angola) ed Europa (Belgio).\nDescrizione.\nQuesto animale era lungo circa 6 metri e aveva un aspetto generale abbastanza simile a quello degli altri mosasauri: un corpo relativamente allungato, zampe appiattite e trasformate in strutture simili a pagaie, una coda appiattita lateralmente e molto lunga, una testa triangolare dotata di mascelle potenti. La dentatura di questo mosasauro, tuttavia, era molto differente da quella delle forme tipiche: i denti erano infatti di forma globulare (da qui il nome \"Globidens\"), al contrario di quelli degli altri mosasauri che erano appuntiti e spesso carenati.\nClassificazione.\n\"Globidens\" \u00e8 stato descritto per la prima volta nel 1912: Charles Whitney Gilmore coni\u00f2 la specie Globidens alabamaensis per alcuni resti ritrovati in terreni del Campaniano in Alabama; successivamente vennero scoperte e descritte numerose altre specie attribuite a questo genere in diverse parti del mondo. Sempre dal Nordamerica provengono \"G. dakotensis\" e \"G. schurmanni\". In Medio Oriente \u00e8 stato descritto nel 2009 \"G. hisaensis\", mentre altre specie sono note in Marocco (\"G. phosphaticus\", \"G. simplex\") e in Egitto (\"G. aegyptiacus\", da alcuni attribuito a un genere a s\u00e9 stante, \"Igdamanosaurus\"). La specie \"G. dakotensis\" \u00e8 stata ritrovata anche in Belgio (Bardet et al., 2005). Resti provenienti dall'Asia Sudorientale (isola di Timor) e noti come \"G. timorensis\" sono stati in seguito attribuiti a un ittiosauro triassico durofago (Mulder e Jagt, 2019).\nMalgrado le differenze nella dentatura, \"Globidens\" \u00e8 considerato un rappresentante dei Mosasaurinae, una sottofamiglia di mosasauridi comprendenti forme gigantesche come \"Mosasaurus\". \u00c8 stata creata una trib\u00f9 apposita (Globidensini) per collocare \"Globidens\" e altre forme dai denti arrotondati (\"Carinodens\", \"Harranasaurus\"). Ricerche del 2012 hanno per\u00f2 evidenziato come questa trib\u00f9 possa essere una serie di forme via via pi\u00f9 evolute poste alla base della trib\u00f9 Plotosaurini.\nPaleoecologia.\nLa maggior parte dei mosasauri erano adattati a predare soffici prede scivolose e ad arpionarle con denti acuminati, e alcuni di essi (\"Goronyosaurus\") si specializzarono ancor di pi\u00f9, con denti trancianti. Bench\u00e9 alcuni mosasauri (ad esempio \"Prognathodon\") fossero in grado di rompere i gusci dei molluschi cefalopodi come le ammoniti, nessuno di questi era cos\u00ec specializzato come \"Globidens\", che con i suoi denti emisferici era in grado di fracassare i gusci di piccole tartarughe, ammoniti, nautiloidi e bivalvi."}
{"id": "1798984", "revid": "767487", "url": "https://it.wikipedia.org/wiki?curid=1798984", "title": "Orchestre Stukas", "text": "Orchestre Stukas, noto anche come Stukas Boys o semplicemente Stukas, fu un gruppo musicale di rumba africana attivo nella zona di Kinshasa (nell'odierna Repubblica Democratica del Congo) negli settanta. All'apice del suo successo, il gruppo era guidato dal cantante e \"showman\" Gaby Libeki Lita Bembo.\nStoria.\nIl gruppo fu fondato da Alida Lomingo nel 1968. Fin dalle prime esibizioni, nella formazione emersero come talenti soprattutto il cantante Lita Bembo (che incendiava il pubblico con i suoi fantasiosi passi di danza) e il chitarrista Samunga Tediangaye detto \"il professore\".\nIn un'epoca in cui grandi orchestre di soukous come Za\u00efko Langa Langa, Bella Bella, OK Jazz e altre facevano a gara per accentrare su di s\u00e9 gli entusiasmi della giovent\u00f9 cittadina di Kinshasa, gli Stukas si rivolsero alla popolazione delle periferie, che difficilmente disponeva dei mezzi economici per recarsi in citt\u00e0 ad ascoltare musica. Iniziarono con un repertorio di cover di James Brown.\nNel 1970 il gruppo si era gi\u00e0 guadagnato un buon seguito di pubblico, e ottenne sia un contatto discografico che la possibilit\u00e0 di apparire in televisione sul canale Voix du Zaire. Il fascino che le loro esibizioni televisive esercitavano sui giovani congolesi fu tale che le autorit\u00e0 arrivarono a fare pressioni sulla direzione di Voix du Zaire affinch\u00e9 fossero trasmesse quotidianamente, per \"tenere i bambini lontani dalle strade\". Nello stesso periodo, gli Stukas divennero il gruppo di punta del prestigioso locale \"Para Fifi\". Nel 1974, gli Stukas furono fra i gruppi musicali scelti per suonare allo Zaire '74, il grande concerto che si svolse a Kinshasa in preparazione del Rumble in the Jungle, lo storico scontro di pugilato fra Muhammad Ali e George Foreman); in quella occasione, si trovarono a suonare fianco a fianco con grandi della musica africana e internazionale come Miriam Makeba, Manu Dibango, BB King, e lo stesso James Brown.\nA partire dal 1977, la formazione degli Stukas sub\u00ec diverse importanti defezioni. Alcuni suoi membri furono sedotti da grandi gruppi di Kinshasa come Yoka Lokole e Orchestre Anti-Choc. Lo stesso Lita Bembo decise di abbandonare per trasferirsi in Europa, a Bruxelles, dove intraprese la carriera di produttore e ingegnere del suono."}
{"id": "1798985", "revid": "709565", "url": "https://it.wikipedia.org/wiki?curid=1798985", "title": "Strahd von Zarovich", "text": "Il conte Strahd Von Zarovich \u00e8 il protagonista della serie di giochi di ruolo e di romanzi \"Ravenloft\".\n\u00c8 il primo vampiro creato sul semipiano di Ravenloft, e ne \u00e8 l'indiscusso signore e padrone. Vive nel regno di Barovia, di cui \u00e8 il Lord. Il suo aspetto e la sua personalit\u00e0 si rifanno liberamente al celebre personaggio creato da Bram Stoker, il Conte Dracula. Fisicamente \u00e8 descritto come un uomo alto e snello, col volto scarno e dai lineamenti duri, capelli neri e ipnotici occhi scuri che si accendono di rosso quando \u00e8 arrabbiato o eccitato, una pelle molto pallida e orecchie appuntite. Di solito, indossa vestiti neri con delle finiture di rosse e bianche. I suoi abiti sono simili a quelli di moda tra gli antichi nobili di Barovia. Indossa un solo gioiello, una grande pietra preziosa rossa su una pesante catena d'oro intorno al suo collo.\nLa storia.\nStrahd si definisce il \"primo vampiro\". L'affermazione appare inverosimile, data la diversit\u00e0 e la quantit\u00e0 di tali creature. \u00c8 certamente il primo vampiro di Ravenloft. Quando era un uomo, Strahd era un guerriero buono e giusto. I suoi eserciti unificarono molti paesi. Gli anni di guerra lo cambiarono lentamente. Passata la giovent\u00f9, si ritrov\u00f2 amareggiato a rimuginare sulla sua morte. Si stabil\u00ec a Barovia, in un mondo adesso dimenticato, per regnare. Lui e la sua famiglia fecero del castello sul precipizio la loro casa - un castello chiamato Ravenloft.\nStrahd regn\u00f2 su Barovia con mano dura, opprimendo il popolo. Ma non faceva ancora parte del semipiano di Ravenloft. Il fratello pi\u00f9 giovane di Strahd, Sergei, era fidanzato con Tatyana, una ragazza della valle. Anche Strahd era innamorato della ragazza e non poteva sopportare che fosse di un altro, anche se era suo fratello. I suoi sentimenti erano cos\u00ec intensi che fece un patto con un potere oscuro (Strahd dice con la morte stessa). Sigill\u00f2 il suo patto uccidendo suo fratello poche ore prima delle nozze. Strahd divenne un non-morto. Per il calendario baroviano, era la primavera del 351. Tatyana lo respinse e scapp\u00f2; lui la insegu\u00ec fino a che la ragazza non cadde in uno strapiombo dalle mura del castello. Nel frattempo una famiglia sua vassalla, invitata al matrimonio, aveva organizzato un complotto per impossessarsi del potere, trucidando tutti i presenti. Strahd, sconvolto sia per la fine di Tatyana che per la ribellione in atto, lasci\u00f2 i pochi superstiti nel salone, aggirandosi per il castello per far strage dei soldati che appoggiavano la ribellione. Questi tentarono ripetutamente di ucciderlo ma fallirono. Era diventato un vampiro. Non si sa esattamente come e perch\u00e9 Barovia entr\u00f2 nel semipiano dell'orrore. Se dipenda dal patto di Strahd, dagli assassinii sfrenati, o da una maledizione della terra di Barovia. Forse per tutti e tre i motivi. Ma Barovia entr\u00f2 nel semipiano e divent\u00f2 il suo primo dominio. \nCome il castello di Strahd, il semipiano fu conosciuto come Ravenloft (ci si riferisce sempre al castello come \"Castel Ravenloft\"; \"Ravenloft\" indica il semipiano). Con il tempo, la terra \u00e8 si \u00e8 adattata a Strahd e alla sua maledizione. Barovia si \u00e8 ingrandita, estendendosi a parecchie valli delle Montagne Balinok. Un anello di nebbia soffocante circonda il villaggio di Barovia e Castel Ravenloft. Il controllo di Strahd sulle creature di Barovia \u00e8 aumentato. Lui \u00e8 veramente il lord del suo dominio. Prima della sua trasformazione, Strahd era un mago con delle mediocri capacit\u00e0. Adesso si \u00e8 dedicato alla morte, diventando un potente Necromante. Essendo intrappolato nel semipiano di Ravenloft ha poche altre cose da fare per impiegare il suo tempo. Ha esplorato le vie della morte e compreso i propri poteri e la propria natura di vampiro. \nNel 470, una banda di Vistani guidati da Madame Eva entr\u00f2 a Barovia. Lei e la sua gente hanno una resistenza naturale ai poteri della terra e Strahd li temeva. Eva e Strahd fecero un accordo: Strahd li avrebbe protetti dal pericolo (il suo), se i Vistani avessero accettato di cercare un portale che lo liberasse dal semipiano. Strahd diede a Madane Eva la formula che contrasta gli effetti della nebbia mortale. Nel 542, Azalin il lich entr\u00f2 a Ravenloft. Accett\u00f2 di servire il lord vampiro con riluttanza. Strahd chiese due cose al lich: che gli insegnasse le magie pi\u00f9 potenti e usasse i suoi poteri per trovare una via di fuga da Ravenloft. Dopo anni di esperimenti, Azalin riusc\u00ec a trasportare se stesso e Strahd a Mordent. Credettero di aver trovato una via di fuga verso il Piano Materiale, ma Mordent divenne parte del semipiano di Ravenloft, la loro prigione. Era l'anno 579. Ne Strahd ne Azalin ricordano che cos'\u00e8 successo a Mordent. Adesso \u00e8 come un sogno per loro. Come dicono le leggende, presero parte agli esperimenti di un alchimista che aveva inventato un magico Apparatus che poteva dividere e trasferire le anime. In seguito, Azalin divenne lord di Darkon. Gli anni sono passati e Barovia esiste ancora. L'originale calendario di Barovia segna ancora il passaggio del tempo nel semipiano. Non \u00e8 cambiato molto, incluso lo stesso Strahd. Solo i Vistani possono entrare e uscire da Barovia con sicurezza; il loro patto con Strahd dura ancora. Sfortunatamente per Strahd, lui non pu\u00f2 mai lasciarla.\nSituazione attuale.\nStrahd \u00e8 un genio spietato freddo e calcolatore. Tutto quello che fa ha un fine. Strahd non fa mai qualche cosa senza un preciso motivo. Ha sempre un piano di emergenza (o due) per ogni situazione. Per lui, che \u00e8 un Non-Morto, il tempo non ha significato. \u00c8 pi\u00f9 paziente di qualsiasi mortale. Non permette mai a nessuno di conoscere i suoi piani. Strahd ha solo due debolezze: \u00e8 stato tanto potente per cos\u00ec tanto tempo che tende a sottovalutare l'abilit\u00e0 dei normali umani. \u00c8 egocentrico, ma non permetter\u00e0 mai a dello stupido orgoglio di metterlo in pericolo. Non gli d\u00e0 nessun fastidio ritirarsi davanti ad un avversario. \nLa sua seconda debolezza, la pi\u00f9 grande, \u00e8 il suo \"eterno\" amore per Tatyana. Il suo corpo non \u00e8 mai stato trovato dopo che si gett\u00f2 nel precipizio. Attraverso gli anni, c'\u00e8 sempre stata una donna a Barovia che assomiglia a Tatyana tanto da poter essere solo la sua reincarnazione. Trovare questa donna, ottenerla e vincere il suo amore \u00e8 l'ossessione di Strahd. Strahd farebbe quasi tutto pur di riavere Tatyana. Non agir\u00e0 da folle o da stupido per lei, ma si assumer\u00e0 volontariamente dei rischi calcolati. Lei \u00e8 la sola cosa che pu\u00f2 emozionare il suo spirito. \nStrahd mantiene delle relazioni con i Vistani e anche con altri lord di Ravenloft. Li tratta come se fossero i pezzi di una scacchiera, che devono essere manipolati per ottenere un risultato. I Vistani sono la sua fonte primaria di informazioni sugli altri domini. Eseguono anche commerci e acquisti per lui. Non si cura per niente dei suoi discendenti, dei suoi servi e delle creature sotto il suo dominio. Il semipiano ha dato a Strahd molti poteri. Per esempio, ha una carrozza trainata da cavalli che percorrono le strade di Barovia quando lo desidera. La carrozza pu\u00f2 aspettare, far salire o scendere delle persone, anche se non c'\u00e8 un cocchiere. Strahd pu\u00f2 individuare la presenza di creature pensanti vicino alla carrozza e sapere se queste si trovano dentro o no, ma non pu\u00f2 leggere le loro menti o comunicare con loro."}
{"id": "1798988", "revid": "156341", "url": "https://it.wikipedia.org/wiki?curid=1798988", "title": "Terra Sarda Cagliari", "text": ""}
{"id": "1798990", "revid": "1543377", "url": "https://it.wikipedia.org/wiki?curid=1798990", "title": "Gorom-Gorom", "text": "Gorom-Gorom \u00e8 un dipartimento del Burkina Faso classificato come citt\u00e0, capoluogo della provincia di Oudalan, facente parte della Regione del Sahel.\nIl dipartimento si compone del capoluogo e di altri 81 villaggi: Adiarey-Diarey, Alliakoum, Arr\u00e9el, Assinga 1 (Willab\u00e9), Assinga 2 (Bellah), Bagawa, Balliata, Beiga, Belel-S\u00e9no, Bellagaoudi, Bidy I, Bidy II, Bosseye-Barab\u00e9, Bosseye-Dogab\u00e9, Bosseye-Etage, Boukari, Boundou-Woudoundou, Charam-Charam, Dambouguel, Darga, Darkoye, D\u00e9bentia, D\u00e9b\u00e9r\u00e9-Doumam, D\u00e9b\u00e9r\u00e9-Ling, D\u00e9ib\u00e9r\u00e9-Nangu\u00e9, D\u00e9ib\u00e9ri, Djaoutel, Djid\u00e9 N'darga, Dji\u00e9gu\u00e9rinto, Doumam, Essakane-Site, Essakane-Village, F\u00e9rel, F\u00e9terd\u00e9, Fourkoussou, Gagara I, Gagara II, Ga\u00efgou, Gangani, Goseye-Site, Goseye-Village, Goulgountou-Kelchatmane, Gountour\u00e9, Guessel, Intara, Kel-Eguief, Kelfourwane, Kelgayane, Keltahont, Kiro-Hari, Kom\u00e9, Koritigui, Koriz\u00e9na, L\u00e9r\u00e9-M'bardi, Ley\u2013S\u00e9no, Lillingo, Longuitiguel, Mamassi, M\u00e9n\u00e9gou 1, M\u00e9n\u00e9gou 2, N'guidoye, Ounar\u00e8, Ourfou-Belel, Ouro-Hesso, P\u00e9tabarab\u00e9, P\u00e9tabouli, P\u00e9taldaye, P\u00e9tanouri, P\u00e9toye, Saouga, Set-S\u00e9r\u00e9, Takoye, Tandougou, Tasmakatt, Tassiri, Tidmarel, Timboulel, Tiofolboye, Touka-Aguillanab\u00e9, Touro e Zoungouwaye."}
{"id": "1798992", "revid": "599013", "url": "https://it.wikipedia.org/wiki?curid=1798992", "title": "Ecl", "text": ""}
{"id": "1798995", "revid": "834", "url": "https://it.wikipedia.org/wiki?curid=1798995", "title": "Emitter coupled logic", "text": ""}
{"id": "1799000", "revid": "1632387", "url": "https://it.wikipedia.org/wiki?curid=1799000", "title": "Arachthos (fiume)", "text": "Il fiume Arachthos (greco: \u0386\u03c1\u03b1\u03c7\u03b8\u03bf\u03c2) \u00e8 un fiume dell'Epiro orientale in Grecia. Ha origine nella catena montuosa del Pindo, nasce a sudest di Metsovo nella Prefettura di Giannina ai confini della Prefettura di Trikala e attraversa numerosi villaggi fino ad arrivare nella Prefettura di Arta dove viene sbarrato dalla diga dell'Arachthos, formando un bacino di circa 20\u00a0km\u00b2 che previene l'allagamento della citt\u00e0 e nel contempo garantisce una riserva d'acqua per l'intera regione dell'Epiro. In prossimit\u00e0 di Arta il fiume scorre sotto lo storico ponte in pietra. Il fiume scorre in seguito in una vasta e fertile pianura per poi sfociare nel Golfo di Arta a sud della citt\u00e0."}
{"id": "1799002", "revid": "1543377", "url": "https://it.wikipedia.org/wiki?curid=1799002", "title": "D\u00e9ou", "text": "D\u00e9ou \u00e8 un dipartimento del Burkina Faso classificato come comune, situato nella provincia di Oudalan, facente parte della Regione del Sahel.\nIl dipartimento si compone del capoluogo e di altri 13 villaggi: Boukessi, Dibissi, F\u00e9r\u00e9rio, Gandafabou-Guelgob\u00e9, Gandafabou-Kelw\u00e9l\u00e9, Gargassa, Gountawola, Gountour\u00e9-Gn\u00e9gn\u00e9, Gountour\u00e9-Kiri, Kitagou, Saba, Tiofa e Tountr\u00e9-Poli."}
{"id": "1799003", "revid": "287204", "url": "https://it.wikipedia.org/wiki?curid=1799003", "title": "Deou", "text": ""}
{"id": "1799015", "revid": "1543377", "url": "https://it.wikipedia.org/wiki?curid=1799015", "title": "Peugeot 5CV", "text": "La 5CV era una famiglia di autovetture di fascia medio-bassa prodotte dal 1924 al 1931 dalla Casa automobilistica Peugeot.\nDescrizione.\nLa famiglia delle \"5CV\" Peugeot comprende tutti quei modelli della Casa francese che durante gli anni venti del secolo scorso venivano equipaggiate con motori intorno ai 0.7 litri, e quindi classificati dal fisco francese come vetture a 5 cavalli fiscali, da cui il nome \"5CV\". Tali modelli andavano a sostituire quelli di un'altra piccola famiglia di vetture, nota come Quadrilette e che secondo il fisco ha una valenza di 4 cavalli fiscali. Alla categoria delle \"5CV\" appartenevano quasi tutti i modelli della Type 172, eccezion fatta per la versione base e per la versione \"BS\", pi\u00f9 la Type 190 S, anch'essa equipaggiata con un motore simile. Vi \u00e8 un'eccezione in questa classificazione, e cio\u00e8 la gi\u00e0 citata \"Type 172 BS\", che pur essendo annessa alla famiglia delle \"Quadrilette\", montava comunque un motore da 5 cavalli fiscali e quindi era soggetta alla relativa tassazione pi\u00f9 elevata. Infine, tra le \"Type 172\" vi \u00e8 una versione che monta un motore di cilindrata pi\u00f9 elevata (pari a 0.95 litri), ma comunque rientrante nella medesima fascia fiscale delle altre versioni.\nLe 5CV particolari.\nUna Peugeot 172 BC fu acquistata, nel 1927, dal Premio Nobel per la fisica Enrico Fermi, all'epoca del suo soggiorno romano, poco prima di sposarsi con Laura Capon. Utilizzata prevalentemente nell'Urbe e negli immediati dintorni, la piccola vettura fu anche protagonista del \"lungo\" viaggio di nozze della coppia, da Roma a Firenze, durante il quale si for\u00f2 uno pneumatico e, in quel di Radicofani, si ruppe la cinghia del ventilatore, subito surrogata da Fermi con quella dei suoi pantaloni."}
{"id": "1799016", "revid": "977364", "url": "https://it.wikipedia.org/wiki?curid=1799016", "title": "Meridian Air", "text": "La Meridian Air (in russo: \u041c\u0415\u0420\u0418\u0414\u0418\u0410\u041d \u0430\u0432\u0438\u0430\u043a\u043e\u043c\u043f\u0430\u043d\u0438\u044f) \u00e8 una compagnia aerea russa con la base tecnica all'Aeroporto di Mosca-Vnukovo (UUWW) nell'Oblast' di Mosca, in Russia.\nStoria.\nLa compagnia aerea russa Meridian Air \u00e8 stata fondata nel 1992 a Mosca, con la base tecnica all'aeroporto di Mosca-Vnukovo.\nStrategia.\nLa compagnia aerea Meridian Air effettua i voli charter con la flotta degli aerei attrezzati per il trasporto VIP e business. La compagnia aerea \u00e8 la propriet\u00e0 della societ\u00e0 russa Moscow Sky (in russo: \u041c\u043e\u0441\u043a\u043e\u0432\u0441\u043a\u043e\u0435 \u043d\u0435\u0431\u043e) specializzata nei voli charter con la base all'aeroporto moscovito Vnukovo. I voli nazionali della Moscow Sky sono effettuati principalmente con la flotta degli aerei Tupolev Tu-134 VIP della Meridian Air, invece all'estero la societ\u00e0 opera sotto la bandiera austriaca come la International Jet Management con la flotta degli aerei Fokker 100 VIP.\nL'aereo Gulfstream Aerospace Gulfstream G550 con capacit\u00e0 di 18 posti nella classe business operato dalla Meridian Air ha effettuato il 21 febbraio 2011 il primo volo charter transatlantico sulla rotta Mosca-Vnukovo (Russia) - New York-JFK (Stati Uniti) con un atterraggio di rifornimento a Keflav\u00edk (Islanda).\nNell'agosto 2013 la compagnia aerea ha aggiornato il certificato per poter effettuare i voli charter cargo con la sua flotta di business jet in Russia."}
{"id": "1799019", "revid": "115549", "url": "https://it.wikipedia.org/wiki?curid=1799019", "title": "Albo d'oro del Campionato di Serie A", "text": ""}
{"id": "1799024", "revid": "599013", "url": "https://it.wikipedia.org/wiki?curid=1799024", "title": "Nicol\u00e1s Peric", "text": ""}
{"id": "1799025", "revid": "111701027", "url": "https://it.wikipedia.org/wiki?curid=1799025", "title": "Premiata pasticceria Bellavista", "text": "Premiata pasticceria Bellavista \u00e8 una commedia teatrale del 1997 scritta da Vincenzo Salemme.\nTrama.\nErmanno e Giuditta Bellavista sono i proprietari di una pasticceria annessa alla loro casa. Con loro vive la madre, sofferente di diabete e pressione alta. \nErmanno ha una relazione in segreto con Romina, la quale \u00e8 stanca di dover parlare con lui di nascosto e vuole che egli si decida a parlarne con la famiglia. Anche Giuditta ha una relazione segreta con Aldo, pasticcere alle dipendenze dei Bellavista, che per\u00f2 non ama la non bella Giuditta ma mira alla sua ricchezza. \nIntanto si scopre che Ermanno tempo fa, sub\u00ec un intervento di trapianto agli occhi, questi vennero prelevati da Carmine, un senzatetto il quale, dopo un incidente automobilistico entra in coma. Creduto per\u00f2 morto, venne deciso di prelevargli gli occhi e trapiantarli ad Ermanno. Cos\u00ec, una volta svegliato dal coma, Carmine si ritrova cieco. \nCarmine riesce a raggiungere la pasticceria di Ermanno insieme ai suoi amici vagabondi Memoria e Gelsomina, rivelandogli che sono 3 mesi che non possiede pi\u00f9 gli occhi, e che il prof. Rubelli, che ha eseguito l'intervento, \u00e8 implicato nel gioco d'azzardo e nel traffico illecito di organi.\nCarmine decide di rimanere, assieme a Memoria e Gelsomina, nella pasticceria di Ermanno, dicendo che ora egli dovr\u00e0 guardare la vita per lui.\nIntanto nascono due problemi: la mamma di Ermanno e Giuditta, convinta che i figli la vogliano far morire per impossessarsi dell'eredit\u00e0, vuole tagliarli fuori dal testamento. Di conseguenza, Aldo non \u00e8 pi\u00f9 tanto sicuro di sposare Giuditta, sapendo che ella forse non potr\u00e0 pi\u00f9 ereditare.\nCarmine coglie l'occasione per ideare un piano con il quale potranno essere risolti i problemi di Ermanno, Giuditta e anche i suoi. Egli convince Ermanno e Giuditta a uccidere la madre. La madre infatti, sofferente di diabete, \u00e8 pur sempre desiderosa di dolci; viene cos\u00ec deciso di prepararle una torta caprese sulla quale va lo zucchero a velo, ma anzich\u00e9 zucchero, la torta viene cosparsa di cocaina ed ammoniaca. Preparata la torta, viene portata nella stanza della madre, la quale dopo aver mangiato una fetta, muore soffocata dal \"veleno\". \nMesi dopo la pasticceria viene aperta di nuovo, essendo stata chiusa tempo addietro. Carmine, con la morte della madre di Ermanno, decide di farsi trapiantare gli occhi della signora, in modo da poter riacquistare la vista. Tornato dall'intervento, decide di andare a trovare Ermanno nella pasticceria. Una volta entrato, egli sale sulle scale, inizia a parlare con la voce della vecchia madre, come se il trapianto degli occhi, avesse portato ad una reincarnazione dell'anima. La commedia si chiude, con la battuta di Salemme che dice (con la voce in falsetto della madre) \u00abCiechi, siete poveri ciechi!\u00bb.\nCuriosit\u00e0.\nLa voce della mamma che si sente nel megafono \u00e8 quella di Vincenzo Salemme."}
{"id": "1799027", "revid": "1977442", "url": "https://it.wikipedia.org/wiki?curid=1799027", "title": "Flotta del Pacifico", "text": "La Flotta del Pacifico (\u0422\u0438\u0445\u043e\u043e\u043a\u0435\u0430\u043d\u0441\u043a\u0438\u0439 \u0444\u043b\u043e\u0442, trasl. Tikhookeanskiy flot) \u00e8 una delle pi\u00f9 potenti flotte militari della Marina Russa (l'altra \u00e8 la Flotta del Nord). Dotata di sottomarini nucleari, opera nell'Oceano Pacifico.\nStoria.\nLa flotta del Pacifico venne coinvolta in vari eventi bellici importanti, compresa la guerra russo-giapponese del 1904-05 che vide Port Arthur come principale porto operativo russo. Durante la guerra vi furono vari episodi sanguinosi al termine della quale i russi persero Port Arthur e la flotta del Pacifico dovette usare come base principale Vladivostok, dopo aver perso buona parte delle sue unit\u00e0 maggiori e molti equipaggi esperti.\nLa prima guerra mondiale vide il disfacimento della marina russa, compresa la flotta del Pacifico; con l'Intervento in Siberia da parte di una coalizione per due anni, dal 1918 al 1920, vi fu anche l'occupazione del porto di Vladivostok che imped\u00ec qualunque operazione navale alla neonata Repubblica Socialista Federativa Sovietica Russa. Ricostituita la flotta, fu ancora il Giappone la principale minaccia ma la tardiva dichiarazione di guerra sovietica al Giappone durante la seconda guerra mondiale imped\u00ec il confronto tra le due flotte. Alcune unit\u00e0 giapponesi dopo la fine della guerra vennero cedute all'Unione Sovietica in conto riparazioni ai danni di guerra; tra esse il cacciatorpediniere Hibiki che venne rinominato \"Pritky\".\nSuccessivamente l'aviazione navale sovietica divenne una potente forza aerea, con bombardieri a lungo raggio destinati agli attacchi antinave come i Tupolev Tu-22M noti nella NATO come \"Backfire\", di cui alcuni reggimenti vennero schierati nei campi di volo della flotta del Pacifico; i campi di volo attorno a Vladivostok o nell'isola di Sachalin sono ancora a tutto il 2016 operativi anche se con numeri di aerei molto ridotti.\nTra navi da guerra e da appoggio, comprende in totale oltre 200 unit\u00e0.\nIl quartier generale si trova a Vladivostok.\nCollegamenti esterni.\nLa Flotta del Pacifico su warfare.ru"}
{"id": "1799039", "revid": "767487", "url": "https://it.wikipedia.org/wiki?curid=1799039", "title": "Sidus Ludovicianum", "text": "Sidus Ludovicianum, o Sidus Ludoviciana, \u00e8 una stella della costellazione dell'Orsa Maggiore.\nSi tratta di una stella di ottava magnitudine; \u00e8 situata nello stesso campo visivo di Mizar e Alcor e pu\u00f2 essere individuata con un piccolo telescopio. Deve il suo nome, assolutamente inusuale per una stella, a Johann Georg Liebknecht (1679 - 1749), professore di teologia e matematica tedesco, che la notte del 2 dicembre 1722, dopo averla osservata con il suo telescopio, azzard\u00f2 l'ipotesi che si trattasse di un pianeta e lo chiam\u00f2 \"Sidus Ludovicianum\" (l'Astro di Ludovico) in onore del suo sovrano, il langravio Ludovico di Hessen-Darmstadt. Tale ipotesi, peraltro piuttosto stravagante perch\u00e9 il supposto pianeta si sarebbe trovato da tutt'altra parte del cielo rispetto all'eclittica, fu presto smentita e perfino ridicolizzata dagli scienziati contemporanei."}
{"id": "1799043", "revid": "108796144", "url": "https://it.wikipedia.org/wiki?curid=1799043", "title": "Jannu", "text": "Jannu \u00e8 un'importante montagna posta a occidente del Kangchenjunga, la 32 esima vetta pi\u00f9 alta del mondo. Si tratta di un imponente picco verticale che si eleva a 7.710 metri sul livello del mare e che presenta numerose vie di alpinismo impegnative.\nIl nome ufficiale di questa montagna \u00e8 Kumbhakarna, ma il nome Jannu \u00e8 ancora il pi\u00f9 conosciuto. Il Jannu \u00e8 anche chiamato Phoktanglungma in lingua nativa Limbu ed \u00e8 sacra per la religione Kirant.\nPosizione.\nIl Jannu \u00e8 la vetta pi\u00f9 alta della Sezione Kumbhakarna del Kangchenjunga Himal a cavallo del confine tra il Nepal e il Sikkim. Il Jannu \u00e8 comunque interamente nel Nepal e un lungo crinale lo collega al Kangchenjunga ad est.\nJannu \u00e8 la trentaduesima montagna pi\u00f9 alta del mondo e si tratta di una delle vette pi\u00f9 difficili del mondo in termini di difficolt\u00e0 tecnica a causa di una struttura complessa e della grande prominenza con cui si innalza dal territorio circostante.\nAlpinismo.\nLa prima ricognizione sulla montagna avvenne nel 1957 da parte di Guido Magnone, e il primo tentativo di scalata risale al 1959 ad opera di un team francese guidato da Jean Franco. La cima venne conquistata nel 1962 con un team guidato dall'alpinista francese Lionel Terray. La cima venne raggiunta da Robert Paragot, Paul Keller, Ren\u00e9 Desmaison, e Sherpa Gyalzen Mitchu il 28 aprile e da Jean Ravier, Lionel Terray, e Sherpa Wangdi il 29 aprile."}
{"id": "1799048", "revid": "1310927", "url": "https://it.wikipedia.org/wiki?curid=1799048", "title": "Macnelly Torres", "text": "Carriera.\nHa vinto la Coppa Libertadores 2016 con la maglia dell'Atl\u00e9tico Nacional."}
{"id": "1799051", "revid": "14691", "url": "https://it.wikipedia.org/wiki?curid=1799051", "title": "Zaire '74", "text": ""}
{"id": "1799052", "revid": "287204", "url": "https://it.wikipedia.org/wiki?curid=1799052", "title": "Cestistica Ragusa", "text": "L'Associazione Dilettantistica Gruppo Sportivo Cestistica Ragusa \u00e8 stata una societ\u00e0 di pallacanestro femminile di Ragusa.\nHa preso parte in pi\u00f9 occasioni alla Serie A2 e vari campionati di Serie B d'Eccellenza. I suoi colori erano il bianco e il rosso e giocava al PalaPadua di via Zama.\nStoria.\nNel 1981-1982 arriva al quarto posto in Serie B. Nel 1984-1985 \u00e8 quinta in Serie B.\nNel 1986-1987 si classifica al sesto posto in Serie B. Nel 1998-99 prende parte alla Serie A2. L'ultima partecipazione all'A2 risale alla stagione 2005-06, quando \u00e8 retrocessa all'ultimo posto nel Girone Sud, con appena una vittoria.\nNel 2007, sponsorizzata dall'Hydropompe, ha affrontato i play-off di Serie B d'Eccellenza contro la Valle Impero Monopoli. Nel 2008 si \u00e8 dovuta salvare attraverso la Poule Retrocessione, dopo essersi classificata sesta nella prima fase.\nNella stagione 2008-'09 aveva diritto alla B d'Eccellenza, ma ha rinunciato ed \u00e8 stata ammessa alla Serie B, in cui ha chiuso quarta nella Poule Promozione. Per tre stagioni partecipa al campionato regionale di B/2 femminile; nel 2010-'11 \u00e8 l'ultima squadra del girone siculo-calabro a ottenere l'ammissione alla nuova Serie B nazionale.\nLa stagione in terza serie si \u00e8 conclusa tuttavia con la rinuncia a disputare sia alla Serie B regionale che alla Serie C; le giocatrici sono state quindi accolte dal Champion Ragusa. A sua volta, la Champion si \u00e8 ritirata nel 2013 e le giocatrici sono infine passate alla Laz\u00f9r Catania."}
{"id": "1799058", "revid": "188323", "url": "https://it.wikipedia.org/wiki?curid=1799058", "title": "Free cooling", "text": ""}
{"id": "1799059", "revid": "14691", "url": "https://it.wikipedia.org/wiki?curid=1799059", "title": "Stukas", "text": ""}
{"id": "1799062", "revid": "73843", "url": "https://it.wikipedia.org/wiki?curid=1799062", "title": "Sidus Ludoviciana", "text": ""}
{"id": "1799067", "revid": "112262570", "url": "https://it.wikipedia.org/wiki?curid=1799067", "title": "Feelings (David Byrne)", "text": "Feelings, pubblicato il 17 giugno del 1997, \u00e8 un album di David Byrne.In \"Wicked Little Doll\" suona il basso elettrico Gerald Casale e canta Mark Mothersbaugh dei Devo.\nLa copertina \u00e8 di Stefan Sagmeister.\nTracce.\nTutte le canzoni sono state composte da David Byrne, salvo diversa indicazione riportata tra parentesi."}
{"id": "1799068", "revid": "116196615", "url": "https://it.wikipedia.org/wiki?curid=1799068", "title": "SSC North America", "text": "La SSC North America (precedentemente chiamata Shelby Super Cars) \u00e8 una casa automobilistica statunitense nata nel 1999, a Tri-Cities dello Stato di Washington (Kennewick, Pasco e Richland) dalla passione di Jerod Shelby (nessuna parentela con il pi\u00f9 famoso Carroll Shelby fondatore della Shelby Automobiles).\nL'azienda si \u00e8 fatta conoscere per aver presentato, dopo 7 anni di studi, il suo unico modello in produzione, la SSC Aero Twin Turbo, auto che il 13 settembre 2007 ha stabilito il nuovo record di velocit\u00e0 ufficiale su strada, detenuto in precedenza dalla Koenigsegg CCR con 386,159\u00a0km/h, superando anche quello non ufficiale della Bugatti Veyron di 407\u00a0km/h.\nPer entrare nel Guinness World Records, SSC Aero ha seguito le linee guida dettate dai giudici di tale organizzazione. Per ricevere l'approvazione un veicolo deve percorrere entro un'ora per due volte il tracciato designato nei due sensi, dopodich\u00e9 viene calcolata la media delle velocit\u00e0 massime raggiunte, in modo da scongiurare l'influenza di possibili fattori esterni. Ci sono stati picchi massimi oscillanti tra i 414,31\u00a0km/h ed i 410,24\u00a0km/h con una media ufficiale di 412,28\u00a0km/h.\nAl Concorso d'Eleganza di Pebble Beach 2018 verr\u00e0 svelata la nuova macchina la SSC Tuatara, Dopo che era gi\u00e0 stata presentata come prototipo nel 2011 sempre al Concorso d'Eleganza di Pebble Beach."}
{"id": "1799072", "revid": "14691", "url": "https://it.wikipedia.org/wiki?curid=1799072", "title": "Stukas Boys", "text": ""}
{"id": "1799074", "revid": "960239", "url": "https://it.wikipedia.org/wiki?curid=1799074", "title": "Branko", "text": "Branko \u00e8 un personaggio del fumetto fantascientifico \"Nathan Never\", edito dalla Sergio Bonelli Editore ed ideato dal trio Michele Medda, Antonio Serra e Bepi Vigna.\nBiografia del personaggio.\nBranko, in quanto mutato, possiede tutte le caratteristiche della sua razza: pelle completamente bianca, occhi neri con la pupilla bianca, un'incredibile forza fisica. A causa di un incidente non ancora chiarito, Branko \u00e8 privo di orecchio e occhio destro.\nL'ingresso nell'Agenzia Alfa.\nBranko entra nella continuity neveriana come capo di un gruppo terroristico mutato durante la Saga di Atlantide. Arrestato da Nathan Never, sconta diversi anni in prigione per poi uscire su cauzione pagata dal suo gruppo terroristico, in cui milita la sua compagna Rea. Ha modo di interagire nuovamente con Nathan Never, al momento suo prigioniero, che lo aiuta a palesare la sua necessit\u00e0 di una vita pi\u00f9 regolare. Alla fine di questa avventura (narrata in \"Agenzia Alfa\" n. 3, \"I fiumi del cielo\"), la sua cellula terrorista \u00e8 distrutta e lui diventa agente Alfa a tutti gli effetti. Diventa immediatamente agente di primo piano, rimpiazzando Jack O'Ryan nel frattempo disperso nello spazio, come spalla di Nathan, e continuando a lottare per i diritti dei mutati, stavolta legalmente.\nLe origini e la fine dei mutati.\nDurante la saga Alfa, Branko \u00e8 un personaggio di spicco e sar\u00e0 il suo clone, modificato con il DNA Shra a far esplodere il primo Alfa Building. Nel corso di una missione in Giappone, Branko inizia una relazione con Ran, la donna-bestia creata in laboratorio dal professor Odaka, storia che finir\u00e0 dopo pochi mesi, quando Ran si rende conto che la sua vita in una giungla preistorica e quella di Branko in una citt\u00e0 ultratecnologica \u00e8 troppo diversa.\nNel corso di due Agenzia Alfa, in cui le due trame principali intersecano la nascita dei tecnodroidi e i mutati, Branko scoprir\u00e0 che Mister Alfa era a capo dell'organizzazione che ha brevettato il codice genetico dei mutati e che i mutati della sua generazione sono in realt\u00e0 nati gi\u00e0 adulti, sterili e con una falsa memoria della propria infanzia e adolescenza impiantati artificialmente. Adottata una bambina mutata dai poteri telepatici, Kay, Branko assiste impotente alla distruzione di Hell Island e allo sterminio pressoch\u00e9 totale della razza mutata, ad opera di Aristotele Skotos e dei suoi tecnodroidi.\nIl presente.\nSubito prima dell'inizio della guerra contro le Stazioni Orbitanti, Branko si lega sentimentalmente con May Frayn, agente Alfa. Dopo la guerra, i due decidono di andare a vivere assieme alla piccola Kay su una barca ormeggiata nei pressi della Citt\u00e0, visti gli eccessivi costi delle case. Inizialmente convinto di essere l'unico superstite del genocidio dei mutati, Branko scopre con il tempo di non essere l'unico sopravvissuto: dapprima incontra durante una missione su Marte Gordon, un mutato rinnegato con i suoi figli, poi Nathan Never incontrer\u00e0 Ysha, una mutata adatta alla vita sottomarina. Inoltre di vocifera di una folta comunit\u00e0 di mutati nascosti a Sub-City pronti a rivendicare un loro territorio. Dopo la fine della Saga della guerra dei mondi, Branko e May si sposeranno lo stesso giorno in cui si sposeranno Sigmund Baginov e Betty Hayworth. Branko continua ad essere il principale coprotagonista nonch\u00e9 migliore amico di Nathan Never."}
{"id": "1799076", "revid": "729019", "url": "https://it.wikipedia.org/wiki?curid=1799076", "title": "Hugh McMeniman", "text": "Biografia.\nDebuttante nel Super 12 2005, McMeniman disput\u00f2 11 incontri di campionato con la franchigia del Queensland, i Reds; alla fine del torneo debutt\u00f2 anche in Nazionale maggiore, in giugno, durante un \"test match\" contro .\nL'anno dopo fu presente al \"tour\" europeo anche se gioc\u00f2 poco a causa di un problema muscolare al collo durante un non-\"test\" contro i gallesi Ospreys; ad aprile 2007 prolung\u00f2 il contratto con i Reds per altri due anni.\nNel settembre di quell'anno fu tra i convocati australiani alla in Francia, nel corso della quale disput\u00f2 4 incontri compreso il quarto di finale in cui gli \"Wallabies\" furono eliminati dall'.\nNel 2008, a causa di un infortunio patito contro gli Hurricanes, partecip\u00f2 a solo due incontri dei Reds nel Super 14.\nAl termine del contratto, nonostante avesse accettato anche un ingaggio ridotto per coprire le spese del suo mutuo di casa pur di non lasciare l'Australia e non perdere le speranze di giocare in Nazionale lasci\u00f2 il Paese per giocare in Giappone nei Kudota Spears anche se, nel giugno 2010, si \u00e8 ventilata l'ipotesi di un breve rilascio per giocare nella nuova franchigia dei Melbourne Rebels in procinto di giocare il Super 15 2011."}
{"id": "1799078", "revid": "599013", "url": "https://it.wikipedia.org/wiki?curid=1799078", "title": "Luis Mar\u00edn", "text": "Carriera.\nClub.\nDebutta in Costa Rica col Carmelita nel 1992. Nel 1993 pass\u00f2 alla Liga Deportiva Alajuelense. Quindi passa all'Universidad San Carlos squadra guatemalteca. Nel 1999 gioc\u00f2 per il River Plate di Montevideo. Per la stagione 1999-2000 ritorna all'Alajuelense, con cui vince la Champions' Cup 2004. Nel 2006 firma per il Maccabi Netanya. Luis Mar\u00edn si convert\u00ec, il 21 ottobre, nel primo tico che segna un gol in Israele. Dopo tre stagioni nel calcio israeliano torna alla Liga Deportiva Alajuelense per l'inizio del campionato 2009-2010.\nNazionale.\nMar\u00edn \u00e8 stato anche un membro della Squadra Nazionale della Costa Rica con la quale ha giocato dal 1993 al 2007 e collezionato 124 presenze, record centroamericano, ha competuto nella Coppa del Mondo FIFA del 2002 in Giappone e Corea del Sud (dove fu autore di un'autorete contro il Brasile) e nella Coppa del Mondo FIFA del 2006 in Germania, inoltre partecip\u00f2 alla Coppa America 1997 in Bolivia, alla Coppa America 2001 in Colombia e alla Coppa America 2004 in Per\u00f9.\nPersonale.\n\u00c8 sposato con Elizabeth Chavarr\u00eda, e ha tre figli, Mar\u00eda Paula, Camila e Isaac."}
{"id": "1799081", "revid": "486946", "url": "https://it.wikipedia.org/wiki?curid=1799081", "title": "Roccia clastica", "text": ""}
{"id": "1799082", "revid": "256896", "url": "https://it.wikipedia.org/wiki?curid=1799082", "title": "Badia di Morrona", "text": ""}
{"id": "1799088", "revid": "30445", "url": "https://it.wikipedia.org/wiki?curid=1799088", "title": "Roccia chimica", "text": ""}
{"id": "1799090", "revid": "287204", "url": "https://it.wikipedia.org/wiki?curid=1799090", "title": "Cestistica Ragusa 2005-2006", "text": "La Cestistica Ragusa 2005-2006 ha preso parte al campionato di Serie A2.\nMatricola della categoria, la squadra si \u00e8 classificata al sedicesimo ed ultimo posto ed \u00e8 retrocessa in Serie B d'Eccellenza."}
{"id": "1799093", "revid": "30445", "url": "https://it.wikipedia.org/wiki?curid=1799093", "title": "Roccia organogena", "text": ""}
{"id": "1799094", "revid": "289247", "url": "https://it.wikipedia.org/wiki?curid=1799094", "title": "Acne aestivalis", "text": ""}
{"id": "1799095", "revid": "1652635", "url": "https://it.wikipedia.org/wiki?curid=1799095", "title": "Pindo", "text": "Il Pindo (greco \u03a0\u03af\u03bd\u03b4\u03bf\u03c2; latino Pindus; arumeno Pind) \u00e8 una catena montuosa che si allunga da sudest a nordovest per circa 180 chilometri in area balcanica comprendendo parte dell'Albania con l'Epiro, la Macedonia del Nord e la Tessaglia in Grecia. \nLa catena presenta una ricca vegetazione trovandosi a ridosso dell'Adriatico. La vetta pi\u00f9 alta \u00e8 il monte Sm\u00f3likas, in Grecia, con i suoi 2637 metri. Il monte era sacro al dio Apollo e alle Muse.\nIn questa catena montuosa si trova il parco nazionale del Pindo.\nVoci correlate.\nAgrafa (regione)"}
{"id": "1799097", "revid": "1714743", "url": "https://it.wikipedia.org/wiki?curid=1799097", "title": "Carlo il Giovane", "text": "Biografia.\nPrimogenito del re di tutti i Franchi e futuro imperatore Carlo Magno e della terza moglie Ildegarda, (758-783) figlia del conte Geroldo di Vinzgouw e Emma d'Alemannia, figlia di Hnabi, duca di Alemannia. In effetti Carlo fu il secondogenito di Carlo Magno, in quanto il primogenito era Pipino il Gobbo, nato da Imiltrude che era stata ripudiata nel 770. Nel 781, Carlo venne designato re dei Franchi, mentre i suoi fratelli pi\u00f9 giovani, Carlomanno (con il nome di Pipino) fu designato re d'Italia e Ludovico, re d'Aquitania; il fratellastro Pipino il Gobbo, l'anno prima (780) era stato diseredato.\nDopo la repressione che suo padre, Carlo Magno, nel 782, aveva attuato contro i Sassoni vi furono, negli anni seguenti, una serie di rivolte, degli stessi Sassoni, per affrontare le quali, dal 784, Carlo il Giovane affianc\u00f2 il padre alla guida dell'esercito dei Franchi. Proseguirono le spedizioni con l'esercito in Sassonia sino al 785, stabilendo il quartier generale a Erphesfurt (o Eresburg). Riuscirono a domare tutte le rivolte tanto che, nel Natale del 785, Vitichindo e parte del suo popolo vennero al palazzo reale di Attigny, nelle Ardenne a farsi battezzare e abbracciare il Cristianesimo. Carlo il Giovane da allora fu sempre coinvolto nel governo e nelle guerre della Sassonia.\nVerso il 789, Carlo Magno cerc\u00f2 di organizzare un matrimonio tra Carlo il Giovane e una delle figlie di Offa di Mercia, mentre quest'ultimo ne propose uno tra il figlio Ecgfrith e una delle figlie del monarca franco. Carlo consider\u00f2 questa richiesta come un grave affronto e per questo chiuse temporaneamente i porti franchi ai commerci con l'Inghilterra. Carlo diede anche asilo ad alcuni rifugiati, scappati da Offa, tra cui Egbert, che ottenne protezione sino all'802 quando torn\u00f2 nel regno del Wessex e ottenne il trono del Wessex dopo la morte di Beorhtric e dello stesso Offa.\nQuando il 6 febbraio dell'806, per evitare guerre di successione, Carlo Magno provvide alla divisione dell'impero, conferm\u00f2 Carlo come re dei Franchi e i suoi fratelli Ludovico e Pipino, rispettivamente, in Italia (Longobardia) e Aquitania, ma non stabil\u00ec quale di essi gli sarebbe eventualmente succeduto sul trono imperiale. Carlo il Giovane mor\u00ec improvvisamente, in Baviera, il 4 dicembre 811, per cause sconosciute.\nDiscendenza.\nNon si conosce nessuna discendenza certa di Carlo il Giovane."}
{"id": "1799104", "revid": "4175", "url": "https://it.wikipedia.org/wiki?curid=1799104", "title": "Wembley Arena", "text": "La Wembley Arena \u00e8 un'arena multifunzionale, situata a Wembley, Londra; sorge di fronte al Wembley Stadium. \u00c8 stata costruita per i 1934 Empire Games e in origine c'era una piscina, denominata appunto Empire Pool. La piscina fu usata l'ultima volta in occasione della XIV Olimpiade del 1948.\nLa Wembley Arena pu\u00f2 ospitare un massimo, in posti a sedere, di persone per i concerti; sebbene non sia la pi\u00f9 grande arena presente a Londra, rimane una scelta preferita per molti eventi musicali, grazie alla migliore qualit\u00e0 del suono e miglior impianto backstage. Ospita regolarmente una tappa del tour britannico della Total Nonstop Action Wrestling: il \"Maximum Impact Tour\"."}
{"id": "1799112", "revid": "729019", "url": "https://it.wikipedia.org/wiki?curid=1799112", "title": "Jean Baptiste Camille Canclaux", "text": "Biografia.\nCarriera militare.\nJean Baptiste studi\u00f2 alla scuola di cavalleria di Besan\u00e7on e nel 1756, appena sedicenne, si iscrisse come volontario al r\u00e9giment de Fumel-cavalerie, esperienza che lo port\u00f2 al primo titolo militare (1757). Durante la guerra dei sette anni, cui prese parte attiva, partecip\u00f2 alla battaglia di Minden in seguito alla quale fu promosso al grado di capitano nel 1760.\nIn seguito scrisse e pubblic\u00f2 un trattato intitolato \"Instruction \u00e0 l'usage du r\u00e9giment de dragons Conti\". Nel 1768 divenne maggiore, nel 1773 maestro di campo con il grado di colonnello e il 10 marzo 1788 fu promosso maresciallo di campo. Nel \n1733 divenne membro dell'Ordine di San Luigi, istituito da re Luigi XIV.\nNel 1791 e nel 1792, nel clima acceso della rivoluzione francese, fu inviato in Bretagna per reprimere alcuni moti di insurrezione che si erano verificati nella regione e per evitare che ne sorgessero altri. In questa occasione ebbe la possibilit\u00e0 di dimostrare moderazione ed ottenne grandi successi presso Quimper.\nIl 7 settembre 1792 fu nominato luogotenente generale e fu inviato presso Brest a regolare l'imbarco di truppe per la colonia di Saint-Domingue. La Convenzione Nazionale gli affid\u00f2 il comando dell'arm\u00e9e de l'Ouest. Con soli 12.000 uomini si scontr\u00f2 con 50.000 vandeani guidati da Jacques Cathelineau nella battaglia di Nantes: la battaglia si risolse favorevolmente per i rivoluzionari, che riuscirono a difendere Nantes. Dopo alcuni scontri vittoriosi (come la battaglia di Montaigu, dove sconfisse Fran\u00e7ois-Athanase Charette de La Contrie), sub\u00ec una sconfitta nella battaglia di Tiffauges, che comport\u00f2 la sua esclusione da incarichi militari di rilievo. Si ritir\u00f2 quindi nella sua tenuta di Ch\u00e2teau du Saussay, da dove fu richiamato nel 1794 per ottenere il controllo generale dell'armata dell'Ovest. Dopo lo sbarco a Quiberon, tentativo inglese di portare aiuti in Vandea, invi\u00f2 uomini di supporto al generale Lazare Hoche. Ne 1795 prese congedo definitivamente dall'esercito.\nCarriera amministrativa.\nNel 1796 fu inviato come ambasciatore presso la corte di Napoli; dopo il colpo di Stato del 18 brumaio appoggi\u00f2 l'ascesa di Napoleone Bonaparte. Divenuto console, Napoleone gli diede incarichi in Normandia.\nNel 1800 divenne ispettore-generale di cavalleria, ed in seguito entr\u00f2 a far parte del Senato. Dal 1806 al 1807 fu nominato comandante generale della Guardia Nazionale della Senna Marittima e del Somme. Nel 1808 gli fu conferito il titolo di conte dell'Impero. Nel 1814 espresse il voto favorevole all'allontanamento di Napoleone dalla Francia.\nCon la restaurazione borbonica e l'avvento sul trono di Luigi XVIII fu fatto pari di Francia. Napoleone, nell'avventura dei Cento giorni lo conferm\u00f2 in tale carica, ma Canclaux rifiut\u00f2 di appoggiarlo una seconda volta. Nel 1815, il 10 agosto, vot\u00f2 favorevolmente alla la fucilazione del maresciallo Michel Ney. Due anni dopo, nel 1817 mor\u00ec ed il suo nome \u00e8 stato inciso nell'Arco di Trionfo di Parigi."}
{"id": "1799116", "revid": "599013", "url": "https://it.wikipedia.org/wiki?curid=1799116", "title": "Dieter Quester", "text": "La carriera.\nDal 1958 al 1962 si \u00e8 dedicato con successo alle gare di motonautica, diventando campione europeo nel 1958 e nel 1962. A partire dal 1963 si cimenta con le moto, a fine 1965 passa alle automobili e solo nel 1966 disputa in auto la sua prima stagione completa, il campionato Turismo austriaco, che fa subito suo.\nNel 1968 si aggiudica invece il Campionato Europeo Turismo (campionato poi vinto altre tre volte), prima di passare anche alle competizioni delle monoposto gareggiando nel campionato europeo di Formula 2.\nPilota molto versatile, si \u00e8 cimentato in svariate categorie dell'automobilismo e il suo nome appare nell'albo d'oro di molteplici classiche delle gare di durata come 24 Ore di Spa, 1000 km del N\u00fcrburgring, 1000 km di Zeltweg, Tourist Trophy.\nIn carriera ha per\u00f2 preso il via in una sola gara del Mondiale di F1, il Gran Premio d'Austria 1974 (concluso al 9\u00ba posto), anche se in precedenza era stato iscritto dalla BMW al Gran Premio di Germania 1969 con una vettura di Formula 2 (a quel GP erano ammesse anche le vetture cadette), ma un fatale incidente al suo compagno di squadra Gerhard Mitter durante le prove libere indusse il team a ritirarsi."}
{"id": "1799125", "revid": "767487", "url": "https://it.wikipedia.org/wiki?curid=1799125", "title": "Nazirock - Come sdoganare la svastica e i saluti romani", "text": "Nazirock - Come sdoganare la svastica e i saluti romani, film-documentario di Claudio Lazzaro, uscito nel 2008, \u00e8 un viaggio nell'estrema destra italiana, attraverso i suoi rituali, la musica, gli slogan e i movimenti politici d'ispirazione fascista sdoganati durante il Governo Berlusconi.\nSi tratta della prima opera di giornalismo d'inchiesta che mostra dall'interno il rapporto tra i giovani dal \u201ccuore nero\u201d e la musica cosiddetta identitaria, utilizzata come strumento di proselitismo politico da Forza Nuova e da altri gruppi dell'estrema destra.\nDistribuzione.\nNazirock viene distribuito in DVD, dall'aprile 2008, nella collana Feltrinelli Real Cinema (allora diretta dal produttore Carlo Cresto-Dina), con un allegato che raccoglie testi di presentazione, a firma di Antonio Pennacchi e Furio Colombo, assieme ad altri, scritti in precedenza da Valerio Marchi, Nicola Mariani e Ugo Maria Tassinari.\nLa sua distribuzione cinematografica viene boicottata dai gruppi della destra neofascista.\nL\u2019autore e i cinema che mettono Nazirock in cartellone ricevono minacce. Molte proiezioni vengono cancellate, cos\u00ec come il contratto di distribuzione su Roma firmato con Fandango.\nAlcune librerie non espongono il dvd negli scaffali per timore di rappresaglie.\nIl film viene sabotato anche in rete, dove qualcuno (che la polizia postale non riuscir\u00e0 a identificare) scarica copie falsificate di Nazirock, con musiche festose che vanno a sovrapporsi alle immagini strazianti dei campi di sterminio.\nAnche il sito in cui Lazzaro pubblica le date delle proiezioni subisce attacchi hacker, che per due volte riescono a cancellarlo dalla rete.\nProblemi giudiziari.\nAll\u2019uscita del film, gli avvocati di Forza Nuova, movimento di Roberto Fiore, hanno citato in giudizio il regista e minacciato di intraprendere azioni legali nei confronti degli esercenti che lo avessero proiettato nei loro cinema.\nIl giornalista ha dovuto difendersi in sei diversi procedimenti giudiziari, a seguito delle denunce di personaggi della destra estrema che a vario titolo si ritengono diffamati o danneggiati dal suo documentario; ha vinto tutte le cause, dovendo ogni volta pagare le sue spese legali, fino al 2015, quando \u00e8 stato condannato a risarcire Gigi Guerzoni, pregiudicato, candidato di Forza Nuova alle elezioni, frontman di una rock band che inneggia alla Repubblica di Sal\u00f2, perch\u00e9 il film avrebbe danneggiato la sua attivit\u00e0 artistica. Il processo di appello \u00e8 ancora in corso.\nPrese di posizione.\nNazirock ha suscitato reazioni contrastanti anche al di fuori della destra neofascista.\nIn alcune universit\u00e0, quella di Bologna e la Luiss di Roma, i rettori ne hanno vietato le proiezioni, provocando manifestazioni di protesta .\nDalla sua uscita e per diversi anni Nazirock \u00e8 stato proiettato e dibattuto in molte sedi locali dell\u2019Associazione Nazionale Partigiani d\u2019Italia e dell\u2019Associazione Ricreativa e Culturale Italiana\nContro l\u2019accanimento giudiziario nei confronti di Nazirock ha invece preso posizione Articolo21, l\u2019associazione di giornalisti, giuristi, economisti e personaggi della cultura che difendono la libert\u00e0 di manifestazione del pensiero. \nAnche Ossigeno per l\u2019informazione, l\u2019associazione che gestisce l\u2019Osservatorio sui giornalisti minacciati, patrocinato dalla Federazione Nazionale della Stampa e dall\u2019Ordine dei Giornalisti, ha preso le difese del regista e ha inserito Claudio Lazzaro nella tabella dei nomi delle vittime di minacce."}
{"id": "1799136", "revid": "125370121", "url": "https://it.wikipedia.org/wiki?curid=1799136", "title": "Fu\u00dfballclub Ingolstadt 04", "text": "Il Fu\u00dfballclub Ingolstadt 04 e.V., abbreviato in FC Ingolstadt 04 \u00e8 una societ\u00e0 calcistica tedesca di Ingolstadt, in Baviera. Milita nella 2. Fu\u00dfball-Bundesliga, la seconda serie del calcio tedesco.\nNacque nel 2004 dalla fusione tra MTV Ingolstadt ed ESV Ingolstadt. Nelle stagioni 2015-2016 e 2016-2017 ha militato in Bundesliga, per poi retrocedere in 2. Bundesliga e in 3. Liga.\nStoria.\nESV Ingolstadt.\nL'ESV Ingolstadt (\"Eisenbahner-Sportverein Ingolstadt-Ringsee e.V.\") fu fondato nel 1919 come \"FC Viktoria\". Due anni dopo, i giocatori del \"Turnverein 1861 Ingolstadt\" si unirono al Viktoria per formare il \"VfR Ingolstadt\". Negli anni trenta la squadra partecip\u00f2 per un paio di stagioni (1936-1938) alla Gauliga \"Bayern\", uno dei sedici gironi di massima divisione creati dal regime nazista nel 1933. Tra il 1943 ed il 1945 con il VfB Ingolstadt-Ringsee form\u00f2 il \"Kriegsspielgemeinschaft Ingolstadt\". Finita la guerra, il club fu ricostituito come \"VfR Ingolstadt\", assunse nel 1951 la denominazione di \"Erster Sportverein Ingolstadt\" (primo sport club di Ingolstadt) e nel 1963 cambi\u00f2 nome in \"ESV Ingolstadt\", il quale evidenziava l'affiliazione nata con le ferrovie.\nL'ESV arriv\u00f2 in Regionalliga S\u00fcd (II) nel 1963, anno della costituzione della Bundesliga. Il club, dopo aver giocato tra la seconda e la terza divisione, con due stagioni in Zweite Bundesliga S\u00fcd dal 1979 al 1981, inizi\u00f2 una parabola discendente che la port\u00f2 a giocare in Landesliga Bayern-S\u00fcd (IV) fino al 1993-1994. La societ\u00e0 sportiva and\u00f2 in bancarotta nel 2004 e fin\u00ec per cedere la societ\u00e0 sportiva che cre\u00f2, insieme al MTV Ingolstadt, l'FC Ingolstadt 04. la societ\u00e0 polisportiva continua ad esistere.\nMTV Ingolstadt.\nL'MTV Ingolstadt (\"M\u00e4nner-Turn-Verein von 1881 Ingolstadt\"), con 3.400 iscritti, \u00e8 la pi\u00f9 grande societ\u00e0 polisportiva della citt\u00e0. Fu fondata nel 1881, e cre\u00f2 la sezione calcistica nel 1905. Il calcio si stacc\u00f2 dal sport club nel 1924, ma vi ritorn\u00f2 all'interno nel 1933. Alla fine della guerra, le autorit\u00e0 sancirono lo scioglimento di tutte le associazioni, sportive comprese. Il club fu ricostituito nel 1948 come \"St\u00e4dtischer SV Ingolstadt 1881\" e riprese la denominazione originale nel 1948. Prima di unirsi all'ESV gioc\u00f2 due stagioni in Zweite Bundesliga S\u00fcd tra il 1978 e il 1980.\nDal 2004 ad oggi.\nLa neonata squadra di calcio approd\u00f2 nella stagione 2004-2005 in Oberliga Bayern (IV) e alla sua prima stagione ottenne un convincente secondo posto. La stagione successiva vinse il girone ed approd\u00f2 in Regionalliga S\u00fcd (III).\nNella stagione 2008-2009 disput\u00f2 il campionato di 2. Bundesliga, la seconda serie tedesca, concludendo al penultimo posto e sancendo la retrocessione in 3. Liga. Nella stagione successiva, anche grazie ai recenti acquisti in difesa dei tedeschi Heiko Gerber e Christopher Reinhard e in attacco del ceco Vratislav Lokvenc, la squadra risale in seconda divisione vincendo con un netto 3-0 lo spareggio contro l'Hansa Rostock, (complessivo di andata e ritorno) dopo aver concluso il campionato al 3\u00ba posto a pochi punti dal vincitore. Nella stagione 2014-15, guidata in panchina dell'austriaco Ralph Hasenh\u00fcttl l'Ingolstadt ottiene la prima storica promozione in Bundesliga, in seguito del primo posto nella serie cadetta tedesca.\nIl 15 agosto 2015 la squadra rossonera disputa la sua prima storica gara in massima serie e il risultato \u00e8 una vittoria esterna per 1-0 contro il Magonza, con rete di Lukas Hinterseer. La prima stagione in Bundesliga si conclude con un tranquillo undicesimo posto, a quota 40 punti (10 vittorie e 10 pareggi), mentre la stagione seguente, pi\u00f9 difficile della precedente, \u00e8 chiusa al diciassettesimo e penultimo posto con 32 punti ottenuti, con conseguente retrocessione.\nNella stagione 2017-2018 il club, di nuovo in Zweite Liga, conclude al nono posto in graduatoria. La stagione seguente \u00e8 pi\u00f9 difficile, dato che il club, in difficolt\u00e0 per quasi tutta la durata del campionato, staziona nelle ultime posizioni della classifica, arrivando a toccare il fondo per varie giornate ed evitando il peggio solo con un disperato sprint finale (con addirittura 16 punti nelle ultime 7 partite, tra cui lo schiacciante 3-0 rifilato all' sul suo campo) in cui riesce a limitare i danni e a concludere un complicato campionato con 35 punti al sedicesimo posto. Il piazzamento vale l'accesso allo spareggio contro la terza di 3. Liga, il . Nonostante la vittoria per 1-2 in trasferta, nel match di ritorno l'Ingolstadt subisce una sconfitta casalinga per 2-3, risultato che lo condanna ad un'altra retrocessione, questa volta in terza divisione. La stagione seguente di 3. Liga viene conclusa con un 4\u00ba posto che permette al club di prendere parte allo spareggio contro la 16\u00aa di 2. Bundesliga 2019-20, il , in quanto il Bayern Monaco II, nonostante la vittoria del campionato, non ha potuto trovare la promozione nella serie cadetta essendo una squadra di riserve. Dopo aver perso la partita di andata 2-0 a Norimberga, l'Ingolstadt vince 3-1 quella di ritorno tra le mura amiche, subendo il gol che li condanna ad un altro anno in 3.Liga al 96\u00ba minuto di gioco (regola dei gol in trasferta). La stagione successiva \u00e8 caratterizzata da un ottimo inizio del campionato da parte dell'Ingolstadt, che per\u00f2 cala drasticamente nella parte centrale e finale.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 2004-2005 alla 2021-2022 compresa il club ha ottenuto le seguenti partecipazioni ai campionati nazionali:\nOrganico.\nRosa 2021-2022.\n\"Rosa aggiornata al 30 Gennaio 2022.\""}
{"id": "1799142", "revid": "1543377", "url": "https://it.wikipedia.org/wiki?curid=1799142", "title": "Natale De Carolis", "text": "Biografia.\nInizi\u00f2 lo studio del canto con Renato Guelfi, proseguendolo con Maria Vittoria Romano. \nDebutt\u00f2 nel 1983 al Festival dei Due Mondi di Spoleto nel ruolo di Don Basilio nel \"Barbiere di Siviglia\" di Rossini.\nNel novembre 1986 \u00e8 Figaro ne Le nozze di Figaro con Paolo Coni al Teatro Donizetti di Bergamo e nel giugno 1987 Antinoo ne Il ritorno d'Ulisse in patria diretto da Bruno Bartoletti con James King (tenore) e Luca Canonici al Teatro Comunale di Firenze.\nL'apparizione che lo port\u00f2 alla ribalta fu quella nel ruolo di Masetto nel \"Don Giovanni\" di Mozart alla Scala di Milano, il 7 dicembre in occasione della serata d'inaugurazione della stagione 1987/1988, sotto la direzione di Riccardo Muti con Edita Gruberov\u00e1, Francisco Araiza, Thomas Allen e Claudio Desderi; da allora i suoi repertori d'elezione si sono confermati quello mozartiano e quello rossiniano.\nNel 1989 a Venezia \u00e8 Argante in Rinaldo (opera) con Cecilia Gasdia, Marilyn Horne, Ernesto Palacio e Carlo Colombara al Teatro La Fenice e canta nel Requiem (Mozart) nella Basilica di San Marco.\nNel 1990 a Venezia \u00e8 Guglielmo in Cos\u00ec fan tutte con Anna Caterina Antonacci e Michele Pertusi e Masetto in \"Don Giovanni\" al Teatro della Pergola di Firenze diretto da Zubin Mehta con Daniela Dess\u00ec, Carol Vaness, William Matteuzzi, Samuel Ramey e Desderi ed al Festival di Salisburgo diretto da Muti con i Wiener Philharmoniker, Ramey, la Gruberova e Ferruccio Furlanetto ed ottiene il premio \u201cGiacomo Lauri Volpi\u201d.\nNella stagione 1998/1999 canta \"Il Turco in Italia\" e \"Cos\u00ec fan tutte\" al Teatro di San Carlo di Napoli; ha il ruolo del protagonista in \"Don Giovanni\" a Lisbona e ne \"La boh\u00e8me\" al Teatro Comunale di Bologna.\nLa stagione successiva interpreta \"L'elisir d'amore\" alla Suntory Hall di Tokyo, nuovamente \"La Boh\u00e8me\" al Teatro San Carlo di Napoli e \"Don Giovanni\" al New National Theatre di Tokyo e al Glyndebourne Festival, opera poi riproposta in altri teatri nel mondo.\nDopo ci\u00f2 interpreta \"Le nozze di Figaro\", ricoprendo il ruolo del protagonista Figaro, al Metropolitan Opera House, con James Levine, all'Opernhaus di Zurigo con Nikolaus Harnoncourt, al Teatro alla Scala con Riccardo Muti, alla Fenice di Venezia e alla Wiener Staatsoper.\nIn seguito \u00e8 Guglielmo in \"Cos\u00ec fan tutte\". Interpreta poi il \"Requiem\" di Mozart al Teatro La Fenice di Venezia; \"L'occasione fa il ladro\" a Colonia; \" Il barbiere di Siviglia\" al Colon di Buenos Aires con la regia di Hugo de Ana; \"L'elisir d'amore\", interpretando Dulcamara allo Staatsoper di Vienna e Belcore al Covent Garden; \"Il matrimonio segreto\", coprendo il ruolo del Conte Robinson, a Bilbao; \"Rinaldo\" alla Fenice di Venezia e al Teatro Real di Madrid; \"The Rape of Lucretia\" al San Carlo di Napoli.\nNel 2013 \u00e8 stato coinvolto, insieme ad altre personalit\u00e0 del mondo dello spettacolo e dell'imprenditoria, in un'inchiesta fiscale legata alla residenza nel principato di Monaco, a detta degli investigatori dichiarata allo scopo di eludere le imposte sul reddito."}
{"id": "1799146", "revid": "767487", "url": "https://it.wikipedia.org/wiki?curid=1799146", "title": "Cal (film)", "text": "Cal \u00e8 un film del 1984 diretto da Pat O'Connor. Il film \u00e8 basato su un romanzo di Bernard MacLaverty, anche autore della sceneggiatura.\nTra gli attori figurano Helen Mirren, John Lynch (nel ruolo di Cal), Ray McAnally, Donal McCann.\nPresentato in concorso al 37\u00ba Festival di Cannes, ha valso a Helen Mirren il premio per la migliore interpretazione femminile.\nTrama.\nCal \u00e8 un giovane membro dell'Esercito repubblicano irlandese provvisorio (IRA) nell'Irlanda del Nord degli anni '70. Agisce come autista nell'omicidio di un membro della Royal Ulster Constabulary. Un anno dopo Cal viene a sapere che una bibliotecaria, Marcella, dalla quale \u00e8 attratto, \u00e8 la vedova della vittima. Cal vuole lasciare l'IRA, ma \u00e8 costretto a restare. A Cal viene offerto un lavoro nella fattoria di famiglia del marito protestante di Marcella: vi si trasferisce senza informare i suoi compagni. Marcella si sente soffocata dalla suocera invadente e dal suocero malato. Marcella confessa a Cal che il suo matrimonio non \u00e8 stato felice. Tra i due inizia una storia d'amore, con Marcella inconsapevole del ruolo di Cal nella morte del marito.\nColonna sonora.\nLe musiche del film sono state composte da Mark Knopfler."}
{"id": "1799148", "revid": "241071", "url": "https://it.wikipedia.org/wiki?curid=1799148", "title": "Porto di Porto Torres", "text": " \nIl porto di Porto Torres (in sigla PTO) \u00e8 il secondo porto della Sardegna per traffico passeggeri ed il primo della provincia di Sassari.. Il porto di Porto Torres \u00e8 classificato II\u00b0 categoria \u2013 I\u00b0 classe.\nStoria.\nNonostante la fondazione della citt\u00e0 di Porto Torres sia da attribuire ai Romani, i primi a sfruttare l'area per attivit\u00e0 portuali furono i Fenici. Nonostante la costa sia priva di insenature naturali potenzialmente utili alla creazione e lo sviluppo di un bacino portuale, l'area del porto di Porto Torres si colloca nella zona pi\u00f9 protetta del Golfo dell'Asinara, oltre al fatto che la stessa isola dell'Asinara protegge la zona dai venti di Ponente e dal Maestrale. Ai tempi Romani della \"Colonia Iulia\" il porto risultava essere un semplice approdo per le imbarcazioni che trasportavano grano ed olio fino alla foce del Tevere con destinazione Roma.\nDurante il periodo sabaudo (1720-1860) i traffici tra Porto Torres ed i maggiori porti della Liguria e della Toscana aumentarono considerevolmente,e fu proprio in questo periodo che si diede inizio ad una lunga serie di lavori atti alla modernizzazione ed ampliamento del porto che diedero le basi all'area portuale attuale. Tali lavori, che partirono dal 1840, si conclusero ufficialmente solo nel 1930. Tuttavia dal secondo dopoguerra in poi oltre alla creazione della zona industriale ed il suo relativo porto (un bacino portuale di considerevoli dimensioni e totalmente indipendente dal punto di vista strutturale dal porto principale) furono effettuati ulteriori lavori di modifica ed adeguamento anche al porto cittadino (il cosiddetto \"porto commerciale / turistico\"); lavori che terminarono solo nei primi anni del duemila.\nIl porto oggi.\nIl porto commerciale.\nIl molo commerciale \u00e8 la parte antica del porto, facilmente raggiungibile sia dal nuovo che dal vecchio tracciato della strada statale 131 Carlo Felice.\nLa parte pi\u00f9 vecchia del porto \u00e8 chiamata \"molo antico\". Questa porzione risale all'epoca romana e, successivamente, venne utilizzato come scalo durante il Regno di Sardegna. In seguito fu attrezzato per l'imbarco di minerali ferrosi che, per mezzo di una teleferica, venivano trasportati fino al \"molo antico\" dalle torri poste sul fiume. Per questo motivo la parte ovest del \"molo antico\" \u00e8 chiamata \"banchina della teleferica\". Su quest'ultima sorge il palazzo della sanit\u00e0 marittima e a breve anche il mercato ittico (in fase di realizzazione). Attualmente vi attracca il traghetto per l'isola dell'Asinara.\n\u00c8 la banchina che va a delimitare verso est il bacino del \"molo antico\". Nell'ultimo decennio sulla banchina si sono effettuati lavori per l'adattamento della stessa alle nuove grandi navi. A lavori ultimati sar\u00e0 la banchina destinata all'attracco delle navi da crociera.\n\u00c8 la banchina che chiude il porto; alla sua estremit\u00e0 \u00e8 posta la statua della Madonna. Qui attraccano le navi passeggeri delle compagnie di navigazione SNCM, CMN e Moby Lines e un'area per il bunkeraggio. La sua costruzione risale agli anni compresi tra il 1950 ed il 1960.\n\u00c8 l'estremit\u00e0 massima del porto commerciale verso ovest e per questo \u00e8 chiamata \"banchina di ponente\". Attualmente sono in corso lavori di ampliamento che, terminati i quali, consentiranno l'ormeggio di tre navi di grosse dimensioni. Uno dei tre moli consentir\u00e0 di attraccare navi di dimensioni superiori ai 300 metri di lunghezza.\nIl porto turistico.\nQuesta \u00e8 la parte di porto dove ormeggiano i pescherecci della marineria locale e le barche da diporto. \u00c8 dotato di vari servizi come acqua, elettricit\u00e0 e servizi igienici. Ha una capienza di circa 400 posti barca, fino a 40 metri di lunghezza.\nIl porto industriale.\nIl porto industriale \u00e8 situato fuori dalla citt\u00e0, lungo la strada verso Stintino e Alghero. Attualmente nel porto industriale attraccano i traghetti provenienti dalla Spagna e dal Lazio (dai porti di Barcellona e Civitavecchia), per via dei lavori in corso nel porto commerciale. Il porto industriale \u00e8 formato da diversi denti di attracco ed \u00e8 diviso in due parti; una parte \u00e8 accessibile a tutti mentre l'altra, per questioni di sicurezza, \u00e8 accessibile solo al personale autorizzato."}
{"id": "1799149", "revid": "709565", "url": "https://it.wikipedia.org/wiki?curid=1799149", "title": "Belloy l'Invulnerabile", "text": "Belloy l'Invulnerabile (\"Belloy l'Invulner\u00e0ble\") \u00e8 un fumetto scritto e disegnato da Albert Uderzo, e pubblicato sulla rivista francese \"OK\" tra il 1948 e il 1949 in tre episodi: \"Belloy l'Invulner\u00e0ble\", \"La Fille du Roi Argus\" e ancora \"Belloy l'Invulner\u00e0ble\". \u00c8 il terzo e ultimo fumetto della trilogia medievale che comprende Arys Buck e Prince Rollin.\nNel 1950 \"Belloy\" viene pubblicato in una versione rimaneggiata sul giornale belga \"La Wallonie\"."}
{"id": "1799150", "revid": "16442736", "url": "https://it.wikipedia.org/wiki?curid=1799150", "title": "Striscia di Toledo", "text": ""}
{"id": "1799152", "revid": "339392", "url": "https://it.wikipedia.org/wiki?curid=1799152", "title": "Chiesa di Santa Cecilia (Crevole)", "text": ""}
{"id": "1799153", "revid": "486946", "url": "https://it.wikipedia.org/wiki?curid=1799153", "title": "Parco noce nero", "text": ""}
{"id": "1799155", "revid": "21880", "url": "https://it.wikipedia.org/wiki?curid=1799155", "title": "Lepilemur seali", "text": "Il lepilemure di Seal (\"Lepilemur seali\" ) \u00e8 una specie di lemure recentemente scoperta, endemica del Madagascar.\nDeve il nome della specie al Dr. Ulysses Seal, studioso e promotore della conservazione delle specie minacciate.\nDistribuzione.\nLa specie \u00e8 diffusa nella zona nord-orientale dell'isola, nell'area compresa grossomodo fra i fiumi Antainambalana e Bemarivo, dove preferisce le zone di foresta pluviale ad altezze medie.\nDescrizione.\nDimensioni.\nMisura fino a 64\u00a0cm di lunghezza, pur rimanendo generalmente al di sotto dei 60\u00a0cm: di questi, al massimo 30\u00a0cm spettano alla coda.\nAspetto.\nIl pelo \u00e8 arricciato e di color bruno-ruggine scuro su tutto il corpo, con gli avambracci delle 4 zampe, la testa e la radice della coda nerastri.\nGli occhi sono bruno-rossicci, le orecchie attaccate lateralmente rispetto al cranio ed appuntite.\nLe dita di mani e piedi sono molto allungate e terminano con polpastrelli callosi e rigonfi per una migliore presa sui rami."}
{"id": "1799156", "revid": "1543377", "url": "https://it.wikipedia.org/wiki?curid=1799156", "title": "\u00c1rheimar", "text": "\u00c1rheimar (\"casa del fiume\") fu una capitale gotica secondo la \"Saga di Herv\u00f6r\". Il racconto dice solo che si trovava sul fiume Dnepr.\nApparve per la prima volta nella saga quando Angantyr vendic\u00f2 il padre Heidrek riconquistando la maledetta spada dei nani, Tyrfing:\nFu durante questa festa che il fratellastro Unno di Angantyr, Hl\u00f6d, fece la sua comparsa alla testa di un grande esercito per pretendere l'eredit\u00e0:\nLa successiva citazione si ha quando la coraggiosa sorella di Angantyr, Hervor, combatt\u00e9 gli Unni, nonostante il suo esercito fosse in netta minoranza rispetto all'orda e sapesse di non poter vincere:\nArheimar viene infine citata quando il Re dei Geati Gizur arriv\u00f2 col suo esercito dalla Scandinavia per combattere al fianco dei Goti. La saga cita il luogo in cui Unni e Goti si scontrarono. Hl\u00f6d umili\u00f2 Gizur chiamandolo in ostrogoto (Gryting), e definendolo solo un amico di Angantyr proveniente da Arheimar, e non un re dei Geati:\n\u00c1rheimar nella storia reale.\n\"\u00c1rheimar\" \u00e8 stata collegata alla citt\u00e0 di \"Oium\" sia da Heinzel che da Sch\u00fctte.\nFonti.\nLe citazioni sono state tradotte da:"}
{"id": "1799159", "revid": "111351879", "url": "https://it.wikipedia.org/wiki?curid=1799159", "title": "Sm\u00f3likas", "text": "Il monte Sm\u00f3likas \u00e8 il pi\u00f9 alto dei rilievi dell'Epiro e di tutta la catena montuosa del Pindo. Culmina a 2637\u00a0m, ha una formazione calcarea e una ricca vegetazione."}
{"id": "1799162", "revid": "1874129", "url": "https://it.wikipedia.org/wiki?curid=1799162", "title": "Hermsdorf (Turingia)", "text": "Hermsdorf \u00e8 una citt\u00e0 di abitanti della Turingia, in Germania.\nAppartiene al circondario della Saale-Holzland (targa SHK) ed \u00e8 capoluogo della comunit\u00e0 amministrativa (\"Verwaltungsgemeinschaft\") omonima.\nAmministrazione.\nGemellaggi.\nHermsdorf \u00e8 gemellata con:"}
{"id": "1799164", "revid": "122902752", "url": "https://it.wikipedia.org/wiki?curid=1799164", "title": "Simon Laner", "text": "Caratteristiche tecniche.\nInterno di centrocampo, pu\u00f2 giocare anche come esterno destro o sinistro.\nCarriera.\nClub.\nCresce nelle giovanili di Virtus Don Bosco e Verona, esordendo in prima squadra con gli scaligeri nella stagione 2002-2003. Sempre nel 2003 vince il Campionato Europeo con la nazionale U-19. Le tre stagioni successive viene mandato in prestito in C2 prima alla (23 presenze) e poi per due anni al Castelnuovo Garfagnana (57 presenze e 7 gol). Dopo una breve permanenza alla casa madre, nel gennaio 2007 viene girato nuovamente in prestito alla Sanremese per sei mesi (13 presenze e 4 reti).\nSvincolato nel 2007, si accasa alla Pro Sesto e nella prima stagione raccoglie 27 presenze con 2 reti. \nNel 2008-2009 gioca nell'AlbinoLeffe e dove rimane anche la stagione successiva dopo essere stato riscattato per intero alle buste dalla squadra bergamasca, in totale gioca 64 partite e realizzando 12 reti.\nNell'agosto 2010 passa al Cagliari con la formula della compartecipazione. Esordisce in Serie A il 29 agosto 2010, giocando in Palermo-Cagliari (0-0). Nell'estate 2011 il Cagliari decide di non riscattare il cartellino del giocatore, e Simon torna ad essere un giocatore dell'AlbinoLeffe.\nA cinque anni di distanza, nel luglio del 2012 torna a indossare la maglia del Verona con la formula del prestito con diritto di riscatto della compropriet\u00e0. Con gli \"scaligeri\" conquista la promozione in Serie A convincendo la societ\u00e0 a riscattare la compropriet\u00e0 del cartellino dall'Albinoleffe.\nIn Serie A giocher\u00e0 solo quattro partite per poi passare il 31 gennaio 2014 al Novara in prestito dove colleziona in totale 7 presenze. Il 26 agosto 2014 passa sempre in prestito al dove conquister\u00e0 la sua seconda promozione in serie A. Il 18 aprile 2015 fa il suo debutto stagionale con la maglia del Carpi nella partita contro il Brescia.\nIl 25 agosto 2015 viene ceduto in prestito agli svizzeri del Chiasso, dove in 19 presenze segna 4 gol.\nNell'estate 2016 ritorna al club scaligero per poi essere girato in prestito al in Lega Pro. Il 12 novembre 2016 segna il suo primo gol con la casacca dei canarini sul campo del Forl\u00ed.\nNel giugno 2017 torna al Verona in serie A ed \u00e8 confermato come giocatore bandiera; il 3 ottobre successivo rinnova fino al 30 giugno 2019.\nL'8 agosto 2018, dopo non avere disputato alcuna partita, rescinde il proprio contratto con la societ\u00e0 scaligera. Nel settembre 2018 si accasa all'Adrense in Serie D. Rimasto svincolato, nell'agosto 2019 fa ritorno nuovamente nella societ\u00e0 bresciana.\nStatistiche.\nPresenze e reti nei club.\n\"Statistiche aggiornate al 17 dicembre 2019.\""}
{"id": "1799165", "revid": "116021390", "url": "https://it.wikipedia.org/wiki?curid=1799165", "title": "CiaoWeb", "text": "CiaoWeb era un portale web italiano, fondato nel 1999 dai gruppi Fiat e IFIL con un investimento di 200 miliardi di lire attraverso la Ciaoholding. Il progetto di realizzazione iniziale fu assegnato da Fiat a un gruppo di imprese di consulenza guidate da Ernst&amp;Young Consulting Italia, sotto la responsabilit\u00e0 di Alessandro Gadotti, all'epoca Partner in Ernst&amp;Young; Paolo Ceretti di IFIL prese la responsabilit\u00e0 come amministratore delegato, mentre Maurizio Olivotto di Fiat assunse la carica di \"chief technology officer\".\nIl progetto originario prevedeva la realizzazione di un portale di servizi editoriali e di \"e-commerce\" in grado di sfruttare le sinergie con le diverse aziende dei gruppi Fiat e IFIL, tra cui \"La Stampa\", Alpitour e Ferrari; nella stagione 2000-2001 il portale divenne sponsor tecnico della , altra societ\u00e0 legata all'universo Fiat. Nel novembre 2000 fu nominato responsabile dei contenuti il giornalista Massimo Donelli, gi\u00e0 direttore di \"Panorama\", mentre direzione commerciale e marketing vennero affidati al manager Giacomo Ovidi. \nColpito duramente dalla crisi della \"new economy\", il portale fu ceduto nel 2001 al gruppo Hachette-Rusconi Interactif (appartenente alla societ\u00e0 Hachette Filipacchi M\u00e9dias, poi ceduta a Hearst)."}
{"id": "1799171", "revid": "599013", "url": "https://it.wikipedia.org/wiki?curid=1799171", "title": "Andr\u00e9s San Mart\u00edn", "text": ""}
{"id": "1799174", "revid": "125603457", "url": "https://it.wikipedia.org/wiki?curid=1799174", "title": "Caner Erkin", "text": "Caratteristiche tecniche.\nMancino naturale, pu\u00f2 svolgere tutti i compiti sulla fascia sinistra, ma da diversi anni viene impiegato come terzino. Nato centrocampista esterno, poi arretrato nel suo attuale ruolo, da cui eredita la propensione offensiva. \u00c8 inoltre un buon tiratore di calci da fermo.\nCarriera.\nClub.\nDopo la trafila nelle giovanili, gioca per tre stagioni con il dove colleziona in campionato 42 presenze e 5 gol.\nNel gennaio 2007 viene acquistato dal per 4 milioni di euro. Dopo 33 presenze e 1 gol con la squadra russa, viene ceduto in prestito oneroso per euro al , con cui a fine stagione totalizza 20 presenze. Dopo essere tornato al CSKA Mosca per fine prestito, nell'estate 2010 viene ceduto al a titolo definitivo per 2 milioni di euro.\nRimasto svincolato, nell'estate 2016 si accasa inizialmente all' di Roberto Mancini; tuttavia un sopravvenuto avvicendamento sulla panchina nerazzurra fa s\u00ec che il turco non rientri nei piani del nuovo tecnico Frank de Boer, sicch\u00e9 dopo poche settimane viene ceduto in prestito al . Nonostante collezioni solo 8 presenze in campionato e 3 in Champions League, nell'estate 2017 viene riscattato per 750.000 euro dal club bianconero.\nNazionale.\nViene convocato per gli Europei 2016 in Francia. Durante la spedizione europea gioca 2 partite su 3 da titolare, uscendo dalla competizione al termine della fase a gironi.\nStatistiche.\nPresenze e reti nei club.\n\"Statistiche aggiornate al 22 febbraio 2021.\""}
{"id": "1799175", "revid": "228587", "url": "https://it.wikipedia.org/wiki?curid=1799175", "title": "Pepe Kalle", "text": "Acquis\u00ec lo pseudonimo di \"Pepe Kalle\" in onore di Grand Kalle, nella cui orchestra Pepe milit\u00f2 diversi anni.\nCantante e \"front man\" di grande talento, Pepe Kalle fu soprannominato \"l'elefante della musica africana\" e \"la bomba atomica\" con riferimento al suo fisico mastodontico (era alto 1,90 m e pesava oltre 130 kg). Nella sua lunga carriera incise circa 20 album e 300 canzoni.\nBiografia.\nPepe divent\u00f2 musicista professionista militando nella celebre orchestra African Jazz di Grand Kalle, che fu fra le formazioni che maggiormente contribuirono a definire il genere musicale della rumba africana o \"soukous\" di Kinshasa. In seguito cant\u00f2 nei Lipua Lipua insieme a Nyboma Mwandido. Nel 1972, insieme a Dilu Dilumona e Papy Tex, fond\u00f2 un proprio gruppo chiamato Empire Bakuba.\nRispetto alle altre orchestre soukous, i Bakuba (che prendevano il nome da un'antica trib\u00f9 guerriera) si distinsero per la scelta di incorporare nel loro stile elementi di musica tradizionale congolese. Il loro successo fu immediato, e per diversi anni dominarono la scena musicale dello Zaire insieme a Za\u00efko Langa Langa e pochi altri grandi gruppi. Fra i loro brani pi\u00f9 celebri si possono citare \"Dadou\" (di Pepe Kalle) e \"Sango ya mawa\" (di Papy Tex). Come gli altri gruppi soukous, anche i Bakuba lanciarono un ballo molto popolare, il kwassa kwassa.\nIl gruppo rimase popolare per tutti gli anni settanta e ottanta, incidendo almeno quattro album ogni anno. Nel 1982 furono nominati miglior gruppo dello Zaire, e a met\u00e0 del decennio i loro tour coprivano gran parte dell'Africa occidentale e centrale. Nel 1986 e nel 1988 Pepe Kalle incise due album in collaborazione con il suo ex collega Nyboma Mwandido, rispettivamente \"Zouke zouke\" e \"Moyibi\". Questi due album furono grandissimi successi, portando Pepe alla fama internazionale. Negli anni successivi l'interesse di Pepe inizi\u00f2 a spostarsi verso la world music e il nuovo filone di soukous che in quegli anni veniva inciso a Parigi; l'album \"Roger Milla\", in onore del celebre calciatore camerunese, \u00e8 un chiaro esempio di questa evoluzione stilistica. Nello stesso periodo, pur continuando a incidere insieme ai Bakuba, inizi\u00f2 anche a collaborare con altri celebri musicisti come Lutumba Simaro e N'Yoka Longo.\nMor\u00ec d'infarto nel novembre del 1998."}
{"id": "1799179", "revid": "1214201", "url": "https://it.wikipedia.org/wiki?curid=1799179", "title": "Ola Toivonen", "text": "Caratteristiche tecniche.\nAbile di testa, forte fisicamente, agile, nonch\u00e9 ottimo finalizzatore, Toivonen \u00e8 un giocatore dinamico dotato di una discreta velocit\u00e0 negli anni migliori della carriera. Ottimo contropiedista, tra le sue principali caratteristiche rientrano i tagli verso il centro dell'area avversaria partendo dalla fascia destra ai tempi del PSV e un buon bagaglio tecnico che prevede, tra le altre giocate, anche l'elastico.\nCon la maglia del PSV ha ricoperto spesso il ruolo di ala o trequartista, spostandosi definitivamente al ruolo di centravanti col suo passaggio al Rennes e sperimentandosi nel ruolo di interno di centrocampo con la maglia del Sunderland. Pu\u00f2 giocare anche come esterno d'attacco o seconda punta.\nCarriera.\nClub.\nGli inizi in Svezia.\nNato da padre finlandese emigrato a Degerfors, inizia la carriera professionistica nella societ\u00e0 della sua citt\u00e0 natale, il Degerfors IF. Nel 2006 l'\u00d6rgryte IS lo acquista per \u20ac 150.000, e l'anno seguente viene acquistato dal Malm\u00f6 FF per 850.000 euro: \u00e8 il trasferimento pi\u00f9 costoso nella storia del Malm\u00f6 dopo quello di Afonso Alves (\u20ac 1.300.000). Qui lo svedese sfonda e viene convocato nella Nazionale U-21 che avrebbe partecipato al Campionato europeo di categoria del 2009. Lo stesso anno il Malm\u00f6 accett\u00f2 l'offerta di 4.000.000 della societ\u00e0 olandese del PSV Eindhoven.\nL'approdo al PSV.\nIl 15 gennaio 2009 \u00e8 passato dal Malm\u00f6 al PSV in cambio di \u20ac 4 milioni, dopo aver firmato un contratto fino al 2012. L'8 novembre 2009 ha segnato un poker di reti in trasferta contro l'ADO Den Haag. \u00c8 il ventunesimo giocatore che ci riesce nella storia del PSV e il quarto negli ultimi dieci anni dopo Mateja Ke\u017eman, Mark van Bommel e Arnold Bruggink. Chiude la stagione 2009-2010 con un bottino di 13 reti.\nIl 15 agosto 2010 sigla una tripletta nella sfida contro il Betaald Voetbal De Graafschap conclusasi per 6-0. Il 24 ottobre 2010 mette la sua firma nella storica goleada contro il Feyenoord, partita terminata sul punteggio di 10-0. Il 1\u00ba dicembre 2010 realizza una doppietta contro la Sampdoria nella 5\u00aa giornata di Europa League, sancendo l'eliminazione dei genovesi dalla competizione. Per la stagione 2011-2012 della Eredivisie debutta il 7 agosto da capitano nella sfida persa per 3-1 contro l'.\nL'11 marzo 2012 in occasione di NAC Breda- 3-1 gioca la sua partita numero 100 di campionato coi biancorossi.\nL'8 aprile segna il primo dei tre gol che consentono al PSV di vincere la Coppa d'Olanda per 3-0 contro l'Heracles Almelo.\nConclude la sua miglior stagione in biancorosso con 33 presenze e 18 gol in campionato giocando per lo pi\u00f9 come centrocampista.\nNella stagione 2011-2012 diviene il capitano del PSV. Inaugura la stagione 2012- 2013 con una doppietta contro l'Ajax che permette al PSV di vincere la Supercoppa d'Olanda per 4-2. Segna il suo primo gol in campionato il 18 agosto in occasione del 5-0 rifilato al Roda JC. Infortunatosi ad ottobre, torna in campo quasi 5 mesi pi\u00f9 tardi, il 2 marzo, subentrando a Dries Mertens al 59' minuto di PSV-Venlo 2-0. Nel 2013-2014 segna solo 1 gol in 14 incontri di campionato. In tutto con la maglia del PSV in Eredivisie ha giocato 135 partite e segnato 41 gol.\nRennes e prestito al Sunderland.\nNel mercato invernale si trasferisce per 2,5 milioni di euro al . Conclude la seconda parte di stagione con 8 reti in 18 partite totali giocate. La stagione seguente gioca ancora con i francesi, nella seconda partita di campionato mette a segno una doppietta nella vittoria casalinga contro l'Evian (6-2 il risultato finale).\nIl 28 agosto 2015 passa al con la formula del prestito: il suo unico gol durante l'esperienza inglese \u00e8 segnato in Football League Cup il 22 settembre in una sconfitta casalinga contro il (1-4).\nTolosa.\nIl 4 agosto 2016 il Rennes cede Toivonen al in cambio di 1 milione di euro. La punta svedese esordisce dieci giorni dopo alla prima giornata di campionato contro l'Olympique Marsiglia (0-0), andando a segno il 20 settembre seguente a Lilla, firmando le due reti che consentono al Tolosa di vincere il match per 1-2. Il 10 dicembre, Toivonen mette a segno una tripletta contro il (3-2).\nMelbourne Victory.\nIl 30 agosto 2018 si trasferisce in Australia al Melbourne Victory. Alla fine della sua prima stagione nel paese oceanico, Toivonen risulta essere l'unico giocatore del Melbourne Victory incluso nella squadra ideale dell'A-League di quell'anno. il 30 settembre 2019 eredita la fascia di capitano da Carl Valeri in vista della stagione 2019-2020, la quale \u00e8 la sua seconda e ultima trascorsa con i colori del Victory, avendo un contratto in scadenza il 31 maggio 2020.\nRitorno al Malm\u00f6 FF.\nDopo essere stato accostato sia al Djurg\u00e5rden che al Malm\u00f6 FF, Toivonen viene presentato proprio dal Malm\u00f6 FF l'8 giugno 2020 \u2013 a pochi giorni dall'inizio dell'Allsvenskan 2020, posticipata per la pandemia di COVID-19 \u2013 con un contratto valido fino a fine 2022: si tratta dunque per lui di un ritorno in maglia azzurra, dopo i due anni trascorsi fra il 2008 e il 2009. Al primo anno dal ritorno in maglia azzurra segna 8 gol in 21 partite, contribuendo alla conquista del titolo nazionale. Il 20 maggio 2021, nel match interno contro l'Elfsborg, si infortuna gravemente al ginocchio e deve cos\u00ec chiudere anzitempo la sua stagione 2021, culminata comunque con la conferma del titolo da parte del Malm\u00f6.\nNazionale.\nDebutta in nazionale maggiore nel gennaio 2007 in amichevole contro il Venezuela. Segna 3 gol nell'europeo under-21 del 2009. In un'amichevole del 2010 contro la Bosnia segna il suo primo gol con la nazionale maggiore. L'11 ottobre 2011 segna la rete del definitivo 3-2 contro l'Olanda, nell'ultimo match delle qualificazioni agli Europei 2012: con quella vittoria, la Svezia si \u00e8 qualificata direttamente alla fase finale. Un altro suo gol importante \u00e8 quello del 9 giugno 2017 in Svezia-Francia, qualificazioni ai mondiali 2018: al 93' minuto segna il gol vittoria da appena dietro la linea di centrocampo, sfruttando un disimpegno errato del portiere transalpino Lloris. Gol poi rivelatosi decisivo per la Svezia ai fini della qualificazione ai play-off da seconda (dietro proprio alla Francia); nel novembre 2017 la selezione scandinava uscir\u00e0 vincitrice dai play-off contro l'Italia (in cui ha anche bisticciato in campo contro i rivali azzurri) tornando a disputare un mondiale dopo 12 anni.\nViene poi convocato per la manifestazione giocata in Russia dov'\u00e8 titolare in tutte e 5 le partite della sua nazionale arrivata sorprendentemente ai quarti dove viene eliminata dall'Inghilterra, in cui va anche a segno nella partita persa per 2-1 contro la Germania (poi estromessa a sorpresa dai gironi) all'epoca campione del mondo in carica segnando il gol del provvisorio 1-0.\nNell'agosto 2018, a manifestazione ormai ampiamente terminata, annuncia il proprio ritiro dalla nazionale con cui ha disputato 64 partite andando in gol 14 volte."}
{"id": "1799186", "revid": "547992", "url": "https://it.wikipedia.org/wiki?curid=1799186", "title": "Franco Piga", "text": "Biografia.\nFiglio di un giudice della Corte di Cassazione, Emanuele Piga (Presidente di sezione e poi Presidente onorario della Suprema Corte, eletto il 19 marzo 1953 giudice della Corte costituzionale dai magistrati della Cassazione, ma, a causa dei ritardi del Parlamento nell'elezione dei membri di propria competenza, non pot\u00e9 mai esercitare l'alta funzione a cui era stato designato).\nSi laure\u00f2 in legge molto giovane.\nEntr\u00f2 quasi subito a far parte della magistratura. A 31 anni, divenne presidente di sezione del Consiglio di Stato, carica alla quale era stato introdotto allo studio dal primo Presidente della Repubblica Italiana Enrico De Nicola.\nEntr\u00f2 quindi a far parte dei gabinetti ministeriali prima di Edgardo Lami Starnuti all'Industria e poi di Lorenzo Natali alla Marina Mercantile.\nSuccessivamente (dal 1969), fu per 5 anni capo di gabinetto alla Presidenza del Consiglio. Quindi dal 1971 al 1980 fu presidente del Consorzio di credito delle opere pubbliche.\nPiga fu poi, dal 1984 al 1990, presidente della Consob, la commissione di viglianza sulla Borsa; nel 1987 Piga, che era stato nominato ministro dell'Industria nel governo balneare di Amintore Fanfani ed era stato eletto deputato della Democrazia Cristiana, si prese i previsti 30 giorni di tempo per decidere se rimanere alla presidenza della Consob o se fare il parlamentare; opt\u00f2 infine per la prima opzione.\nIl 27 luglio 1990, viene chiamato da Giulio Andreotti a fare il ministro delle Partecipazioni Statali dopo le dimissioni di Carlo Fracanzani.\nFranco Piga muore il 26 dicembre 1990, a causa di un infarto, nel pieno del suo mandato ministeriale, a Cortina d'Ampezzo dove si trovava per trascorrere con la famiglia le vacanze di Natale."}
{"id": "1799187", "revid": "599013", "url": "https://it.wikipedia.org/wiki?curid=1799187", "title": "Paulo Costa (calciatore)", "text": "Carriera.\nDopo aver cominciato la carriera in patria all'Alverca, nel 2000 Paulo Costa arriva in Italia all', venendo mandato subito in prestito alla : in maglia amaranto disputa 23 partite e segna un gol nella vincente gara con il (2-1); a fine anno la squadra calabrese retrocede in Serie B. Per la stagione successiva torna in patria, sempre in prestito, al , dove in una stagione disputa 10 gare.\nNel 2002 \u00e8 di nuovo in Italia, stavolta al in Serie B, di nuovo in prestito dall'Inter: con la squadra veneta gioca 20 partite in campionato. Nel 2003 viene acquistato a titolo definitivo dal Bordeaux, club al quale rimane legato contrattualmente fino al 2005; in Francia gioca poco e nella stagione 2004-2005 viene mandato in prestito al Gil Vicente.\nNel 2005 si trasferisce in Grecia all'Aris Salonicco, dove gioca due stagioni, la prima in \"Beta Ethniki\" (seconda serie) e in Coppa UEFA, la seconda in Alfa Ethniki (massima serie), collezionando in tutto 42 presenze e segnando 7 gol. Nel 2007 approda nel calcio cipriota all'Aris Limassol; a gennaio 2008 si trasferisce all', club col quale gioca pure in Champions League (primo club cipriota a giocare la fase a gironi della massima competizione continentale per club).\nA dicembre 2008 si lega per sei mesi all'APOEL di Nicosia, squadra che lascer\u00e0 il 13 marzo 2009 con una rescissione. Nell'agosto del 2009 ritorna in Grecia firmando un biennale con il Levadiakos e nel gennaio del 2010 ritorna nuovamente a Cipro per giocare con l'APOP Kinyras Peyias detentore della Cyprus Cup."}
{"id": "1799190", "revid": "1762651", "url": "https://it.wikipedia.org/wiki?curid=1799190", "title": "Andrea Romeo", "text": "Biografia.\nInizia la sua attivit\u00e0 nel 1992 scrivendo per \"Il Mattino di Padova\", con cui collabora fino al 1995. Nel 1993 si iscrive al DAMS di Bologna e inizia la collaborazione con \"Cuore\", settimanale satirico\"di resistenza umana\" diretto da Michele Serra. Nel 1995 diventa giornalista pubblicista ed \u00e8, per cinque anni, direttore responsabile della rivista cinematografica \"Voci Off\", cui collaborano molti altri giovani critici bolognesi come Roy Menarini, Sergio Fant, Andrea Meneghelli. Numerose le sue collaborazioni, nel corso degli anni, con periodici e riviste, tra cui \"GQ\", \"Ciak\", \"Tutto Musica\", \"Art Lab\".\nDal 1998 all'attivit\u00e0 giornalistica si affianca quella di programmatore di eventi culturali: proprio di quell'anno, infatti, \u00e8 la prima edizione del Future Film Festival, primo festival italiano dedicato al cinema d'animazione e alle nuove tecnologie. Romeo ne \u00e8 fondatore insieme a Giulietta Fara, e lo diriger\u00e0 fino al 2002. Nel 2003 fonda The Culture Business, societ\u00e0 di consulenza e servizi integrati per il cinema di cui \u00e8 direttore. Nel corso dei primi cinque anni di attivit\u00e0, The Culture Business ha collaborato alla fondazione del Telefilm Festival di Milano, del Gender Bender di Bologna, ha organizzato centinaia di eventi per le maggiori case di distribuzione cinematografica italiane.\nNel 2005 Andrea Romeo fonda il Biografilm Festival, primo evento mondiale dedicato alle biografie ed ai racconti di vita, di cui \u00e8 tuttora direttore artistico. Dal 2008 \u00e8 general manager di Festival of Festivals, congresso italiano dedicato al settore degli eventi culturali la cui prima edizione si \u00e8 svolta a Bologna dal 6 al 9 novembre 2008.\nNel 2013 fonda I Wonder Pictures, con cui distribuisce in Italia numerosi documentari tra cui \"Sugar Man\" di Malik Benjelloul, \"The Act of Killing\" e\"The Look of Silence\" di Joshua Oppenheimer, \"\" di Werner Herzog, \"Ferma il tuo cuore in affanno\" (Stop The pounding Heart) di Roberto Minervini, \"The Unknown Known\" di Errol Morris. Dal 2014, I Wonder Pictures ha espanso il suo orizzonte al di fuori del solo cinema documentario e ha iniziato a distribuire anche film di fiction, orientandosi per\u00f2 sempre sui racconti di vita e prediligendo il genere biopic. I primi film di fiction distribuiti da I Wonder a settembre e ottobre 2014 sono stati'l \"Jimi: All Is by My Side\" di John Ridley e \"Frank\" di Lenny Abrahamson. Dal 2015 in poi, anche grazie al successo di \"Dio esiste e vive a Bruxelles\" di Jaco Van Dormael, la presenza di film di fiction si \u00e8 andata ulteriormente accentuando, includendo film d'animazione (\"Le stagioni di Louise\" di Jean-Fran\u00e7ois Laguionie), thriller (\"Monos\" di Alejandro Landes), commedie (\"Due sotto il burqa\" di Sou Abadi, \"Morto Stalin, se ne fa un altro\" di Armando Iannucci) e molti altri generi. \nNel 2018 fonda Pop Up Cinema, circuito di sale cinematografiche di cui \u00e8 anche Direttore Editoriale. \nNel 2019 ha distribuito in Italia il film di Werner Herzog su Michail Gorba\u010d\u00ebv e le commedie Il gioco delle coppie di Olivier Assayas e La Belle Epoque di Nicolas Bedos. \nDal 2019 \u00e8 attivo anche nella produzione di documentari. Tra gli altri \"The Cleaners\", \"Ex-Otago siamo come Genova\", \"La piazza della mia citt\u00e0 - Bologna e lo stato sociale\" e la serie Netflix \"SanPa - Luci e tenebre di San Patrignano\" di cui \u00e8 produttore esecutivo assieme a Christine Reinold, Nicola Allieta e Gianluca Neri."}
{"id": "1799193", "revid": "486946", "url": "https://it.wikipedia.org/wiki?curid=1799193", "title": "Conti di Magenta", "text": ""}
{"id": "1799195", "revid": "767487", "url": "https://it.wikipedia.org/wiki?curid=1799195", "title": "Andrew Bird", "text": "Vive spostandosi tra Chicago e una fattoria vicina alla cittadina di Elizabeth nel nordovest dell'Illinois. \u00c8 un polistrumentista e tra i molti strumenti da lui suonati vi sono il violino, la chitarra e il mandolino.\nBiografia.\nDall'et\u00e0 di quattro anni \u00e8 introdotto allo studio della musica con il metodo Suzuki.\nNel 1996 realizza il suo primo album da solista \"Music of Hair\". Molto differente dagli album futuri, questo primo album mette in mostra le sue capacit\u00e0 di violinista. Collabor\u00f2 con gli Squirrel Nut Zippers e nel 1997 divenne il leader della sua band Andrew Bird's Bowl of Fire con la quale, sempre nel 1997, realizz\u00f2 l'album \"Thrills\", che fu seguito da \"Oh! The Grandeur\" nel 1998.\nEntrambi gli album furono molto influenzati da uno stile traditional folk e swing. Nel 2001 Bird realizz\u00f2 \"The Swimming Hour\" la sua terza fatica con i \"Bowl of Fire\", che fu un mix di stili musicali; infatti lo stesso Bird indic\u00f2 questo album come il suo \"album jukebox\".\nDopo queste pubblicazioni, Bird realizz\u00f2 due album solisti. Nel 2003 \"Weather Systems\" e nel 2005 \"Andrew Bird &amp; the Mysterious Production of Eggs\", dove continu\u00f2 la sua progressione tra l'indie e il folk rock, aggiungendo alla chitarra la sua grande abilit\u00e0 con il violino.\nNel settembre 2006, Bird firma un contratto con la Fat Possum Records.\nIl suo album solista \"Armchair Apocrypha\" fu realizzato nel marzo 2007, insieme al musicista elettronico Martin Dosh, ed include una traccia (proprio di Dosh) chiamata \"Simple X\" con testo scritto da Andrew Bird.\nNel gennaio 2007 partecip\u00f2 al programma televisivo \"Jack's Big Music Show\" e il 10 aprile dello stesso anno fece il suo debutto televisivo suonando \"Plasticities\" tratta da \"Armchair Apocrypha\" al \"Late Show\" di David Letterman. \nHa fatto anche un'apparizione da Conan O'Brien al \"Late Night\" suonando, dallo stesso album, \"Imitosis\".\nIl 20 gennaio 2009 \u00e8 uscito l'album, \"Noble Beast\", anticipato dal singolo \"Oh No!\", traccia di apertura del disco.\nQuesto album segna il ritorno alle vecchie atmosfere folk-pop di \"Andrew Bird &amp; the Mysterious Production of Eggs\", abbandonando le variazioni elettroniche che avevano caratterizzato \"Armchair Apocrypha\", senza tuttavia dimenticare il gusto eclettico e particolare che avvolge i suoi lavori.\nNei suoi recenti tour, Bird ha iniziato ad utilizzare una chitarra Gibson ES-175 che ha rimpiazzato la sua Silvertone.\nNel 2012 ha pubblicato un nuovo lavoro, \"Break It Yourself\", album registrato con un otto tracce nel suo granaio, e con una formazione a quattro."}
{"id": "1799198", "revid": "365411", "url": "https://it.wikipedia.org/wiki?curid=1799198", "title": "Premier League 2008-2009", "text": "La Premier League 2008-2009 \u00e8 stata la 110\u00aa edizione della massima serie del campionato inglese di calcio, disputato tra il 16 agosto 2008 e il 24 maggio 2009 e concluso con la vittoria del , al suo diciottesimo titolo, il terzo consecutivo.\nCapocannoniere del torneo \u00e8 stato Nicolas Anelka () con 19 reti.\nStagione.\nNovit\u00e0.\nAl posto delle retrocesse , e sono saliti dalla Championship il , lo e, dopo i play-off, l', alla sua prima apparizione nel torneo di massima serie.\nAvvenimenti.\nL'avvio del campionato vide il e il proseguire a braccetto fino alla quinta giornata, quando l' balz\u00f2 in testa alla classifica. Le due squadre ripresero subito il comando della classifica, proseguendo appaiate fino al big-match, giocato alla nona giornata. Vincendo con il minimo scarto i \"Reds\" posero fine alla striscia di imbattibilit\u00e0 interna dei rivali, che durava da 4 anni e mezzo, e presero il comando della classifica in solitaria, con tre punti di distacco sui rivali londinesi e sull'esordiente , rivelazione di inizio campionato. La prima sconfitta stagionale del Liverpool, maturata al turno successivo, permise al Chelsea di raggiungere nuovamente i \"Reds\". Dopo sei turni il Liverpool riprese il comando solitario della classifica, concludendo il girone di andata con una lunghezza di vantaggio sul Chelsea e cinque su un rinnovato .\nAll'inizio del girone di ritorno il Liverpool consolid\u00f2 il primato arrivando, alla seconda di ritorno, a +4 sul Chelsea e a +5 sull'Aston Villa e su un in rimonta dopo un avvio incerto. Gli stessi \"Red Devils\", nelle tre giornate successive, approfittarono di un calo della capolista, raggiungendola ed in seguito sorpassandola. Nei turni seguenti la nuova capolista fece il vuoto, arrivando ad un vantaggio di sette punti sul Liverpool. I \"Reds\" tentarono, a partire dalla trentesima giornata, di avvicinarsi alla vetta, vincendo anche lo scontro diretto di Old Trafford, ma lo sprint finale favor\u00ec il Manchester United che, totalizzando dieci punti nelle ultime quattro giornate, pot\u00e9 festeggiare con una giornata di anticipo il suo diciottesimo (eguagliando il record del Liverpool), nonch\u00e9 terzo titolo nazionale consecutivo.\nIn chiave europea, i verdetti per la Champions League furono favorevoli anche al Chelsea e all'Arsenal. Quest'ultima squadra si assicur\u00f2 il quarto posto, ultimo utile per la qualificazione alla prima manifestazione continentale, con tre giornate di anticipo, grazie ad un vantaggio di dieci punti sull'Aston Villa, calato durante il girone di ritorno. Assieme ai \"Villans\", approdarono in Europa League l' che, gi\u00e0 qualificatosi con due giornate di anticipo, raggiunse in fotofinish il quinto posto, e il , che si assicur\u00f2 l'accesso in Europa all'ultima giornata a spese del , sfavorito da un pessimo inizio di stagione (due punti in otto gare).\nIn zona salvezza, l'ottimo inizio di stagione fu favorevole all', che all'ultima giornata pot\u00e9 assicurarsi la permanenza in Premier League, il tutto a svantaggio del (che ritorn\u00f2 in seconda divisione dopo sedici anni a causa della sconfitta per 1 a 0 con l'Aston Villa, subita con un'autorete) e del , che accompagnarono in Football League Championship il , condannato con una giornata di anticipo.\nClassifica finale.\nLegenda:\nRegolamento:\nStatistiche.\nCapoliste solitarie.\nPrimati stagionali.\nSquadre\nPartite"}
{"id": "1799200", "revid": "1571097", "url": "https://it.wikipedia.org/wiki?curid=1799200", "title": "NA9910\u00ba", "text": "NA9910\u00ba \u00e8 un album del gruppo musicale rap italiano 99 Posse. Pubblicato nel 2001, \u00e8 l'ultimo disco della posse napoletana prima dello scioglimento del gruppo, riformatosi poi il 18 luglio 2009.\nNel primo CD sono contenuti due inediti, otto live registrati in diversi concerti in Italia e tre brani in versione originale. Nel secondo CD sono contenuti quindici remix di altrettanti brani del gruppo. Esistono due versioni del brano Amerika.\nTracce.\nAll'interno del CD1 le tracce 3 e 4 sono scambiate rispetto a quanto indicato nel libretto.\nCuriosit\u00e0.\nNei crediti, \u00e8 scritto erroneamente \"Maria Di Donna in arte Mega\" anzich\u00e9 \"Meg\"."}
{"id": "1799201", "revid": "287204", "url": "https://it.wikipedia.org/wiki?curid=1799201", "title": "Lepilemur septentrionalis", "text": "Il lepilemure settentrionale (\"Lepilemur septentrionalis\" ) \u00e8 una specie di lemure recentemente scoperta, endemica del Madagascar.\nDistribuzione e habitat.\nLa specie occupa l'areale pi\u00f9 settentrionale di tutte le congeneri: \u00e8 diffusa infatti fra Antsiranana ed il fiume Irodo.\nPopola la foresta decidua secca, ma pu\u00f2 spingersi anche nella foresta sempreverde.\nDescrizione.\nDimensioni.\nMisura fino a 53\u00a0cm, di cui 25 di coda, per un peso di 0,8\u00a0kg circa: queste dimensioni ne fanno uno dei lepilemuri pi\u00f9 piccoli.\nAspetto.\nIl pelo \u00e8 uniformemente grigio, con tendenza ad inscurirsi sul collo e sulla testa e con sfumature brune nella zona dorsale.\nUna banda scura comincia sulla sommit\u00e0 del cranio e si ferma a met\u00e0 od a tre quarti del dorso, percorrendo la spina dorsale.\nRispetto alle altre specie di \"Lepilemur\", le orecchie di questi animali sono di dimensioni minori e puntano verso l'alto anzich\u00e9 lateralmente.\nComportamento.\nSi tratta di animali notturni e solitari, dalle abitudini arboricole.\nDurante il giorno, questi animali riposano in cavit\u00e0 del tronco di alberi morti od in nidi di foglie e liane che essi stessi si costruiscono, mentre di notte si muovono saltellando fra i rami con grande agilit\u00e0.\nOgni esemplare occupa un territorio di circa 0,03\u00a0km\u00b2, ossia dimensioni ridotte rispetto ai congeneri, ma tuttavia maggiori rispetto a quelle dei territori delle femmine, che misurano mediamente 0,018\u00a0km\u00b2.\nIl territorio del maschio, essendo pi\u00f9 grande, ingloba o si sovrappone a quello di pi\u00f9 femmine, con le quali si accoppier\u00e0 durante il periodo degli amori. Questi animali, soprattutto i maschi, sono estremamente territoriali nei confronti di individui dello stesso sesso: a differenza di molte specie congeneri, questi animali usano defecare sempre negli stessi luoghi, creando latrine che delimitano il territorio.\nAlimentazione.\nLa specie \u00e8 esclusivamente erbivora, in particolare si nutre di foglie, anche se sporadicamente integra la sua dieta con frutta e fiori. Per far fronte allo scarso valore energetico del proprio cibo, questa specie presenta ciecotrofismo, ossia ridigerisce le proprie feci per demolire la massima quantit\u00e0 possibile di cellulosa e convertirla in zuccheri semplici.\nRiproduzione.\nLa stagione riproduttiva va da aprile ad agosto: la gestazione dura 4-5 mesi, al termine dei quali viene dato alla luce un unico cucciolo che rimane con la madre per circa un anno, restando aggrappato al ventre della femmina e staccandosene solo quando quest'ultima deve nutrirsi.\nI giovani raggiungono la maturit\u00e0 sessuale attorno ai 18 mesi d'et\u00e0: la speranza di vita in cattivit\u00e0 per questi animali \u00e8 di circa 15 anni, per cui si ritiene che in natura raramente raggiungano i 10 anni di vita."}
{"id": "1799204", "revid": "287204", "url": "https://it.wikipedia.org/wiki?curid=1799204", "title": "Luis Marin", "text": ""}
{"id": "1799207", "revid": "484362", "url": "https://it.wikipedia.org/wiki?curid=1799207", "title": "New Zealand", "text": ""}
{"id": "1799208", "revid": "287204", "url": "https://it.wikipedia.org/wiki?curid=1799208", "title": "Jaime Castrillon", "text": ""}
{"id": "1799213", "revid": "287204", "url": "https://it.wikipedia.org/wiki?curid=1799213", "title": "Luis Hernandez", "text": ""}
{"id": "1799220", "revid": "1543377", "url": "https://it.wikipedia.org/wiki?curid=1799220", "title": "Twerton Park", "text": "Twerton Park, nato come Innox Park, \u00e8 un impianto calcistico di Bath, nella contea inglese di Somerset; prende il nome da Twerton, sobborgo cittadino.\n\u00c8 il terreno di gioco del e, dal 1999 al 2009, lo fu del ; per un periodo ospit\u00f2 anche i .\nLo stadio pu\u00f2 contenere 8800 spettatori ed ha 1006 posti a sedere; la sua architettura, che ben si armonizza con gli edifici attigui in stile vittoriano, lo fa considerare uno degli impianti pi\u00f9 raffinati del calcio non professionistico inglese."}
{"id": "1799238", "revid": "969415", "url": "https://it.wikipedia.org/wiki?curid=1799238", "title": "Enzio Enrique Serafini", "text": ""}
{"id": "1799242", "revid": "1573940", "url": "https://it.wikipedia.org/wiki?curid=1799242", "title": "Perca (zoologia)", "text": "Perca () \u00e8 un genere di pesci ossei dell'ordine dei Perciformi, che (cos\u00ec come la famiglia dei Percidae, cui il genere \u00e8 ascritto) prende il nome per l'appunto da questo genere.\nDistribuzione e habitat.\nLe tre specie ascritte al genere, conosciute col nome comune complessivo di persici, sono diffuse in gran parte delle acque dolci temperate del mondo, complice anche l'introduzione volontaria da parte dell'uomo. Il loro areale originario comprendeva il Nord America, l'Europa centrosettentrionale e parte dell'Asia occidentale. In Italia vive la specie \"Perca fluviatilis\" nota comunemente come persico reale o pesce persico, originaria delle regioni del nord ed introdotta anche in quelle centromeridionali ed insulari.\nQuesti pesci amano sostare nelle parti profonde dei fiumi e dei canali a corrente debole, delle anse fluviali ma \u00e8 nei laghi che trovano le perfette condizioni ambientali per il loro sviluppo e la loro moltiplicazione.\nDescrizione.\nL'aspetto generale \u00e8 quello di pesci robusti ma allo stesso tempo di forma allungata, ricoperti di scaglie ctenoidi. Possiedono due pinne dorsali, un'anteriore pi\u00f9 grande e spinosa, mentre la seconda, pi\u00f9 piccola \u00e8 sita a met\u00e0 strada fra la prima pinna dorsale e la coda. La bocca, tipica del predatore, \u00e8 larga e protrudibile.\nSi tratta di pesci di peso generalmente attestato attorno ai 2\u20133\u00a0kg: esemplari di tagli eccezionale crescono fino a 10\u00a0kg, ma si tratta di casi rarissimi; nel nostro Paese il persico reale specie raramente supera il chilogrammo e mezzo di peso.\nAlimentazione.\nQuesti pesci sono tutti predatori.\nPesca.\nQuesti pesci sono assai popolari fra i pescatori, che giudicano le loro carni assai saporite: per catturarli, vengono utilizzate generalmente le tecniche di \"spinning\" (che d\u00e0 ottimi risultati) e l'esca viva. L'estrazione dell'amo pu\u00f2 rivelarsi piuttosto problematica senza l'aiuto di forbici, poich\u00e9 questi voraci pesci tendono ad inghiottire profondamente l'esca.\nTassonomia.\nVengono generalmente riconosciute dalla maggior parte degli autori tre specie del genere \"Perca\":"}
{"id": "1799248", "revid": "1573940", "url": "https://it.wikipedia.org/wiki?curid=1799248", "title": "Lepilemur tymerlachsoni", "text": "Il lepilemure di Nosy Be o lepilemure di Hawk (Lepilemur tymerlachsoni ) \u00e8 un lemure notturno endemico del Madagascar, considerato in pericolo criticio di estinzione.\nDescrizione.\nDimensioni.\nMisura fino a 68\u00a0cm di lunghezza, pur rimanendo solitamente poco al di sopra del mezzo metro: di questi, fino a 27\u00a0cm spettano alla coda.\nAspetto.\nIl pelo \u00e8 uniformemente bruno-grigiastro, con sfumature rossastre nella parte superiore del dorso e biancastre nella parte ventrale. Sono presenti aree con leggere sfumature brune su spalle, zampe e coda. Sul dorso \u00e8 presente una banda nera che dalla nuca si interrompe a livello del posteriore.\nGli occhi, grandi e rossastri, e il muso sono avvolti da una mascherina grigio-nerastra. Le orecchie sono molto piccole, attaccate lateralmente rispetto al cranio e leggermente ripiegate a \"U\" rovesciata nella parte terminale.\nBiologia.\nComportamento.\nHa abitudini prevalentemente notturne. Trascorre le ore diurne all'interno di cavit\u00e0 nel tronco degli alberi.\nAlimentazione.\nSi tratta di animali prettamente erbivori che si nutrono di foglie, frutti e cortecce.\nRiproduzione.\nLa femmina da alla luce un solo piccolo per volta, in genere tra agosto e novembre.\nDistribuzione e habitat.\nLa specie \u00e8 endemica dell'isola di Nosy Be, dove popola le aree di foresta pluviale e decidua.\nTassonomia.\nGli esemplari di questa specie erano in passato attribuiti alla congenere \"Lepilemur dorsalis\", dalla quale sono stati segregati come specie a s\u00e9 stante nel 2006, in base a caratteristiche genetiche.\nConservazione.\nPer la ristrettezza del suo areale e la progressiva distruzione del suo habitat a causa della deforestazione, la \"IUCN Red List\" classifica \"Lepilemur tymerlachsoni\" come specie in pericolo critico di estinzione (\"Critically Endangered\").\nLa specie \u00e8 inserita nella Appendice I della Convenzione sul commercio internazionale delle specie minacciate di estinzione (CITES).\nParte del suo areale ricade all'interno della Riserva naturale integrale di Lokobe."}
{"id": "1799255", "revid": "2121138", "url": "https://it.wikipedia.org/wiki?curid=1799255", "title": "Distretto di Jung (Seul)", "text": "Jung () \u00e8 uno dei 25 \"gu\" (distretti) della citt\u00e0 di Seul, Corea del Sud. Si trova a nord del fiume Han, ed \u00e8 il centro storico della citt\u00e0.\nPanoramica.\nSituata nel cuore di Seul, Jung \u00e8 un'area al contempo antica e moderna. Qui si trovano numerosi centri commerciali e department store, cos\u00ec come centri di tradizione, com il Deoksugung e il Namdaemun.\nAltri luoghi di interesse sono la Cattedrale di Myeongdong, la N Seoul Tower e il torrente Cheonggyecheon, riportato alla luce dopo essere stato interrato negli anni '80."}
{"id": "1799256", "revid": "287204", "url": "https://it.wikipedia.org/wiki?curid=1799256", "title": "Wales", "text": ""}
{"id": "1799257", "revid": "71155", "url": "https://it.wikipedia.org/wiki?curid=1799257", "title": "Gruppi di Jimi Hendrix", "text": "Questa voce contiene l'elenco dei gruppi musicali di cui fece parte Jimi Hendrix, chitarrista statunitense.\nFonte.\nTutti i gruppi di Jimi Hendrix"}
{"id": "1799261", "revid": "1573940", "url": "https://it.wikipedia.org/wiki?curid=1799261", "title": "Lepilemur wrighti", "text": "Il lepilemure di Wright (\"Lepilemur wrighti\" ) \u00e8 una specie di lemure recentemente scoperta, endemica del Madagascar.\nDeve il nome della specie a Patricia Wright, studiosa e finanziatrice di progetti di ricerca in Madagascar.\nDescrizione.\nDimensioni.\nMisura 52\u201364\u00a0cm di lunghezza, pur rimanendo solitamente al di sotto dei 60\u00a0cm: di questi, poco meno della met\u00e0 vanno attribuiti alla coda.\nAspetto.\nIl pelo \u00e8 rosso-ruggine nella zona dorsale e giallo zolfo in quella ventrale. Sono presenti sfumature grigie sugli arti e sulla coda. Anche la testa \u00e8 color grigio scuro.\nLe parti nude del corpo (orecchie, mascherina attorno a occhi e muso, zampe, ano) sono rosate.\nGli occhi sono piccoli e di color rosso scuro.\nDistribuzione e habitat.\nLa specie \u00e8 diffusa nella zona sud-orientale dell'isola, e il suo areale ricade in gran parte all'interno della riserva speciale di Kalambatritra, nell'area compresa fra le sorgenti dei fiumi Mananara a est, Onilahy a ovest, e Mandrare a sud.\nPopola le zone di foresta pluviale pedemontana."}
{"id": "1799271", "revid": "969415", "url": "https://it.wikipedia.org/wiki?curid=1799271", "title": "Andr\u00e9 Emanuel Tedesco", "text": ""}
{"id": "1799273", "revid": "879070", "url": "https://it.wikipedia.org/wiki?curid=1799273", "title": "Muhabura", "text": "Il Monte Muhabura, conosciuto anche come Monte Muhavura, \u00e8 un vulcano spento nella catena dei Monti Virunga posto al confine tra Ruanda e Uganda. Con i suoi 4.127 metri sul livello del mare il Muhabura \u00e8 il terzo per altezza delle otto principali vette della catena montuosa, che \u00e8 parte della Rift Valley. Muhabura si trova in parte nel Volcanoes National Park in Ruanda e in parte nel Mgahinga Gorilla National Park in Uganda.\nIl nome Muhabura significa \"la Guida\" in lingua locale."}
{"id": "1799275", "revid": "1048993", "url": "https://it.wikipedia.org/wiki?curid=1799275", "title": "Natalia Oreiro", "text": "Biografia.\nNata il 19 maggio 1977, ha studiato recitazione a partire dagli otto anni e a dodici ha iniziato a fare provini per le pubblicit\u00e0. \u00c8 apparsa in pi\u00f9 di trenta spot pubblicitari, tra i quali quelli di marchi come Coca Cola e Pepsi. All'et\u00e0 di 16 anni si \u00e8 trasferita in Argentina, per perseguire la carriera di attrice. \nNel 1994 ha ottenuto il suo primo ruolo secondario nella serie \"Inconquistable corazon\"; successivamente ha preso parte a varie serie, tra le quali \"Dulce Ana\" e \"Top Model\". Nel 1997 arriva il suo primo ruolo da protagonista, nella telenovela \"Ricos y famosos\".\nL'anno seguente gira il suo primo film, \"Un argentino en New York\" (1998).\nA partire dal 1998 Natalia ha iniziato anche la sua carriera da cantante, pubblicando il suo primo disco (Natalia Oreiro), dal quale ha estratto il singolo Cambio dolor, diventato la sigla della sua successiva telenovela, \"Mu\u00f1eca brava\". L'intero disco \u00e8 stato colonna sonora della telenovela.\nPer la sua recitazione in \"Mu\u00f1eca brava\" Natalia \u00e8 stata candidata due volte (1998 e 1999) al Premio Mart\u00edn Fierro come miglior attrice protagonista, vincendo in una occasione. Nel gennaio del 2000 Natalia \u00e8 stata nominata \"celebrit\u00e0 dell'anno\" da E! Entertainment Television e ha continuato la sua carriera musicale pubblicando il suo secondo album, \"Tu veneno\".\nIl suo terzo album \"Turmalina\" \u00e8 stato realizzato nel 2002, in corrispondenza alla sua telenovela \"Kachorra\".\nNel 2003 ha preso parte al film \"Cleopatra\", una co-produzione tra Argentina e Spagna. A met\u00e0 del 2003 ha iniziato il suo tour musicale nell'Europa dell'est e in America Latina. Nel marzo 2004 ha iniziato le riprese della serie \"El deseo\".\nNel 2006 ha interpretato Esperanza Mu\u00f1oz, protagonista della telenovela \"Sos mi vida\", insieme a Facundo Arana, precedentemente suo compagno in \"Mu\u00f1eca brava\". Successivamente Natalia protagonizza \"Amanda O\", una telenovela pensata per internet e telefoni cellulari, e ha quindi girato tre film: \"M\u00fasica en espera\", \"Francia\" e \"Miss Tacuaremb\u00f3\".\nNel 2013 torna in tv, interpretando Aurora Andres nella serie \"Solamente vos\", insieme ad Adrian Suar, Lali Esp\u00f3sito e Mar\u00eda Eugenia Su\u00e1rez. Nel 2015 interpreta Ariana, una donna vittima di stupro in \"Entre canibales\". Nel 2016 torna sul grande schermo mettendosi nel panni della cantante Gilda nel film \"Gilda, no me arrepiento de este amor\", mentre nel 2018 interpreta Pilar nel film \"Re loca\".\nVita privata.\nDopo una relazione durata sei anni con l'attore Pablo Echarri, incontrato sul set di \"Inconquistable coraz\u00f2n\", il 31 dicembre 2001 ha sposato Ricardo Mollo, leader della rock band argentina \"Divididos\". Nel 2012, dopo 11 anni di matrimonio, \u00e8 diventata madre di un bambino."}
{"id": "1799278", "revid": "248115", "url": "https://it.wikipedia.org/wiki?curid=1799278", "title": "1 Cronache", "text": ""}
{"id": "1799279", "revid": "248115", "url": "https://it.wikipedia.org/wiki?curid=1799279", "title": "2 Cronache", "text": ""}
{"id": "1799282", "revid": "1543377", "url": "https://it.wikipedia.org/wiki?curid=1799282", "title": "Camavi", "text": "I Camavi furono una trib\u00f9 germanica della tarda antichit\u00e0 e dei secoli bui. Il loro nome venne citato per la prima volta nel I secolo, nel \"De origine et situ Germanorum\" di Tacito, sotto forma di trib\u00f9 germanica che, per buona parte della propria storia, abit\u00f2 la riva settentrionale del basso Reno, nella regione oggi nota come Hamaland. Hamaland \u00e8 la terra degli Hamavi, e per la precisione si trova nella provincia della Gheldria, nei Paesi Bassi. Tacito li posiziona a sud dei Frisoni.\nEtnonimo.\nLa pi\u00f9 probabile etimologia del nome lo fa derivare da \"*Ham-\", dal termine germanico \"haimaz\" (\"casa\"), dall'indoeuropeo \"*tkei-\", \"insediamento\", e dal suffisso germanico per i luoghi \"-heim*\". La forma \"ham-\", \"insediamento\", sembra derivare dal Germanico del Nord, da cui derivano la lingua olandese e la lingua francese. Il suffisso \"-avi\", aggettivante, in seguito si trasform\u00f2 in \"-au\" segnalando i nomi dei luoghi. In questo senso Camavi significherebbe \"uomo degli insediamenti\" o \"coloni\". Quando, ed in che senso, lo furono \u00e8 un dato perso nella preistoria.\nStoria.\nOrigini.\nSecondo Tacito (35) i Camavi entrarono nelle terre dei Bructeri. I Bructeri non abitavano pi\u00f9 quella zona, e Tacito non descrive i dettagli:\nDal momento che questi vicini divennero in seguito i Franchi Sali, l'\"accordo\" citato \u00e8 il primo trattato tra di loro.\nQuesto passaggio di Tacito solleva un dubbio: se Hamaland era l'antico territorio dei Bructeri, dove erano stanziati i Camavi in precedenza? Una possibile risposta \u00e8 che occupavano le pianure costiere del nord (i Germani tendevano a migrare da nord a sud). Numerosi insediamenti prendono da loro il nome di Hamm, tra cui forse l'attuale citt\u00e0 di Amburgo. Il nome sarebbe un derivato del corrispondente tedesco di Camavi.\nRisalita del Reno.\nGli Annales di Tacito raccontano una storia apparentemente contraddittoria (13.55). Per tenere occupati i soldati Romani della Germania inferiore, i loro comandanti li spedirono nelle terre inabitate oltre il Reno a lavorare su un canale. A causa di una disputa con i comandanti Romani della Gallia Belgica, i soldati vennero ritirati, ma i Frisoni mandarono uomini ad occupare quelle terre. Gli Ampsivari ne approfittarono. Reclamarono la terra occupata dai Camavi, seguiti dai Tubanti e dagli Usipeti. Perch\u00e9 le terre dei Camavi si erano liberate? Sappiamo che in seguito vi tornarono sotto forma di Franchi.\nTolomeo ci risponde indirettamente. In \"Geografia\" (2.10) dice che i \"Kamauoi\" (latinizzato in \"Camavi\") erano vicini dei Cherusci, che nell'opera di Tacito si trovano in Bassa Sassonia nei pressi di Hannover, o forse in Turingia e in Anhalt. Apparentemente alcuni Camavi lasciarono la loro terra per risalire il fiume.\nDue altri popoli citati da Tolomeo usano il nome *haimaz: si tratta dei Chemi e dei Banochemi. Queste trib\u00f9 si trovavano in quella che poi \u00e8 diventata la Germania Superiore. Non c'\u00e8 motivo per supporre che si trattasse dei Camavi. Tolomeo li tratta come popoli distinti.\nTacito racconta che Camavi ed Angrivari emigrarono nei territori dei Bructeri, dopo averli cacciati e totalmente annientati, in alleanza con altre popolazioni vicine, che lo scrittore latino ringrazia per \u00ab\"offrire diletto allo sguardo romano\"\u00bb, senza che Roma dovesse intervenire. Dei Bructeri caddero pi\u00f9 di 60.000.\nRelazione con i Franchi Sali.\nAlla loro ricomparsa, i Camavi si trovano insieme ai Sali. In qualche momento successivo a Tolomeo la terra che una volta era lo Zuider Zee, ora parte dei Paesi Bassi, venne occupata da un popolo chiamato Sali (\"popolo d'acqua salata\"). Non c'\u00e8 dubbio che si tratti di un semplice cambio di nome, scelta loro o di qualche altro popolo. Probabilmente erano formati sia da Camavi sia da Frisoni, con l'aggiunta di alcuni pirati Batavi. Divennero un gruppo etnico distinto ed iniziarono ad abbandonare la regione, diventando fastidiosi per i Romani. Quasi sempre vengono narrati insieme ai Camavi.\nIl nome di Franchi venne assegnato ai Sali fin dal loro debutto nella storia. Il \"Panegyrici latini\", una serie di dodici elogi agli imperatori romani, descrive gli sforzi di Costanzo Cloro, padre di Costantino il Grande, per pacificare i Franchi, tenuti distinti dai Camavi. Questi Panegyrici sono spesso attribuiti ad Eumenio, magister memoriae (segretario privato) di Costanzo.\nConflitto con gli ultimi imperatori romani.\nAlla fine del III secolo Costanzo, come descritto nei Panegyrici, ritenne necessario rimuovere i Franchi dal Belgio. Ci prov\u00f2 pi\u00f9 volte ma dovette indietreggiare. Lasciando sul posto i Franchi, deport\u00f2 i soldati catturati ed i loro sottoposti, chiamati laeti, sulle terre inabitate della Burgundia, dove servirono l'esercito romano e lavorarono la terra. Sappiamo che i Camavi erano tra loro perch\u00e9 esiste un insediamento (Ch)amavorum. In seguito questi Franchi raggiunsero gli apici della gerarchia militare, arrivando a comandare l'esercito romano sul Reno.\nInfine alcuni Romani consideravano i Camavi dei Franchi. Sulla Tavola Peutingeriana, databile al IV secolo, si trova una breve nota scritta a nord del Reno,\nI Camavi apparvero anche nella \"Notitia dignitatum\" del V secolo sotto forma di unit\u00e0 militare. Molto prima, comunque, vengono citati anche in una lettera di dell'imperatore Flavio Claudio Giuliano (361-363) agli Ateniesi, in cui l'imperatore sostiene di aver obbligato i Sali a firmare la pace, e di aver spinto i Camavi fuori dalla Gallia.\nL'intera storia viene raccontata da Ammiano Marcellino (17.8-9). Le due trib\u00f9 sapevano di essere dove non avrebbero dovuto stare, ma apparentemente speravano di non dover combattere. Quando Giuliano vi si avvicin\u00f2, essi risposero mandando degli emissari e proponendo un trattato di pace in cambio dell'impegno a tornare nelle loro terre e a non lasciarle pi\u00f9. Giuliano li tranquillizz\u00f2 ma senza risposte ufficiali, segu\u00ec in segreto gli emissari fino al loro esercito, e lo attacc\u00f2 di sorpresa. Alcuni dei Camavi vennero uccisi, altri incatenati, ed il resto fugg\u00ec fino alle loro case, mandando altri emissari per discutere con Giuliano. Questa volta la pace venne accettata. I Camavi avrebbero dovuto pagare un tributo in grano, ma probabilmente non venne mai fatto, a causa di altri problemi incontrati dai Romani.\nScomparsa.\nLa vita dei Camavi continu\u00f2. Abbiamo una citazione della loro lingua nella Legge salica del V secolo, un codice di leggi redatto dai Sali stessi. Su un manoscritto si trovano testi in Antico Sassone. Ai tempi di Tacito pu\u00f2 essere esistita una divisione sociale tra \"alti\" e \"bassi\". Anche Gregorio di Tours cita i Camavi tra i Franchi. Il nome e l'unit\u00e0 si dimostrarono insolitamente duraturi, visto che il Lex Chamavorum Francorum \u00e8 noto gi\u00e0 nel IX secolo, ed era ancora ufficiale sotto a Carlo Magno. Dopodich\u00e9 se ne andarono dalla loro provincia, integrandosi in altre popolazioni dei Paesi Bassi. La vita di questo popolo si concluse in Europa Occidentale."}
{"id": "1799284", "revid": "260676", "url": "https://it.wikipedia.org/wiki?curid=1799284", "title": "Gesso (roccia)", "text": "Tra le rocce sedimentarie di origine chimica, appartenente alla classe delle evaporiti, vi sono quelle gessose, formate prevalentemente dall'omonimo minerale, depostosi sotto forma di solfato di calcio biidrato (CaSO4 \u00b7 2H2O), quasi sempre in strati di spessore da decimetrico a metrico, con talvolta intercalazioni di piccoli livelli di argilla e o di marna.\nGiacitura.\nQueste rocce di gesso si presentano solitamente in formazioni stratificate con inserti di argille, spesso caratterizzate dalla presenza di cristalli grossolani, trasparenti e talvolta geminati a ferro di lancia.\nLe variet\u00e0 pi\u00f9 pregiate di questa litologia, sono utilizzate con materiale lapideo ornamentale ed \u00e8 chiamata selenite, in riferimento al colore biancastro che ricorda quello lunare.\nUn'altra variet\u00e0 di queste rocce \u00e8 l'alabastro gessoso, detto anche orientale, costituito da gesso compatto, microcristallino, di colore bianco-avorio, giallo chiaro o anche verdino, di facile lavorabilit\u00e0.\nDistribuzione.\nNumerose sono le localit\u00e0 nel mondo con affioramenti di rocce sedimentarie associate a depositi di gesso. I maggiori depositi sono associati a rocce del Permiano e del Trias, in Germania. Risalenti al Terziario, invece, in Francia (bacino di Parigi) e in Italia. Altri depositi gessosi di origine sedimentaria si trovano nella regione di Salisburgo, in Austria e nelle regioni di Wieliczka e Bochnia, in territorio polacco, dove si accompagnano a depositi salini. Cospicui depositi di gesso nelle formazioni del Permiano si trovano nella regione del Bachkir, in Turkmenistan. Infine, associati ad anidrite e banchi di sale in vari depositi degli USA.\nIn Italia gli affioramenti di rocce gessose si trovano in sedimenti triassici in Val Camonica, Val Trompia nel dominio del Sudalpino, in tutto l'Appennino ed in particolare nell'Appennino tosco-emiliano, nell'Appennino umbro-marchigiano ed in Sicilia, luoghi dove affiora la formazione gessoso-solfifera, a questa formazione sono associate anche le cave di gesso presenti in Piemonte in provincia di Asti e Torino.\nUsi.\nIndustrialmente questa roccia \u00e8 utilizzate in vari settori:"}
{"id": "1799285", "revid": "228587", "url": "https://it.wikipedia.org/wiki?curid=1799285", "title": "S\u00e9bastien Truchet", "text": "Era anche esperto di idraulica e tipografia e a lui si devono svariate invenzioni.\nBiografia.\nJean Truchet, noto con il nome religioso di Padre S\u00e9bastien, nacque nel 1657 a Lione ed a diciassette anni entr\u00f2 nell'Ordine del Carmelo. Si form\u00f2 alla scuola di Nicolas Grollier de Servi\u00e8re a Lione, che ai tempi era un oggetto di curiosit\u00e0 per viaggiatori e stranieri.\nNel 1692 fu uno dei quattro scienziati incaricati dal Ministro Jean-Baptiste Colbert di compilare la \"Description des M\u00e9tiers\", un compendio di arti e mestieri; gli altri scienziati erano Jean-Paul Bignon (capo della commissione), Jacques Jaugeon, e Gilles Filleau des Billettes.\nNel 1699 Truchet fu eletto \"membro onorario\" dell'Acad\u00e9mie fran\u00e7aise.\nLa sua fama fu tale che quando nel 1717 Pietro il Grande visit\u00f2 la Francia, and\u00f2 a trovare Padre S\u00e9bastien e volle bere nel suo stesso bicchiere.\nTruchet mor\u00ec il 5 febbraio 1729, mentre la \"Description des M\u00e9tiers\" era ancora incompleta.\nFontenelle scrisse Il suo elogio.\nContributi.\nCome tipografo cur\u00f2 nella Description des M\u00e9tiers la proporzione delle lettere del carattere \"Roman Du Roi\" (noto anche come carattere di Grandjean), da cui discende direttamente il \"Times New Roman\" ed al quale s'ispirarono Pierre Simon Fournier, i Didot e Giovanni Battista Bodoni. Si tratta del primo studio scientifico di una certa portata sui caratteri tipografici, ed \u00e8 anche alla base del concetto di punto tipografico (la cui prima definizione si deve al tipografo francese Pierre Simon Fournier nel 1737).\nCome esperto di idraulica ha progettato gran parte dei canali francesi.\nDella sua attivit\u00e0 di inventore ricordiamo meridiane, armi e strumenti per trapiantare alberi di una certa dimensione, utilizzati nel parco di Versailles. Ha costruito una rampa per la caduta dei gravi utilizzando un paraboloide.\n\u00c8 stato in grado di scoprire i meccanismi di orologi che Carlo II d'Inghilterra aveva regalato a Luigi XIV, ottenendo in ricompensa da Colbert una pensione di 600 Lire.\nCome matematico e designer ha studiato il riempimento di aree con un singolo elemento che possa essere affiancabile ruotandolo nelle quattro direzioni principali, dando origine alle omonime tassellature.\nTassellature di Truchet.\nLe tassellature di Truchet sono state descritte nel 1704 in un trattato intitolato \"Memoir sur les Combinaisons\", e sono state rese popolari nel 1987 da Cyril Stanley Smith\nPrendendo come elemento di base, ad esempio:\nCoperture del piano effettuate con un motivo del genere sono simili alle seguenti.\nSecondo uno schema:\nCon una disposizione casuale:\nDal punto di vista matematico questo \u00e8 il tema centrale. Da un punto di vista artistico se cambiamo la prima forma elementare con una pi\u00f9 complessa, possiamo ottenere delle combinazioni molto piacevoli. Ad esempio utilizzando il motivo seguente:\nOtteniamo una copertura del piano di questo tipo:\nFournier nel riprendere il lavoro di Truchet ha proposto una serie di motivi alternativi:\nCon cui otteniamo:\nA titolo di curiosit\u00e0 ricordiamo che il pi\u00f9 semplice dei labirinti pu\u00f2 essere ottenuto usando come motivo un quadrato bianco con la diagonale nera:\nRiempimenti di Truchet sono stati utilizzati per piastrelle, pavimentazioni, tarsie, retro di tarocchi, carte da parati ed in altri contesti.\nSono moltissimi i software per generare coperture con una disposizione casuale e ci sono anche dei giochi da tavolo basati su questa affascinante parte del lavoro di Truchet."}
{"id": "1799290", "revid": "16444535", "url": "https://it.wikipedia.org/wiki?curid=1799290", "title": "Inteligand", "text": ""}
{"id": "1799296", "revid": "324143", "url": "https://it.wikipedia.org/wiki?curid=1799296", "title": "Kapfenberger Sportvereinigung", "text": "Il Kapfenberger Sportvereinigung, chiamato comunemente \"Kapfenberger SV\", \"Kapfenberger\", \"Kapfenberg\" o con la sigla \"KSV\", \u00e8 una societ\u00e0 polisportiva austriaca di Kapfenberg, in Stiria. Essa \u00e8 principalmente conosciuta per la sezione calcistica, la quale milita in Erste Liga, la seconda serie del campionato austriaco di calcio.\nFondato nel 1919 come \"Kapfenberger SC\", ha assunto la denominazione attuale il 23 marzo 1947. Le altre sezioni del club sono di pallamano, sci, hockey su ghiaccio e tennis tavolo.\nStoria.\nIl 4 settembre 1919 fu fondato il Kapfenberger Sportclub, che gi\u00e0 nel 1922 milita nella 1. Klasse, massima categoria della Steirischen Fu\u00dfball-Verband; conquista anche la coppa regionale. Con il primo trofeo della sua storia, la squadra biancorossa inizia una veloce scalata alle vette del calcio regionale e, nel 1925, disputa la finalissima per il titolo contro lo Sturm Graz. L'anno seguente ottiene il miglior piazzamento in 1. Klasse, con il 3\u00ba posto finale; nel 1941 disputa gli spareggi per l'ammissione alla Gauliga.\nGli anni della seconda guerra mondiale sono i pi\u00f9 prolifici per i \"falken\" che, dopo aver vinto due coppe della Stiria nel 1939-1940 e 1940-1941, conquistano due titoli regionali consecutivi (1941-1942 e 1942-1943). Una nuova serie di spareggi per la promozione nella Gauliga si conclude a favore del Markersdorf/Pielach solo per differenza reti. Il periodo positivo del club prosegue anche dopo la guerra.\nIl club fu rifondato il 23 marzo 1947 come Kapfenberger Sportvereinigung, con sezioni di pallamano, sci e tennis tavolo. Pi\u00f9 tardi verr\u00e0 inaugurata anche una squadra di hockey su ghiaccio, il \"KSV Eishockeyklub\". Nel 1954 il Kapfenberger vinse il campionato di Staatsliga B, conquistando la promozione in Staatsliga A per la prima volta nella storia. Il club vinse il campionato di seconda divisione (ormai Regionalliga) anche nel 1960-1961, 1962-1963 e 1973-1974. La squadra trascorse quasi tutti gli anni ottanta in 2. Division.\nSuccessivamente, il Kapfenberger rimase a lungo in Landesliga e Regionalliga e solo nel 2002-2003 fu nuovamente promosso in Erste Liga. Nel 2005 fu vicecampione dietro al Ried, sfiorando la promozione in Bundesliga. Nel 2006-2007 arriv\u00f2 penultimo e avrebbe dovuto retrocedere in Regionalliga ma, a causa del ritiro della licenza professionistica a Grazer AK e Admira Wacker M\u00f6dling, il club pot\u00e9 restare in Erste Liga. L'anno seguente arriv\u00f2 sorprendentemente al primo posto venendo promosso in Bundesliga con tre giornate d'anticipo.\nIl 9 luglio 2008 il KSV gioc\u00f2 la sua prima partita nel massimo campionato nazionale da 41 anni a quella parte. Il campionato 2008-2009 \u00e8 stato un susseguirsi di alti e bassi ma, con la vittoria sull'Austria K\u00e4rnten del 9 maggio 2009, i \"falchi\" hanno conquistato la matematica certezza della permanenza in Bundesliga con tre turni d'anticipo. La squadra ha concluso il campionato all'8\u00ba posto finale.\nNella stagione 2009-2010 arriv\u00f2 un'altra salvezza, grazie al 9\u00ba posto finale. I bianco-rossi si confermarono in Bundesliga anche nella stagione seguente, ancora al penultimo posto. Al termine della stagione 2011-2012, chiusa al 10\u00ba posto, il club \u00e8 retrocesso in Erste Liga. Nel suo primo anno in cadetteria, dopo aver occupato a lungo le posizioni di bassa classifica, ha concluso al 5\u00ba posto. La societ\u00e0 ha deciso di assumere Kurt Russ come nuovo allenatore, dandone notizia il 5 giugno 2013.\nColori e simbolo.\nI colori sociali del club sono il bianco ed il rosso.\nIl simbolo caratteristico \u00e8 un falco.\nStadio.\nIl Kapfenberger SV gioca le partite casalinghe al Franz Fekete Stadion, inaugurato nel 1950 e capace di spettatori.\nRosa 2020-2021.\n\"Aggiornata al 6 ottobre 2020\""}
{"id": "1799307", "revid": "1494169", "url": "https://it.wikipedia.org/wiki?curid=1799307", "title": "Pedone", "text": ""}
{"id": "1799309", "revid": "84184", "url": "https://it.wikipedia.org/wiki?curid=1799309", "title": "National League of Professional Baseball Clubs", "text": "La National League of Professional Baseball Clubs, o pi\u00f9 semplicemente la National League (NL) \u00e8 la pi\u00f9 vecchia delle due leghe che formano la Major League Baseball, e la lega pi\u00f9 antica al mondo per quanto riguarda gli sport di squadra professionistici.\nFondata il 2 febbraio del 1876, \u00e8 soprannominata \"\"Senior Circuit\" per sottolineare la maggiore anzianit\u00e0 rispetto all'altra lega, la AL, detta \"Junior Circuit\"\". Le due leghe si accordarono a partire dal 1903 per disputare le World Series tra le due rispettive vincitrici e, con l'eccezione del 1904 e del 1994, si incontrano ancora ogni anno.\nI campioni in carica della National League sono i Los Angeles Dodgers, che hanno sconfitto durante la National League Championship Series 2020 gli Atlanta Braves 4-3.\nStoria.\nPrimi anni.\nNella seconda met\u00e0 dell'800, l'associazione pi\u00f9 importante nel panorama del baseball nordamericano era la National Association of Professional Base Ball Players, che stava attraversando un periodo di profonda crisi economica e di prestigio. L'allora presidente dei Chicago White Stockings, desideroso di una lega forte e ben radicata nelle grandi citt\u00e0, avvi\u00f2 un progetto parallelo alla NAPBBP, contattando personalmente le varie franchigie allora esistenti. Il 2 febbraio del 1876 fond\u00f2 la National League, il cui nucleo iniziale era di otto squadre:\nLa fondazione della NL segn\u00f2 la fine della NAPBBP, e l'avvento di una nuova era per il baseball professionistico.\nFino al 1962.\nLa lega cos\u00ec formatasi oper\u00f2 senza sostanziali cambiamenti per pi\u00f9 di mezzo secolo. Nel 1891 la American Association, nata come rivale della NL, si fuse con questa. Arrivando cos\u00ec alla quota di 12 squadre, per circa dieci anni fu l'unica lega di baseball professionistico ad operare negli states. Nel 1900 si decise per un ridimensionamento del numero di franchigie, che si ridussero ad otto con l'esclusione di quattro citt\u00e0; tre di queste - insieme ad altre - nel 1901 fondarono l'American League, dichiarandosi ufficialmente una seconda major league. L'accordo fu siglato nel 1903, dopo un'iniziale ostilit\u00e0 della NL.\nFino al 1962 non vi furono grandi cambiamenti, se si escludono i vari spostamenti da una citt\u00e0 all'altra delle franchigie; si possono citare i pi\u00f9 importanti, quello dei Brooklyn Dodgers a Los Angeles e quello dei New York Giants a San Francisco, in un'ottica di apertura verso ovest della lega.\nL'era dell'espansione.\nPer contrastare la progressiva affermazione delle altre leghe, la NL inizi\u00f2 una politica di apertura ad altre squadre. Il 1962 vide il numero delle franchigie arrivare a 10 con l'arrivo dei New York Mets e degli Houston Colt. 45s, poi diventati Houston Astros. Nel 1969 con l'aggiunta di altre due squadre (San Diego Padres e Montreal Expos) si arriv\u00f2 a 12. Negli anni novanta si giunse a quota 16 squadre attraverso la creazione dei Colorado Rockies, dei Florida Marlins, degli Arizona Diamondbacks, e l'affiliazione dei Milwaukee Brewers, provenienti dalla AL. Nel 1994 le squadre sono state divise in tre divisions geografiche (East, West e Central).\nA partire dal 1997 i calendari della regular season ospitano partite tra squadre della NL e della AL. Le regole adottate in ogni partita sono quelle della lega della squadra di casa.\nDal 2013 con il passaggio degli Houston Astros alla American League le squadre della NL si riducono a 15.\nRegolamento.\nLa pi\u00f9 importante diversit\u00e0 regolamentare con l'altra major statunitense consiste nella impossibilit\u00e0 di utilizzo del cosiddetto battitore designato. Questi \u00e8 un giocatore che, durante i turni di battuta della sua squadra, batte invece del lanciatore. La regola \u00e8 adottata dalla maggior parte di leghe baseball di tutto il mondo, con le eccezioni pi\u00f9 celebri proprio nella National League e nella Central League giapponese.\nNational League Championship Series.\nA partire dal 1969 la National League organizza una serie di playoff per determinare la vittoria del pennant. Prima di quell'anno, la squadra vincente era semplicemente quella con un miglior record di vittorie-sconfitte."}
{"id": "1799313", "revid": "767487", "url": "https://it.wikipedia.org/wiki?curid=1799313", "title": "Born from Pain", "text": "I Born From Pain sono un gruppo punk hardcore/metalcore con influenze thrash metal, proveniente dai Paesi Bassi e formatosi nel 1997,\nBiografia.\nHanno fatto tour in tutta Europa, negli Stati Uniti e in Giappone, suonando con gruppi del calibro degli Hatebreed, dei Madball, degli Zero Mentality, dei Six Feet Under, dei Soulfly e degli Agnostic Front. Nel marzo del 2007 il frontman Che ha lasciato la band per motivi personali, venendo rimpiazzato temporaneamente da Carl Schwartz, leader dei First Blood, e Scott Vogel dei Terror.\nLa band in seguito ha trovato un nuovo cantante, Kevin Otto degli End Of Days, gruppo tedesco deathcore, ma quest'ultimo viene sostituito per problemi alla voce dal bassista Rob Franssen, che per evitare la dualit\u00e0 del suo ruolo, preferisce lasciare il basso, il quale verr\u00e0 successivamente impugnato da Andries Beckers e poi da Pete Gorlitz."}
{"id": "1799315", "revid": "767487", "url": "https://it.wikipedia.org/wiki?curid=1799315", "title": "Claudio Medaglia", "text": "Carriera.\nAutore e vignettista satirico italiano, ma anche artista raffinato, ha attraversato la seconda met\u00e0 del '900 con il sorriso sulle labbra, prima di ritirarsi per molti anni in un ostinato riserbo.\nAttivo a Roma sin dagli anni '30 fu collaboratore de Il travaso delle idee, di Il Giornalino, de La Settimana Enigmistica.\nDopo la guerra si getta nell'impegno politico pubblicando vignette, strisce e illustrazioni su testate politiche e di costume del PCI (da Giovent\u00f9 Comunista a l'Unit\u00e0). Inizier\u00e0 poi a collaborare alle pagine satiriche di \"Paese Sera\" con pseudonimi sempre diversi. Di grande fascino la sua produzione \"seria\" (anni '60), che lo vide creare poche ma preziose tavole in bianco e nero, basate su un uso virtuosistico del pennino a china (per questo detti \"Ricciarelli\")."}
{"id": "1799322", "revid": "1305772", "url": "https://it.wikipedia.org/wiki?curid=1799322", "title": "Madonna della Stella", "text": ""}
{"id": "1799337", "revid": "262457", "url": "https://it.wikipedia.org/wiki?curid=1799337", "title": "Rinzai Zen", "text": ""}
{"id": "1799339", "revid": "767487", "url": "https://it.wikipedia.org/wiki?curid=1799339", "title": "Alejandro Demar\u00eda", "text": "Carriera.\nHa giocato nel Corinthians e poi nella Lazio. Fu il primo giocatore della squadra capitolina a segnare una tripletta nel derby di Roma: la partita si disput\u00f2 l'11 marzo 1934 e port\u00f2 i \"biancocelesti\" ad un clamoroso pareggio, da 3-0 a 3-3. In totale ha segnato 5 gol nella stracittadina (cos\u00ec come Tommaso Rocchi, due in meno rispetto a Silvio Piola, autore di 7 reti nel derby romano con la maglia della Lazio)."}
{"id": "1799340", "revid": "30445", "url": "https://it.wikipedia.org/wiki?curid=1799340", "title": "Gesso (mineralogia)", "text": ""}
{"id": "1799344", "revid": "46291", "url": "https://it.wikipedia.org/wiki?curid=1799344", "title": "Malus \u00d7 arnoldiana", "text": "Malus \u00d7 arnoldiana \u00e8 un grande arbusto appartenente alla famiglia delle Rosacee."}
{"id": "1799346", "revid": "1522738", "url": "https://it.wikipedia.org/wiki?curid=1799346", "title": "Agenzia Alfa", "text": "Agenzia Alfa \u00e8 un'organizzazione immaginaria presso cui lavora Nathan Never, il protagonista dell'omonimo fumetto Bonelli.\nStoria.\nLa nascita dell'Agenzia Alfa.\nNel futuro di Nathan Never, il proliferare del crimine ha portato a promulgare il \"Callaghan Act\", in cui vengono istituite le agenzie di vigilanza, corpi di polizia privati facenti le stesse funzioni della polizia pubblica.\nReiser, ai tempi giovane imprenditore nel campo della musica, fonda l'Agenzia Alfa, in cui decide di assumere individui dal passato burrascoso che vedano nel loro nuovo lavoro un'occasione di riscatto. Per questo motivo, il primo agente ad essere reclutato \u00e8 Legs Weaver, ex-galeotta, accusata di aver ucciso il proprio marito, seguita a breve da Nathan Never, che ai tempi si era rifugiato in un monastero Shaolin sulla stazione orbitale di Tersicore. Reiser infatti comunica a Nathan che sua figlia Ann \u00e8 stata ritrovata, \u00e8 diventata autistica e che lui ne ha perso la potest\u00e0. Ann soggiorna adesso nel Synclair Asylum e Nathan, per pagarne la costosa retta, deve accettare di tornare a fare il poliziotto.\nA breve, le file degli Agenti Alfa di classe A (ossia i migliori) si allargano: prima con Jack O'Ryan, figlio segreto di Aristotele Skotos (villain della serie, criminale e predicatore religioso) che diventa in questa prima fase abituale compagno di indagini di Nathan, alternandosi con Legs. A breve seguiranno le due sorelle Frayn, April e May Frayn, ex ladre di opere d'arte. La prima, dopo un'avventura con Nathan, si lega sentimentalmente a Jack, mentre la seconda inizia una travagliata storia con Legs. Diventa agente Alfa anche Link, un androide dotato privato delle tre leggi della robotica e quindi in grado di sviluppare una personalit\u00e0 quasi umana (graficamente ispirato al Data di Star Trek). Entrano poi a far parte dell'Agenzia Al Goodman, padre di una numerosa famiglia che, seppur sempre citata negli albi, rimane nascosta al pubblico per diversi anni, e Andy Havilland, cinico e spietato, che inizialmente rappresenta l'antitesi di Nathan, che lavora anteponendo etica, coscienza e senso della giustizia a tutto il resto, mostrandosi agente dalla pistola facile e spesso in preda a forti impulsi violenti.\nSede dell'Agenzia \u00e8 l'ultimo piano del primo Alfa Building, locato al sesto livello cittadino, sotto il quale si trovano, tra i vari servizi, un museo e un negozio di oggetti antichi, gestito dal robot Mac.\nI servizi offerti dall'Agenzia Alfa sono molto costosi, indirizzati quindi ad una certa categoria di clientela. In questa prima fase, i legami tra Agenzia Alfa e politica sono molto scarni o comunque non manifestati esplicitamente. \nDopo il numero 70, l'organico dell'Agenzia comincia a modificarsi: Jack O'Ryan e April Frayn sono dispersi nello spazio sull'Asteroide Argo, mentre entrano nell'Agenzia Luke Sanders, ex militare che ha collaborato con l'Agenzia Alfa in occasione della Saga di Atlantide, e Branko, un ex terrorista mutato che decide di continuare la sua lotta per i diritti dei mutati senza pi\u00f9 uscire dai limiti della legge.\nLa Saga Alfa.\nLa Saga Alfa ha posto le basi alle grandi modifiche tuttora in corso nella continuity neveriana, rivoluzionando completamente la struttura dell'Agenzia Alfa. Nel corso della saga, gli agenti Alfa scoprono che Edward Reiser aveva fondato l'agenzia mediante l'appoggio e i finanziamenti parte di un gruppo paramilitare (comandato da Mr. Alfa, come si scoprir\u00e0 ne 'Il Patto', albo numero 104). Tutte le scoperte scientifiche in cui si sono imbattuti gli agenti Alfa sono state messe a disposizione di Mr. Alfa, che le ha utilizzate senza alcun rispetto di etica e morale. Gli agenti infatti scoprono di essere stati clonati e che i loro cloni, cresciuti seguendo il processo di clonazione accelerata del prof. Odaka e in possesso dei ricordi degli originali, sono usati come carne da macello. Nel frattempo, Reiser viene rapito da un gruppo terroristico, l'Agenzia viene commissariata dal Consiglio di Sicurezza e gli agenti, con i loro cloni, vengono spediti ai livelli bassi dell'Alfa Building per affrontare Mr. Alfa. Nel corso dello scontro, tutti i cloni vengono uccisi e anche Mr. Alfa viene dato per morto, ma l'Alfa Building esplode lasciando al suo posto solo macerie.\nLa nuova Agenzia Alfa.\nDopo la saga Alfa, Reiser \u00e8 dato per morto e i misteri inerenti alla nascita dell'agenzia sono venuti alla luce. A capo dell'Agenzia c'\u00e8 ora Solomon Darver, nominato dal Consiglio di Sicurezza (a capo del quale c'\u00e8 Nadia Galya, sua amica) che intende usare l'Agenzia come braccio armato al suo servizio: l'Agenzia Alfa si trova invischiata in vicende strettamente collegate alla politica e ai giochi di potere. \nAl posto del vecchio palazzo, \u00e8 sorto un nuovo Alfa Building, dotato di tutti i pi\u00f9 moderni strumenti tecnologici. Nell'agenzia viene reintegrato Sigmund Baginov, che era allontanato dopo la scoperta dei segreti che Reiser condivideva con lui, e vengono inserite le tre gemelle Ross, Harmony, Symphony e Melody, tre pilote eccezionali in grado di pilotare al meglio qualsiasi veicolo. Oltre ai casi ordinari, le vicende pi\u00f9 strettamente legate all'Agenzia Alfa seguono due filoni: il primo \u00e8 la catena di eventi che portano alla guerra contro le stazioni orbitanti, in cui l'Agenzia sventa un tentativo di colpo di Stato da parte delle alte gerarchie militari e in cui i Pretoriani prendono possesso del pianeta Marte. Nel corso di questi eventi, gli agenti Alfa scoprono che Mr. Alfa \u00e8 ancora in vita. D'altra parte, l'identit\u00e0 di Darver, che Nathan aveva immediatamente sospettato essere in realt\u00e0 lo stesso Reiser, viene svelata dallo stesso capo dell'agenzia, che ammette di essere Reiser, come conferma il confronto del suo Dna con quello di Reiser conservato nella banca dati dell'Agenzia. Il problema \u00e8 che il Dna coincide anche con quello del presunto cadavere di Reiser ritrovato subito dopo la saga Alfa. Si scopre in realt\u00e0 che il vero Solomon Darver era un procuratore corrotto sulla stazione di Urania, ma il mistero sulla vera identit\u00e0 del capo dell'agenzia non \u00e8 ancora stato svelato. Allo scoppio della guerra contro le stazioni orbitanti, agli agenti Alfa vengono assegnati incarichi per conto del Consiglio di Sicurezza, ad eccezione di Al Goodman (che lascer\u00e0 l'agenzia alla fine della guerra) e di Andy Havilland, malato, che passer\u00e0 al servizio di Mr. Alfa, unico in grado di fornirgli le medicine in grado di tenerlo in vita. Alla fine della guerra l'Alfa Building \u00e8 rimasto in piedi nonostante la caduta di uno spezzone di Urania grazie al suo scudo protettivo, mentre il resto della Citt\u00e0 \u00e8 allo sfacelo. Le file dell'Agenzia sono decimate: oltre ad Havilland e a Goodman, anche Legs abbandona l'agenzia dopo un litigio con Darver, mentre le gemelle Ross e Luke Sanders sono morti su Urania. L'Agenzia, con la morte di Galya, ha perso i suoi appoggi politici, cos\u00ec Darver si avvicina ad Elania Elmore, nuovo capo del Consiglio di Sicurezza, con la quale inizia una proficua collaborazione politica (e pi\u00f9 recentemente anche una storia sentimentale). Nell'agenzia vengono inseriti Nicole Bayeux e Thorwald Hoeg, che gi\u00e0 collaborava con l'Agenzia. Entrambi per\u00f2 hanno una breve carriera: Thorwald rimane intrappolato sul pianeta Arret nella sua prima missione ufficiale, mentre Nicole rimane prigioniera negli anni '50 nel corso della saga spazio-temporale. L'ultimo acquisto dell'Agenzia Alfa \u00e8 Betty Hayworth, che dopo poco inizia frequentarsi con Sigmund Baginov.\nIn coincidenza con la saga spazio-temporale, nasce la filiale eurasiatica dell'Agenzia Alfa, capeggiata da Asjia Heke, mentre Agency, l'agenzia fondata da Legs dopo essersi trasferita a Sandville, collabora con l'Alfa in quelle missioni in cui, per motivi politici, l'agenzia di Darver non pu\u00f2 esporsi, diventando cos\u00ec a tutti gli effetti la Squadra Segreta.\nLe altre Agenzie Alfa.\nSezioni distaccate dell'Agenzia Alfa, protagoniste della serie \"Universo Alfa\"\nGenerazione Futuro.\nLe avventure dell'Agenzia Alfa Generazione Futuro sono ambientate nell'anno 2606, secondo il nuovo calendario. L'Agenzia Alfa \u00e8 il braccio armato del Concilio dell'Equilibrio, che controlla il Sistema Solare in cui nel frattempo l'umanit\u00e0 si \u00e8 espansa. In questo futuro (che al momento sembra essere congruente con l'attuale continuity neveriana), l'umanit\u00e0 si trova a dover affrontare i temibili Mute. "}
{"id": "1799349", "revid": "463686", "url": "https://it.wikipedia.org/wiki?curid=1799349", "title": "Lo scarpone", "text": ""}
{"id": "1799368", "revid": "16445536", "url": "https://it.wikipedia.org/wiki?curid=1799368", "title": "Fluoresceina", "text": ""}
{"id": "1799372", "revid": "729019", "url": "https://it.wikipedia.org/wiki?curid=1799372", "title": "Malrotazione intestinale", "text": "Per malrotazione intestinale si intende un'anomalia congenita nel nascituro derivante dall'incompleta rotazione dell'intestino primitivo.\nDurante lo sviluppo embrionale il cieco si muove ruotando in senso antiorario e con esso l'intestino crasso, risultando cos\u00ec posizionato del tutto nel solo emiaddome destro.\nStoria.\nLa malrotazione intestinale fu notata inizialmente nel 1898, in seguito nel 1923 \u00e8 stato notato un rapporto con lo stato embrionale, ma si deve attendere il 1936, quando William E. Ladd descrisse anche il metodo con cui si poteva operare tale malformazione, da qui il nome della procedura di Ladd.\nEpidemiologia.\nL'incidenza dimostrata \u00e8 di 1 su 500 bambini nati vivi, vi \u00e8 una predominanza del genere maschile con un rapporto di 2:1 rispetto al sesso femminile.\nPer quanto riguarda l'et\u00e0 il 40% dei casi si evidenzia prima del compimento della prima settimana di vita, con il passare del tempo tale percentuale aumenta arrivando al 75% prima che si raggiunga il primo anno. La parte rimanente si evidenzia in et\u00e0 adulta ed \u00e8 stato evidenziato che il rapporto fra uomini e donne si equilibria in quei casi.\nEziologia.\nLa causa di tale malformazione rimane sconosciuta, ma non \u00e8 associata con nessun gene particolare.\nSintomatologia.\nI sintomi non obbligatoriamente si mostrano in et\u00e0 infantile, pu\u00f2 accadere che essi si mostrino in et\u00e0 adulta, e non rimane chiaro quante persone crescono con tale malformazione senza che venga mai diagnosticata. Fra le manifestazioni pi\u00f9 comuni si riscontrano: dolore addominale in forma acuta e vomito. Nei neonati il vomito della bile \u00e8 un'emergenza medica che va al pi\u00f9 presto trattata. Pu\u00f2 evolversi nella sindrome da intestino corto e comportare ad un infarto (o pi\u00f9) a livello intestinale. Altri sintomi costipazione a livello intermittente, distensione addominale, diarrea, intolleranza ad ingerire sostanza solide, rallentamento della crescita.\nDiagnosi.\nCome esame diagnostico la radiografia addominale (dove si mostra una dilatazione dell'intestino) e il clisma opaco risultano sufficienti.\nTrattamento.\nLaddove necessario il trattamento \u00e8 chirurgico, con la procedura di Ladd, che ha mostrato ottimi risultati. Tale pratica chirurgica la si deve al medico chiamato William Ladd."}
{"id": "1799374", "revid": "339392", "url": "https://it.wikipedia.org/wiki?curid=1799374", "title": "MTV Ingolstadt", "text": ""}
{"id": "1799377", "revid": "339392", "url": "https://it.wikipedia.org/wiki?curid=1799377", "title": "ESV Ingolstadt", "text": ""}
{"id": "1799378", "revid": "108107", "url": "https://it.wikipedia.org/wiki?curid=1799378", "title": "Thomson-Reuters", "text": ""}
{"id": "1799381", "revid": "204012", "url": "https://it.wikipedia.org/wiki?curid=1799381", "title": "Malrotazione dell'intestino", "text": ""}
{"id": "1799384", "revid": "219355", "url": "https://it.wikipedia.org/wiki?curid=1799384", "title": "Serchio di Gramolazzo", "text": "Il Serchio di Gramolazzo \u00e8 il ramo del fiume Serchio proveniente dalle Alpi Apuane, unendosi al Serchio di Sillano presso il comune di Piazza al Serchio. L'impatto ambientale delle cave di marmo apuane sul corso d'acqua \u00e8 oggetto di una dura battaglia da parte del movimento No Cav.\nIl corso del Serchio di Gramolazzo.\nDurante il suo corso, il Serchio di Gramolazzo raggiunge una portata notevole per la sua lunghezza, attraversando regioni in cui la piovosit\u00e0 \u00e8 costante anche in estate e gli affluenti sono molti. Numerose sono le valli attraversate dal fiume, nel pieno dell'Alpi Apuane, in un paesaggio suggestivo e ricco di flora e fauna.\nCorso superiore.\nIl corso superiore del Serchio di Gramolazzo varia dai 1800 ai 600 metri d'altezza. Gli iniziali i boschi d'abeti della val Serenaia vanno gradatamente sostituendosi con i faggi e i lecci nell'alta valle di Gramolazzo, in cui il corso d'acqua scorre rombante fino al lago e la cittadina omonima.\nLa val Serenaia.\nIl corso d'acqua nasce dalla \"Foce di Cardeto\", tra il monte Cavallo (1888 m s.l.m.) e il famoso monte Pisanino (1943\u00a0m s.l.m.). Numerosi ruscelli di lunghezza limitata vanno a congiungersi nel torrente che, a soli due chilometri dalle sorgenti, va a immettersi nella val Serenaia.\nLa val Serenaia \u00e8 tra le pi\u00f9 caratteristiche non solo nelle Alpi Apuane, ma anche in tutti gli Appennini. Nonostante la sua media altezza (1000\u00a0m) presenta inizialmente una pendenza minima (neanche 25 metri ogni chilometro) e una forma a \"U\" presente nella catene montuose pi\u00f9 alte, come le Alpi. \u00c8 proprio questa caratteristica, insieme alla sua bellezza, che la rende famosa e visitata da innumerevoli turisti ogni anno. Poco dopo la valle si stringe sempre pi\u00f9: sotto i mille metri ha gi\u00e0 una caratteristica forma appenninica a \"V\" come tutte le altre.\nLa valle di Gramolazzo.\nDopo la val Serenaia il Serchio di Gramolazzo si immette nella valle omonima. Il corso d'acqua descrive una lunga curva dirigendo il suo corso da nord a est, aggirando il massiccio del monte Pisanino. L'altezza della valle va dai 700 ai 600 metri d'altezza, raggiungendo quasi i 5 km di lunghezza.\nNel primo tratto la valle \u00e8 molto stretta e ripida data la vicinanza dei monti Pisanino e del \"Poggio Baldozzana\" (1338 m s.l.m.); gli affluenti si riducono quindi a meno di 1000 metri di lunghezza. Improvvisamente, a 650\u00a0m s.l.m., i versanti della Valle di Gramolazzo si allargano, e i numerosi ruscelli provenienti dal Pisanino, ora pi\u00f9 lontano, conferiscono al Serchio di Gramolazzo una portata maggiore. a 625 metri d'altezza, il fiume, superata la cittadina di Gramolazzo da cui prende il nome, entra nel lago omonimo concludendo il suo corso superiore.\nIl lago di Gramolazzo.\nIl lago di Gramolazzo \u00e8 un lago artificiale, realizzato circa nello stesso periodo insieme al Lago di Vagli, per trarne energia idroelettrica. Nelle sue acque si raccolgono numerosi affluenti, anche molto lunghi, che aumentano sensibilmente la portata del Serchio di Gramolazzo. Tra questi il torrente Acqua Bianca, proveniente dall'altro versante del monte Pisanino \u00e8 il maggiore in lunghezza e in portata, eguagliando perfino il Serchio di Gramolazzo.\nCorso inferiore.\nQuando il corso d'acqua esce dal lago di Gramolazzo si ritrova con una portata molto maggiore rispetto al suo corso superiore. Prosegue nella bassa valle di Gramolazzo per altri sei chilometri prima della confluenza con il Serchio di Sillano, a 500 metri sul livello del mare.\nLa bassa valle di Gramolazzo.\nSebbene i versanti a \"V\" della bassa valle di Gramolazzo siano ancora pi\u00f9 scoscesi rispetto al suo tratto superiore, la pendenza \u00e8 minima e il fiume scorre con un letto molto ampio. Inizialmente gli affluenti sono in genere corti (superano di rado i tre km di lunghezza) ma numerosi, e il Serchio di Gramolazzo arricchisce ancor pi\u00f9 la portata media. Quelli pi\u00f9 capienti e conosciuti sono: il fosso della Maroscia e il fosso della Marenda, entrambi dal versante destro.\nPoi, col passare dei chilometri, il versante sinistro diminuisce notevolmente di pendenza e di altezza: segno della vicinanza col suo maggiore affluente: il fosso di Gragnana. La valle si allarga notevolmente, e il Serchio di Gramolazzo, ormai molto capiente e largo, scorre a fianco del paese di Piazza al Serchio.\nPrima che il fiume confluisca con il Serchio di Sillano, i versanti della valle si fanno alti e ripidi improvvisamente: il Serchio di Gramolazzo sta attraversando la localit\u00e0 \"Grotte Sassine\", e uno strapiombo di 100 metri d'altezza per cento di lunghezza lo separa dalla cima (568 m s.l.m.).\nIl \"Poggio Castelvecchio\", dalla part destra, separa il corso d'acqua dall'altro ramo del Serchio. Dopo una stretta curva verso sud, infine, il Serchio di Gramolazzo si unisce al Serchio di Sillano, con una portata del tutto simile all'altro.\nAffluenti.\nIl Serchio di Gramolazzo raccoglie, per tutta la durata del suo corso, una moltitudine di affluenti. Sebbene la maggior parte (tranne il Fosso Acqua Bianca) siano molto corti e non abbiano molte sorgenti, raggiungono comunque una consistente portata media per la piovosit\u00e0 della zona."}
{"id": "1799392", "revid": "78273", "url": "https://it.wikipedia.org/wiki?curid=1799392", "title": "Bocca radiante", "text": ""}
{"id": "1799394", "revid": "125099988", "url": "https://it.wikipedia.org/wiki?curid=1799394", "title": "Dynamos Football Club", "text": "Il Dynamos Football Club \u00e8 una societ\u00e0 calcistica zimbabwese con sede a Mbare, Harare, dove fu fondata nel 1963 da Sam Dauya. Nota anche come \"DeMbare\", milita nella massima divisione del campionato zimbabwese di calcio, la Premier Soccer League."}
{"id": "1799395", "revid": "339392", "url": "https://it.wikipedia.org/wiki?curid=1799395", "title": "Dynamos (Harare)", "text": ""}
{"id": "1799396", "revid": "339392", "url": "https://it.wikipedia.org/wiki?curid=1799396", "title": "Dynamos FC", "text": ""}
{"id": "1799404", "revid": "33751", "url": "https://it.wikipedia.org/wiki?curid=1799404", "title": "Profesionalen Futbolen Klub Lokomotiv Mezdra", "text": "Il PFK Lokomotiv Mezdra (in bulgaro \u041f\u0424\u041a \u041b\u043e\u043a\u043e\u043c\u043e\u0442\u0438\u0432 \u041c\u0435\u0437\u0434\u0440\u0430), chiamato comunemente solo Lokomotiv Mezdra, \u00e8 una societ\u00e0 calcistica con sede a Mezdra, in Bulgaria. Milita nella Treta liga, la terza serie del campionato bulgaro."}
{"id": "1799406", "revid": "287204", "url": "https://it.wikipedia.org/wiki?curid=1799406", "title": "Duilio Salatin", "text": "Carriera.\nFiglio di trevigiani, robusto e di altezza superiore alla media, arriv\u00f2 in Italia con il piroscafo \"Giulio Cesare\", accompagnato dalla moglie sposata alla vigilia della partenza; dalle cronache dell'epoca risultava aver giocato pi\u00f9 volte nella rappresentativa dello Stato di San Paolo."}
{"id": "1799407", "revid": "466539", "url": "https://it.wikipedia.org/wiki?curid=1799407", "title": "Bonnie Bedelia", "text": "Biografia.\nFiglia di Marian Ethel Culkin (nata Wagner, morta quando Bonnie aveva 14 anni), scrittrice ed editrice, e Philip Harley Culkin, giornalista, \u00e8 sorella dell'attore Kit Culkin e zia di Macaulay, Kieran, Dakota (morta nel 2008 a 29 anni, investita da un'auto mentre era ubriaca), Rory, Shane, Christian e Quinn.\nFa il suo esordio nel mondo dello spettacolo nel 1958, con l'adattamento di George Balanchine dello\" Schiaccianoci\", dove interpreta Clara. Continua la sua carriera in televisione, dove fra il 1961 e il 1967 appare nella famosa soap opera della CBS \"Love of Life\", nel ruolo di Sandy Porter. Fa il suo debutto sulla scena teatrale a Broadway, affiancando Patty Duke nello spettacolo \"Isle of Children\" (1962), vincendo poi il Theatre World Award nel 1966.\nDopo una partecipazione straordinaria in \"The Unwanted\", un episodio della nota serie tv americana \"Bonanza\", nel 1969 fa il suo esordio cinematografico quando il regista Sydney Pollack le offre un ruolo di secondo piano nel suo capolavoro \"Non si uccidono cos\u00ec anche i cavalli?.\" L'attrice ottiene una candidatura al Golden Globe nel 1983 per il film \"Il cuore come una ruota\", dove interpreta una campionessa automobilistica alla guida di una Shirley Muldowney.\nTra la fine degli anni 80 e l'inizio dei 90, interpreta il ruolo di Holly Gennaro McClane, la moglie di John McClane, il protagonista della serie \"Die Hard\", interpretato da Bruce Willis, nei primi due film della saga, \"Trappola di cristallo\" (1988) e \"58 minuti per morire - Die Harder\" (1990), nonch\u00e9 l'ambigua moglie dell'avvocato procuratore impersonato da Harrison Ford in \"Presunto innocente\" (1990) di Alan J. Pakula. Bedelia appare inoltre in due adattamenti di romanzi di Stephen King: uno per la televisione (\"Le notti di Salem\", 1979), e l'altro per il cinema (\"Cose preziose\", 1993), dove ha in entrambi il ruolo da protagonista femminile.\nLavora con Sidney Lumet nel film \"Gloria\" (1999), remake con Sharon Stone del celebre film di John Cassavetes. Nel 2000 \u00e8 protagonista con Delta Burke del film indipendente \"Sordid Lives\", diretto da Del Shore. In seguito \u00e8 nel cast della fortunata serie televisiva \"Parenthood\", dove ha il ruolo di Camille Braverman.\nVita privata.\nDal 1969 al 1980 \u00e8 stata sposata con lo sceneggiatore Ken Luber, da cui ha avuto due figli, Uri (1970) e Jonah (1976). Dopo un secondo divorzio dall'attore James Telfer, nel 1995 ha sposato l'attore Michael MacRae."}
{"id": "1799408", "revid": "2056951", "url": "https://it.wikipedia.org/wiki?curid=1799408", "title": "Manovra a zig zag", "text": "La manovra a zig-zag o manovra a Z ha lo scopo di capire il comportamento della nave (manovrabilit\u00e0, prontezza di risposta al timone) (imbarcazione o natante che sia) nel caso si intervenga col timone a frenare un cambiamento di rotta gi\u00e0 in atto. Si comincia col mettere il timone 20\u00b0 a sinistra bloccandolo quando la nave raggiunger\u00e0 i 20\u00b0 a sinistra, poi si metter\u00e0 il timone a dritta sempre di 20\u00b0 stesso procedimento quindi lo si bloccher\u00e0 appena la nave avr\u00e0 assunto 20\u00b0 a dritta (rispetto alla prora iniziale), poi di nuovo a sinistra di 20\u00b0 (sempre rispetto alla prora iniziale), e poi di nuovo di 20\u00b0 a dritta. Se questa operazione sar\u00e0 ripetuta pi\u00f9 volte appunto si parla di manovra a ZIG - ZAG o manovra a Z dato che il percorso descritto dalla nave ricorder\u00e0 (anche se vagamente) la forma di una Z.\nCon questa manovra si possono determinare:\nSi possono ricavare tre diagrammi:\nCon la manovra a Z \u00e8 possibile rilevare anche i cosiddetti \"indici di Nomoto\".\nGli indici di Nomoto sono utilizzati quando viene installato l'autopilota e indicano:"}
{"id": "1799409", "revid": "16445823", "url": "https://it.wikipedia.org/wiki?curid=1799409", "title": "Crossposting", "text": ""}
{"id": "1799411", "revid": "1564499", "url": "https://it.wikipedia.org/wiki?curid=1799411", "title": "Amendola", "text": ""}
{"id": "1799415", "revid": "287204", "url": "https://it.wikipedia.org/wiki?curid=1799415", "title": "Profesionalen Futbolen Klub Minjor Pernik", "text": "Il Profesionalen Futbolen Klub Minjor Pernik (in bulgaro \u041f\u0440\u043e\u0444\u0435\u0441\u0438\u043e\u043d\u0430\u043b\u0435\u043d \u0444\u0443\u0442\u0431\u043e\u043b\u0435\u043d \u043a\u043b\u0443\u0431 \u041c\u0438\u043d\u044c\u043e\u0440 \u041f\u0435\u0440\u043d\u0438\u043a, it. \"Club calcistico professionistico Minatore Pernik\"), spesso abbreviato in PFC Minjor Pernik e chiamato comunemente solo Minjor Pernik o Minjor, \u00e8 una societ\u00e0 calcistica con sede a Pernik, in Bulgaria. Milita nella Vtora liga, la seconda serie del campionato bulgaro di calcio.\nIl club ha militato per 36 stagioni nella massima divisione bulgara, l'ultima delle quali risale alla stagione 2012-2013.\nStoria.\nIl primo club calcistico di Pernik fu fondato nel 1919. Nel 1944, dalla fusione tra SK Krakra (fondato nel 1919), SK Svetkavitsa (fondato nel 1932), SK Benkovski (fondato nel 1936) e ZHSK (fondato 1941) si costitu\u00ec l'SK Rudnichar. Dopo la seconda guerra mondiale la Bulgaria divenne una repubblica popolare e il nome del club divenne Republikanec '46, mentre nel 1952 fu mutato in \"Profesionalen Futbolen Klub Minjor Pernik\" (in bulgaro \"minjor\" significa \"minatore\").\nNel 1951 il club entr\u00f2 a far parte della massima divisione bulgara. L'esordio in massima serie avvenne il 2 marzo 1951 contro il \u010cerno Zname Sofia. Da quell'anno il Minjor pose le basi per la costruzione di una solida squadra, capace di affermarsi come una delle compagini calcistiche pi\u00f9 forti del paese fino al 1962. Nel 1955 e nel 1961 il Minjor chiuse al quarto posto della classifica e nel 1956 piazz\u00f2 il proprio capitano Pavel Vladimirov al primo posto della classifica dei marcatori del campionato, con 16 gol. Vladimoriv detiene il record di presenze con il Minjor, 305, e di gol segnati con la casacca della squadra, ben 98. Nel 1958 la squadra giunse a disputare la finale della Coppa di Bulgaria, persa contro lo Spartak Plovdiv.\nNel 1962 la squadra, reduce dal quarto posto dell'anno prima, retrocesse in seconda divisione e per i successivi quarantacinque anni oscill\u00f2 tra prima e seconda serie, con frequenti promozioni seguite da immediate retrocessioni.\nAlla promozione del 2008 seguirono cinque annate consecutive in massima serie, terminate nel 2013. Nel 2013-2014 la squadra, oberata da problemi finanziari, dovette ripartire dalla terza serie, dove rimase per sei anni, prima di tornare in seconda divisione nel 2020.\nOrganico.\nRosa.\n\"Aggiornata al 1\u00ba agosto 2020\"."}
{"id": "1799416", "revid": "71433", "url": "https://it.wikipedia.org/wiki?curid=1799416", "title": "Un Lupo Mannaro Americano a Parigi", "text": ""}
{"id": "1799425", "revid": "767487", "url": "https://it.wikipedia.org/wiki?curid=1799425", "title": "Distretto di Ahmedabad", "text": "Il distretto di Ahmedabad \u00e8 un distretto del Gujarat, in India, di 5.808.378 abitanti. Il suo capoluogo \u00e8 Ahmedabad."}
{"id": "1799426", "revid": "770634", "url": "https://it.wikipedia.org/wiki?curid=1799426", "title": "Distretto di Amreli", "text": "Il distretto di Amreli \u00e8 un distretto del Gujarat, in India, di 1.393.295 abitanti. Il suo capoluogo \u00e8 Amreli."}
{"id": "1799427", "revid": "181699", "url": "https://it.wikipedia.org/wiki?curid=1799427", "title": "Thyssen (famiglia)", "text": "I Thyssen sono una famiglia di industriali tedeschi originari di Aquisgrana.\nLe attuali fortune dei Thyssen sono legate ad August Thyssen, terzo figlio di una famiglia cattolica benestante: Il padre Friedrich (1804 - 1877) si era occupato per quindici anni del primo laminatoio di fili d'acciaio nella provincia renana e in seguito aveva fondato una banca.\nCon August la famiglia diventa una delle pi\u00f9 grandi dell'industria tedesca. Il successo imprenditoriale continua con i figli Fritz e Heinrich, anche se i due avviano attivit\u00e0 separate.\nLa famiglia, che ha avuto posizioni conservatrici e per un momento vicine al Nazismo, \u00e8 anche nota per l'interesse collezionistico di alcuni suoi rappresentanti.\nTra gli esponenti pi\u00f9 celebri si ricordano"}
{"id": "1799428", "revid": "287204", "url": "https://it.wikipedia.org/wiki?curid=1799428", "title": "Arheimar", "text": ""}
{"id": "1799431", "revid": "1086846", "url": "https://it.wikipedia.org/wiki?curid=1799431", "title": "Real Madrid Club de F\u00fatbol 2007-2008", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2007-2008."}
{"id": "1799433", "revid": "767487", "url": "https://it.wikipedia.org/wiki?curid=1799433", "title": "Orlando Fantoni", "text": "Biografia.\nOrlando Fantoni nasce a Belo Horizonte il 4 maggio 1917, quarto della dinastia dei Fantoni.\nLa dinastia dei 3 fratelli calciatori, oltre a 1 cugino, si compone oltre a lui anche di: Jo\u00e3o, Leon\u00edzio e il cugino Octavio."}
{"id": "1799437", "revid": "116944", "url": "https://it.wikipedia.org/wiki?curid=1799437", "title": "Statuti di Kilkenny", "text": ""}
{"id": "1799439", "revid": "219355", "url": "https://it.wikipedia.org/wiki?curid=1799439", "title": "Val Serenaia", "text": "La Val Serenaia \u00e8 una valle della catena settentrionale delle Alpi Apuane che si trova sotto il celeberrimo Monte Pisanino. \u00c8 attraversata da un ramo del fiume Serchio, il Serchio di Gramolazzo.\nLa Valle Presenta molto interesse, sia sotto l'aspetto della flora e della fauna, che sotto quello geologico e speleologico. Tuttavia, sono presenti numerose cave di marmo, oggetto di una dura battaglia da parte del movimento No Cav.\nForma.\nLa sua caratteristica forma a \"U\" la rende unica rispetto a tutte le montagne dell'Italia peninsulare; la valle ogni anno viene visitata da innumerevoli turisti.\nAspetti geomorfologici e geologici.\nLa conca della Val Serenaia-Orto di Donna, delimitata dalle varie montagne che le fanno corona, il Monte Pisanino, gli Zucchi di Cardeto, la Foce di Cardeto, il Monte Cavallo, il Monte Contrario, il Monte Grondilice ed il Pizzo d'Uccello, costituisce per la variet\u00e0 del patrimonio geologico esistente, uno dei pi\u00f9 importanti geositi delle Alpi Apuane, cio\u00e8 un'area assai ricca di strutture geologiche e testimonianze caratteristiche della genesi e dell'evoluzione della catena apuana: sono presenti le forme ed i depositi della glaciazione w\u00fcrmiana e del successivo ritiro dei ghiacci.\nIn particolare, il ghiacciaio del Gramolazzo era il pi\u00f9 vasto delle Alpi Apuane: nasceva dalle lingue glaciali provenienti dal Monte Pisanino e dal bacino di accumulo di Orto di Donna - Val Serenaia. La lingua del ghiacciaio raggiungeva l'altezza dell'attuale ed omonimo centro abitato, che si trova a 600\u00a0m di quota. Sotto il Monte Cavallo e sotto il Monte Grondilice vi erano due grandi circhi glaciali. In varie zone della valle si possono osservare le rocce montonate, recanti profonde striature, per effetto di processi di abrasione causati dai blocchi sospinti dal ghiacciaio. \nNella Valle i fiumi hanno spesso cancellato, durante la fase postglaciale, i depositi glaciali che quindi affiorano poco. Tuttavia, importanti depositi morenici, rappresentati da tre cordoni, si possono osservare nella parte bassa della valle di Gramolazzo.\nSovrapposte alle forme glaciali, si osservano spesso anche quelle tipiche delle aree carsiche. Sotto il Monte Grondilice, nonch\u00e9 a Nord Ovest del Monte Cavallo si vedono numerose doline a ciotola, a pozzo e ad imbuto. Ovunque s'incontrano crepacci, campi solcati, vallette pensili, solchi a doccia e scannellature. Proprio accanto alla Foce di Cardeto, presso gli Zucchi di Cardeto, sono presenti grandi blocchi di diaspro precipitati a causa di frane da crollo.\nNel passato la Val Serenaia non presentava grande interesse per gli speleologi. Ma all'improvviso, nel 1994, tutto cambi\u00f2. Nei calcari selciferi che affiorano in molte zone un fungaio di Gorfigliano trov\u00f2, sul versante Est della valle, l'entrata di una grotta, inform\u00f2 degli speleologi modenesi e venne esplorata la grandissima \"Buca del Pann\u00e8\", con saloni vasti come quelli dell'\"Antro del Corchia\", gallerie larghe 15 metri, tantissimi corsi d'acqua ed una cascata, denominata \"Pozzo Angel\", alta 90 metri. In pochi anni le esplorazioni speleologiche e le scoperte si sono susseguite. Si scopre che la \"Buca del Pann\u00e8\", la \"Buca dei Faggi\" e lMC5\" sono tre grandi grotte di un gigantesco complesso, profondo ben 600 metri, ramificato per pi\u00f9 di 5000 metri.\"' Nel 1999 viene scoperta la \"Buca del Canneggiatore\", a 1720 metri s.l.m. All'inizio del terzo millennio, le esplorazioni speleologiche si spostano sul versante Ovest della Val Serenaia e vengono scoperte altre grotte: la \"Buca Libre\", la \"Tuttelame\". Nella parte Sud, viene individuato il quarto ingresso del complesso del \"Pann\u00e8\" ed infine la grotta pi\u00f9 profonda della Valle, nella fascia dei marmi: la \"Buca Nuova\", un abisso alto 700 metri, che per\u00f2 si allontana moltissimo anche in orizzontale, passando sotto cave di marmo, fino alla perpendicolare sotto il Passo Giovo: \u00e8 fatta di meandri, pozzi, fiumi sotterranei. Pi\u00f9 di recente \u00e8 stata scoperta un'altra grotta, \"Sa Cavatorre\"."}
{"id": "1799446", "revid": "2100199", "url": "https://it.wikipedia.org/wiki?curid=1799446", "title": "Fajr International Film Festival", "text": "Il Fajr International Film Festival (in persiano: \u062c\u0634\u0646\u0648\u0627\u0631\u0647 \u0628\u06cc\u0646 \u0627\u0644\u0645\u0644\u0644\u06cc \u0641\u06cc\u0644\u0645 \u0641\u062c\u0631 o pi\u00f9 semplicemente \u062c\u0634\u0646\u0648\u0627\u0631\u0647 \u0641\u06cc\u0644\u0645 \u0641\u062c\u0631) \u00e8 un festival cinematografico annuale che si svolge in Iran. Un importante evento culturale in Iran, il festival si svolge a Teheran ogni anno in febbraio, in occasione dell'anniversario della rivoluzione iraniana.\nIl festival fu creato nel 1982, sotto la supervisione del ministero della cultura."}
{"id": "1799449", "revid": "1573940", "url": "https://it.wikipedia.org/wiki?curid=1799449", "title": "Corydoras haraldschultzi", "text": "Corydoras haraldschultzi \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dai corsi d'acqua di Brasile e Bolivia, pi\u00f9 frequentemente su substrati sabbiosi.\nDescrizione.\nPresenta un corpo compresso sull'addome con bocca e barbigli rivolti verso il basso. La lunghezza massima registrata \u00e8 di 5,9 cm. La colorazione \u00e8 prevalentemente rosa-grigiastra, con macchie nere piccole e irregolari che possono formare un reticolo, anche sulle pinne. Queste ultime sono abbastanza ampie, e la pinna caudale \u00e8 biforcuta. Somiglia a \"Corydoras sterbai\".\nBiologia.\nComportamento.\nPacifico, vive in branchi composti da non meno di una decina di esemplari ed occupa prevalentemente il livello inferiore del bacino.\nAlimentazione.\n\u00c8 onnivoro.\nRiproduzione.\n\u00c8 oviparo e la fecondazione \u00e8 esterna. Le uova, non pi\u00f9 grandi di un paio di millimetri, vengono raccolte dalla madre con le pinne ventrali, fecondate dal maschio e poi abbandonate.\nAcquariofilia.\nPu\u00f2 essere allevato in acquario."}
{"id": "1799451", "revid": "767487", "url": "https://it.wikipedia.org/wiki?curid=1799451", "title": "Distretto di Anand", "text": "Il distretto di Anand \u00e8 un distretto del Gujarat, in India, di 1.856.712 abitanti. Il suo capoluogo \u00e8 Anand."}
{"id": "1799453", "revid": "1728", "url": "https://it.wikipedia.org/wiki?curid=1799453", "title": "Contromarca", "text": "Per contromarca in numismatica si intende una lettera o un altro segno punzonato su una moneta.\nUna contromarca viene apposta tramite un apposito punzone.\nLa maggior parte delle monete vengono contromarcate per cambiarne il valore in seguito ad una riforma monetaria. \nOppure per definire un nuovo nome dell'autorit\u00e0 che emette. \nA volte si tratta di immettere monete provenienti dall'esterno e dare quindi un valore nuovo all'interno di un sistema monetario diverso.\nDurante il rinascimento a volte venivano punzonate le monete che entravano a far parte di collezioni di alcune famiglie."}
{"id": "1799454", "revid": "1437331", "url": "https://it.wikipedia.org/wiki?curid=1799454", "title": "Kymco", "text": "La Kymco, acronimo di Kwang Yang Motor Corporation \u00e8 una societ\u00e0 sorta a Taiwan che produce scooter, motocicli e quad. La societ\u00e0 \u00e8 stata fondata nel 1963 come costruttrice di parti veicoli per conto della Honda. Dal 1995 Kymco \u00e8 diventata indipendente da Honda Motor Co anche se quest'ultima continua a detenere una cospicua partecipazione azionaria nella societ\u00e0 Taiwanese.\nHa costruito il suo primo scooter completo nel 1970 e ha iniziato la commercializzazione con il marchio Kymco nel 1993. La sede centrale Kymco e lo stabilimento sono situati a Kaohsiung, ha circa 3.000 dipendenti e produce oltre 480.000 veicoli all'anno. Dal 1996 ha iniziato un'espansione delle vendite sia sui mercati europei che statunitense.\nL'azienda ha stabilimenti anche al di fuori di Taiwan a Giacarta (Indonesia), Shanghai, Changsha e Chengdu (Cina), attraverso i quali raggiunge una produzione complessiva di circa 1.000.000 di esemplari ogni anno.\nModelli prodotti.\nLa Kymco ha una vasta gamma di modelli che va dagli scooter ai quad."}
{"id": "1799455", "revid": "156618", "url": "https://it.wikipedia.org/wiki?curid=1799455", "title": "Jean Baptiste Canclaux", "text": ""}
{"id": "1799472", "revid": "1149807", "url": "https://it.wikipedia.org/wiki?curid=1799472", "title": "Mercurymon", "text": ""}
{"id": "1799483", "revid": "86599", "url": "https://it.wikipedia.org/wiki?curid=1799483", "title": "C/1847 J1 Colla", "text": "La cometa C/1847 J1 (Colla) \u00e8 una cometa non periodica scoperta il 13 maggio 1847 dall'astronomo italiano Antonio Colla."}
{"id": "1799484", "revid": "1345932", "url": "https://it.wikipedia.org/wiki?curid=1799484", "title": "Duplicazione intestinale", "text": "La duplicazione intestinale \u00e8 una particolare struttura anomala, rivestita da epitelio mucoso, costituita dalla formazione di cisti o piccoli canali che si attaccano al tessuto interno dell'intestino. Tale difformit\u00e0 si riscontra durante lo sviluppo del feto ed \u00e8 causata da un difetto del processo di vacuolizzazione.\nEpidemiologia.\nLa sua frequenza nei nascituri \u00e8 rara, mostrandosi quasi esclusivamente nei primi anni del bambino. I luoghi dove si manifestano con pi\u00f9 frequenza sono l'ileo, l'esofago e lo stomaco, e con minore incidenza colon e duodeno.\nClinica.\nUna persona pu\u00f2 essere affetta da pi\u00f9 duplicazioni intestinali e non accorgesene, oppure possono mostrarsi sintomi a livello gastrointestinale con dolore persistente.\nPer localizzazioni ileali o coliche, la duplicazione pu\u00f2 presentarsi come sub-occlusione intestinale\nTrattamento.\nSi interviene solo per le duplicazioni che mostrano sintomi gravi, il trattamento \u00e8 chirurgico con resezione completa delle malformazioni anatomiche.\n\u00c8 stata eseguita con successo la Marsupializzazione per via endoscopica di duplicazione cistica del cieco con remissione completa."}
{"id": "1799485", "revid": "767487", "url": "https://it.wikipedia.org/wiki?curid=1799485", "title": "Distretto di Banaskantha", "text": "Il distretto di Banaskantha \u00e8 un distretto del Gujarat, in India, di 2.502.843 abitanti. Il suo capoluogo \u00e8 Palanpur."}
{"id": "1799489", "revid": "767487", "url": "https://it.wikipedia.org/wiki?curid=1799489", "title": "Distretto di Bharuch", "text": "Il distretto di Bharuch \u00e8 un distretto del Gujarat, in India, di 1.370.104 abitanti. Il suo capoluogo \u00e8 Bharuch."}
{"id": "1799490", "revid": "104458", "url": "https://it.wikipedia.org/wiki?curid=1799490", "title": "Suardones", "text": ""}
{"id": "1799491", "revid": "767487", "url": "https://it.wikipedia.org/wiki?curid=1799491", "title": "Distretto di Bhavnagar", "text": "Il distretto di Bhavnagar \u00e8 un distretto del Gujarat, in India, di 2.469.264 abitanti. Il suo capoluogo \u00e8 Bhavnagar."}
{"id": "1799492", "revid": "767487", "url": "https://it.wikipedia.org/wiki?curid=1799492", "title": "Distretto di Dahod", "text": "Il distretto di Dahod \u00e8 un distretto del Gujarat, in India, di 1.635.374 abitanti. Il suo capoluogo \u00e8 Dahod."}
{"id": "1799493", "revid": "767487", "url": "https://it.wikipedia.org/wiki?curid=1799493", "title": "Distretto di Dang (India)", "text": "Il distretto di Dang \u00e8 un distretto del Gujarat, in India, di 186.712 abitanti. Il suo capoluogo \u00e8 Ahwa."}
{"id": "1799494", "revid": "104458", "url": "https://it.wikipedia.org/wiki?curid=1799494", "title": "Edusi", "text": ""}
{"id": "1799495", "revid": "767487", "url": "https://it.wikipedia.org/wiki?curid=1799495", "title": "Distretto di Gandhinagar", "text": "Il distretto di Gandhinagar \u00e8 un distretto del Gujarat, in India, di 1.334.731 abitanti. Il suo capoluogo \u00e8 Gandhinagar."}
{"id": "1799496", "revid": "131358", "url": "https://it.wikipedia.org/wiki?curid=1799496", "title": "FC Sliven", "text": ""}
{"id": "1799497", "revid": "104458", "url": "https://it.wikipedia.org/wiki?curid=1799497", "title": "Eudosi", "text": ""}
{"id": "1799498", "revid": "767487", "url": "https://it.wikipedia.org/wiki?curid=1799498", "title": "Distretto di Jamnagar", "text": "Il distretto di Jamnagar \u00e8 un distretto del Gujarat, in India, di 1.913.685 abitanti. Il suo capoluogo \u00e8 Jamnagar."}
{"id": "1799499", "revid": "767487", "url": "https://it.wikipedia.org/wiki?curid=1799499", "title": "Distretto di Junagadh", "text": "Il distretto di Junagadh \u00e8 un distretto del Gujarat, in India, di 2.448.427 abitanti. Il suo capoluogo \u00e8 Junagadh.\nNel territorio del distretto si trova il tempio di Somnath, uno dei 12 siti pi\u00f9 sacri al dio Shiva."}
{"id": "1799501", "revid": "111513775", "url": "https://it.wikipedia.org/wiki?curid=1799501", "title": "Ob\u0161tinski Futbolen Klub Sliven 2000", "text": "L'OFK Sliven 2000 (, per esteso \u041e\u0431\u0449\u0438\u043d\u0441\u043a\u0438 \u0424\u0443\u0442\u0431\u043e\u043b\u0435\u043d \u041a\u043b\u0443\u0431 \u0421\u043b\u0438\u0432\u0435\u043d 2000, Ob\u0161tinski Futbolen Klub Sliven 2000), chiamato comunemente solo Sliven, \u00e8 una societ\u00e0 calcistica con sede a Sliven, in Bulgaria. Milita nella B PFG, la seconda serie del campionato bulgaro.\nStoria.\nIl PFC Sliven \u00e8 stato fondato il 29 febbraio 2000 dopo la bancarotta dell\"'FC Sliven\", fondato nel 1918, continuando a rappresentare la citt\u00e0 di Sliven.\nDopo la Seconda guerra mondiale lo Sliven partecip\u00f2 a 10 edizioni del campionato di seconda divisione prima di guadagnare la promozione nel massimo campionato bulgaro. \nNel 1984 lo Sliven si classific\u00f2 al 3\u00ba posto del campionato bulgaro, ottenendo la partecipazione alla Coppa UEFA 1984/85 dove affront\u00f2 lo \u017deljezni\u010dar vincendo 1-0 in casa e perdendo 1-5 a Sarajevo.\nLo Sliven ottenne il suo maggiore successo nel 1990 quando vinse la Coppa di Bulgaria contro il CSKA Sofia (2-0). Nella Coppa delle Coppe 1990/91 lo Sliven affront\u00f2 la Juventus perdendo intrambi gli incontri (0-2 e 1-6). Negli anni seguenti il club entr\u00f2 in crisi finanziaria, retrocedendo nelle divisioni regionali prima e dichiarando il fallimento poi.\nLa squadra fu ricostituita nel 2000 sotto la presidenza di Jordan Le\u010dkov, ex giocatore dello Sliven. Nel 2005 la squadra \u00e8 stata promossa nel \"Gruppo B\", la seconda divisione nazionale, e nel 2008 \u00e8 ritornata nel \"Gruppo A\", il massimo campionato bulgaro, retrocedendo al termine del campionato 2010/11."}
{"id": "1799502", "revid": "767487", "url": "https://it.wikipedia.org/wiki?curid=1799502", "title": "Distretto di Kheda", "text": "Il distretto di Kheda \u00e8 un distretto del Gujarat, in India, di 2.023.354 abitanti. Il suo capoluogo \u00e8 Kheda."}
{"id": "1799504", "revid": "599013", "url": "https://it.wikipedia.org/wiki?curid=1799504", "title": "Homero Guaglianone", "text": "Carriera.\nClub.\nNazionale uruguaiano, viene acquistato dalla Lazio nella stagione 1960-1961, facendo il suo esordio in serie A ad Udine il 16 ottobre 1960. Gioca per\u00f2 solo 40 minuti, si infortuna per un lungo periodo non giocando per tutta la stagione e alla fine di essa torna in Uruguay.\nNazionale.\nNel 1954 partecip\u00f2 con la Nazionale Under-19 di calcio dell'Uruguay al Campionato sudamericano di calcio Under-19, vincendolo.\nNel 1959 partecip\u00f2 con la nazionale maggiore al Campeonato Sudamericano de Football svoltosi in Ecuador, terminato con l'affermazione dei \"celesti\"."}
{"id": "1799505", "revid": "599013", "url": "https://it.wikipedia.org/wiki?curid=1799505", "title": "Forte Ruaz", "text": "Il forte Ruaz o meglio la tagliata stradale di Ruaz (\"Strassensperre Ruaz\" in tedesco) \u00e8 una fortificazione austro-ungarica costruita tra il 1897 e il 1900 dall'impero austro-ungarico. Il forte appartiene al grande sistema di fortificazioni austriache al confine italiano.\nIl forte si trova alle pendici del Col di Lana ad una quota di 1.400 m e, assieme al forte Corte, formava lo \"sbarramento Buchensteintal\", appartenente al \"Rayon V\". Lo sbarramento aveva il compito di controllare la strada che da Livinallongo porta ad Arabba, ovvero della valle del Cordevole.\nStoria.\nQuesta tagliata stradale fu costruita assieme al forte Corte, assieme al quale, nelle prime settimane della prima guerra mondiale, andava a formare un importante sbarramento, che garantiva la difesa del territorio austriaco (val Badia, val di Fassa e val Gardena) dal Regio Esercito.\nDurante il conflitto, il forte, assieme al forte Corte, fu colpito da oltre 8.000 proietti provenienti dall'artiglieria italiana.\nStruttura.\nIl forte \u00e8 strutturato su una base quadrata, e ha una caponiera e una mezza caponiera. Le mura hanno una larghezza massima 1,70 m.\nSul suo lato frontale, il forte aveva 6 cannoniere.\nNel 1972 il forte venne restaurato dalla Famiglia Waillant, che lo adib\u00ec a ristorante ed hotel. Oggi il forte \u00e8 parzialmente visitabile, dato che le sale da pranzo si trovano nelle vecchie stanze del forte. Verso la fine del millennio la stessa famiglia, sfruttando un passaggio strategico e segreto del forte, colleg\u00f2 il ristorante ad un hotel.\nNel piazzale del forte sono presenti due cannoni austriaci da 10\u00a0cm."}
{"id": "1799506", "revid": "255535", "url": "https://it.wikipedia.org/wiki?curid=1799506", "title": "Campo di grano con corvi", "text": ""}
{"id": "1799508", "revid": "39884", "url": "https://it.wikipedia.org/wiki?curid=1799508", "title": "Tre fantastiche tredicenni", "text": "Tre fantastiche tredicenni \u00e8 una serie televisiva tratta dal romanzo \"Girls in Love\" di Jaqueline Wilson.\nDalla serie \u00e8 stato anche tratto un film televisivo, \"Girls in Tears\", e composto da spezzoni dei primi cinque episodi della seconda stagione. La sigla e le canzoni del film sono delle Sugababes.\nIn Italia la seconda stagione \u00e8 stata intitolata \"Tre fantastiche quattordicenni\".\nPersonaggi.\nLe protagoniste sono Ellie, Nadine e Magda, tre ragazze che affrontano i problemi di tutti i giorni.\nEleanor \"Ellie\" Allard.\nEllie \u00e8 interpretata da Olivia Hallinan, \u00e8 la meno bella e , \u00e8 molto creativa, vivace, artistica ed \u00e8 un po' buffa e strana. Ha 2 migliori amiche, Nadine che conosce dall'asilo, e Magda, che conosce solo dalla prima media.\nEllie ha una passione per l'arte trasmessa da suo padre. Sua mamma \u00e8 morta quando lei era piccola e a causa di questo fatto a volte \u00e8 un po' gi\u00f9 di corda. Avr\u00e0 due relazioni, una con Russel e una con Dan.\nNadine.\nNadine \u00e8 la migliore amica di Ellie e di Magda. \u00c8 una dark ed \u00e8 cupa, tetra e ribelle; per questo a volte si caccia nei guai. Conosce Ellie da quando era piccola, avr\u00e0 una relazione con Liam, che la user\u00e0 soltanto.\nMagda.\nMagda \u00e8 la pi\u00f9 bella e attraente, inoltre \u00e8 molto popolare, chiacchierona, giocherellona, allegra, pettegola e spensierata. Piace moltissimo ai ragazzi. \u00c8 sempre all'ultima moda e star\u00e0 con Greg."}
{"id": "1799511", "revid": "599013", "url": "https://it.wikipedia.org/wiki?curid=1799511", "title": "Biblioteca comunale Franco La Rocca", "text": "La biblioteca comunale \"Franco La Rocca\" \u00e8 un centro servizi bibliotecario comunale della citt\u00e0 di Agrigento, che si trova al centro della citt\u00e0.\nStoria.\nLa biblioteca fu fondata nel 1888, mentre nel 1983 venne istituita come ente con il nome di \"Biblioteca Santo Spirito\" dal bibliotecario palermitano Francesco La Rocca che ne fu il primo direttore.\nDopo la sua scomparsa prematura la \"biblioteca Santo Spirito\" fu ridedicata a suo nome.\nNel 2008 la biblioteca fu trasferita in un palazzo storico di Agrigento, ex archivio notarile, opportunamente ristrutturato, ed venne inaugurata il 30 maggio dello stesso anno alla presenza del sindaco di Agrigento Marco Zambuto, e delle autorit\u00e0 culturali della citt\u00e0 di Agrigento.\nDescrizione.\nLa nuova biblioteca \u00e8 suddivisa in diverse sezioni e strutture multimediali:\nInoltre la nuova biblioteca ha diverse sezioni distaccate in alcune frazioni del comune di Agrigento:"}
{"id": "1799515", "revid": "121587895", "url": "https://it.wikipedia.org/wiki?curid=1799515", "title": "Stadio Parken", "text": "Lo Stadio Parken, conosciuto per motivi di sponsorizzazione come Telia Parken, \u00e8 un impianto polifunzionale di Copenaghen, situato nel distretto di Indre \u00d8sterbro.\nDotato di tetto retrattile, \u00e8 munito di posti a sedere e ospita le partite casalinghe del e della nazionale danese. Fa parte della classe di stadi a 4 stelle della UEFA dal 1993. Pu\u00f2 dunque ospitare la finale di Europa League, ma non della UEFA Champions League, evento che richiede almeno posti.\nStoria.\nL'impianto fu costruito tra il 1990 e il 1992 sul terreno dove prima sorgeva l'Idr\u00e6tsparken. Il 15 novembre 1990 inizi\u00f2 una completa ristrutturazione del vecchio stadio, opera costata 640 milioni di corone danesi, sotto la guida dell'architetto Gert Andersson. Durante il biennio di ristrutturazione il Parken fu il secondo pi\u00f9 grande cantiere di costruzione della Danimarca, superato solo dallo Storeb\u00e6ltsbroen. L'inaugurazione ufficiale dello stadio risale al 9 settembre 1992, quando in questo impianto la Danimarca fu sconfitta in amichevole dalla per 1-2.\nIl Parken fu ricostruito dagli investitori di Baltica Finans A/S in cambio della garanzia, concessa dalla federcalcio danese, che le partite della nazionale danese sarebbero state disputate al Parken per i successivi 15 anni. Il progetto previde l'abbattimento e la riedificazione di tre delle tribune originarie, per un costo di 640 milioni di corone danesi.\nLa prima finale internazionale disputata nello stadio fu l'atto conclusivo della Coppa delle Coppe 1993-1994, che vide la vittoria dell' contro il per 1-0. \nIn seguito l'impianto fu sede della finale della Coppa UEFA 1999-2000, vinta dal contro l'Arsenal ai tiri di rigore.\nNel giugno 1998 Baltica Finans perfezion\u00f2 la cessione dello stadio alla societ\u00e0 del per 138 milioni di corone danesi.\nAl Parken si svolse l'Eurovision Song Contest 2001. In quest'occasione fu installato il tetto retrattile.\nNel 2001 la federcalcio danese stabil\u00ec che da quell'anno la finale della Coppa di Danimarca si sarebbe disputata sempre al Parken.\nDal 2007 lo stadio \u00e8 tappa annuale del Sensation White, un evento di musica dance che si svolge in novembre.\nIl 2 giugno 2007, durante la partita di qualificazione al Danimarca- svoltasi al Parken, un tifoso danese invase il campo e attacc\u00f2 l'arbitro Herbert Fandel, che aveva appena concesso un calcio di rigore agli svedesi all'89\u00ba minuto di gioco, espellendo Christian Poulsen per aver colpito con un pugno l'attaccante svedese Markus Rosenberg. La partita fu sospesa e data vinta alla Svezia per 3-0 a tavolino, la federcalcio danese fu multata e le due successive gare della Danimarca furono giocate ad almeno 140\u00a0km da Copenaghen per decisione del massimo organo calcistico europeo.\nIn occasione della UEFA Champions League 2012-2013 la squadra del Nordsj\u00e6lland, inserita nel Gruppo E con Chelsea, \u0160achtar Donec'k e Juventus, disput\u00f2 le proprie partite casalinghe in questo stadio invece che sul proprio terreno di gioco di Farum.\nFu uno degli stadi candidati ad ospitare l'Eurovision Song Contest 2014.\nIl 1\u00ba maggio 2014 fu installata al Parken una rete wi-fi di ultima generazione ad alta velocit\u00e0, il cui utilizzo \u00e8 concesso in uso gratuito a tutti gli spettatori dello stadio per qualsiasi evento. L'opera, curata da Telia Company, prevede in cambio anche l'acquisizione da parte della compagnia telefonica dei diritti di denominazione dello stadio, rinominato, dal 17 luglio 2014 e per i successivi sette anni, \"Telia Parken\".\nOspita quattro partite del . "}
{"id": "1799522", "revid": "121163442", "url": "https://it.wikipedia.org/wiki?curid=1799522", "title": "Lucia di Tripoli", "text": "Biografia.\nEra figlia di Boemondo VI d'Antiochia e Sibilla d'Armenia.\nQuando suo fratello, Boemondo VII d'Antiochia mor\u00ec nel 1287, la loro madre nomin\u00f2 reggente Bertrando di Gibelet. Questi divenne molto impopolare, i nobili proclamarono la fine della dinastia ed istituirono il libero comune, eleggendo Bartolomeo Embriaco come sindaco.\nLucia allora si rec\u00f2 a Tripoli da Auxerre per prendere il controllo della Contea, ma incontr\u00f2 l'opposizione sia del Comune che dei Genovesi. Questi ultimi, sostenuti dall'ammiraglio Benedetto Zaccaria, si ribellarono a Lucia e tentarono di insediare un \"podest\u00e0\" di loro gradimento alla guida della citt\u00e0, il che avrebbe fatto di Tripoli, essenzialmente, una colonia Genovese. A seguito di ci\u00f2 gli esponenti del Comune accettarono di riconoscere Lucia, ma questa, inaspettatamente, si alle\u00f2 invece con i Genovesi.\nSi suppone che, temendo che Tripoli diventasse definitivamente una colonia genovese, gli emissari veneziani e pisani, che pure avevano importanti legami commerciali con la citt\u00e0, chiesero l'intervento del sultano mamelucco Sa\u012bf al-D\u012bn Qalaw\u016bn al-'\u0100lf\u012b al-Man\u1e63\u016br.\nLucia si alle\u00f2 con i Mongoli, questi sapendo che anche con il loro aiuto Tripoli era troppo debole per difendersi chiesero appoggio dall'Europa, ma inutilmente. Qalawun assedi\u00f2 Tripoli per un mese nel 1289 e la conquist\u00f2 il 29 aprile. Due anni dopo anche San Giovanni d'Acri, l'ultima roccaforte dei Crociati in Terra Santa, fu espugnata.\nNon si conosce la data della morte di Lucia.\nMatrimonio e discendenza.\nNarjot de Toucy, che Lucia aveva sposato ad Auxerre attorno al 1275 o 1278, non and\u00f2 mai a Tripoli a far valere i diritti che aveva acquisito sulla contea attraverso il matrimonio, ma rimase ad occuparsi dei suoi affari nel Regno di Napoli, dove mor\u00ec nel 1292.\nNarjot e Lucia ebbero un figlio, Filippo de Toucy (morto nel 1300), che eredit\u00f2 la signoria di Laterza alla morte del padre ed il titolo di pretendente di Antiochia alla morte di Lucia."}
{"id": "1799523", "revid": "1992900", "url": "https://it.wikipedia.org/wiki?curid=1799523", "title": "Jehan Pistolet", "text": "Jehan Pistolet, \"Corsaire prodigieux\" \u00e8 il primo fumetto nato dalla collaborazione tra lo sceneggiatore Ren\u00e9 Goscinny e il disegnatore Albert Uderzo.Tra il novembre 1951 e il 1952 viene pubblicato su \"Bonne Soir\u00e9e\", supplemento della rivista settimanale belga \"Libre Belgique\", in cinque episodi.Nel 1960 la serie di Jehan Pistolet \u00e8 stata quindi ripresa con successo sulla rivista francese Pilote.\nTutte le avventure del personaggio sono state raccolte in un unico volume dalla casa editrice Albert-Ren\u00e9, quindi riproposto in Italia dall'editore Nona Arte."}
{"id": "1799526", "revid": "1272592", "url": "https://it.wikipedia.org/wiki?curid=1799526", "title": "Comunit\u00e0 ebraica di Venezia", "text": "La comunit\u00e0 ebraica di Venezia \u00e8 una delle ventuno comunit\u00e0 ebraiche italiane riunite nell'Unione delle comunit\u00e0 ebraiche italiane e coordina le attivit\u00e0 culturali-religiose degli ebrei delle province di Venezia, Treviso e Belluno.\nViene definita una comunit\u00e0 di medie dimensioni e conta ufficialmente 540-600 appartenenti, soprattutto tra Venezia-centro storico (poco pi\u00f9 di 400 persone) e la cintura urbana tra Mestre e Padova. Inoltre vi \u00e8 un numero di persone imprecisato, ma nell'ordine delle centinaia composto da ebrei italiani non iscritti agli uffici della comunit\u00e0, ebrei immigrati negli ultimi decenni ed ebrei stranieri residenti in citt\u00e0 anche solo in alcuni periodi dell'anno. Queste ultime categorie presentano un'et\u00e0 media meno avanzata rispetto a quella dei membri ufficiali. I centri della comunit\u00e0 hanno sede nel noto ghetto di Cannaregio (nonostante oggi appena una trentina di membri vi abitino), visitato annualmente da una media di 300.000 turisti di fede ebraica.\nStoria.\nLe origini e il medioevo.\nLe origini della presenza ebraica a Venezia sono antiche e ancora poco note, la prima testimonianza della loro presenza risale al 932 quando il doge Pietro II Candiano chiese a Enrico I di Sassonia, re del Regno dei Franchi Orientali di far convertire al cristianesimo gli ebrei del regno. La prima comunit\u00e0 ebraica veneziana per\u00f2 non si stabil\u00ec nella citt\u00e0 lagunare, ma bens\u00ec a Mestre sulla terra ferma, dove nel 1152 contava circa milletrecento membri. A lungo si \u00e8 creduto che la prima sede della comunit\u00e0 si trovasse alla Giudecca, ma studi pi\u00f9 attuali hanno proteso per altre ipotesi etimologiche. Gli ebrei di Mestre si recavano ogni giorno a Venezia dove si occupavano di trafficare merci e di concedere prestiti di denaro, lavoro di cui la citt\u00e0 non poteva fare a meno e pertanto pur osteggiandolo, non vietava l'accesso alla citt\u00e0. Gli ebrei non erano considerati cittadini della Repubblica, ed erano soggetti a delle tasse specifiche, in particolare con decreto del 22 maggio 1298 si obbligarono gli ebrei a pagare una tassa del 5% sulle merci trafficate e il limite del tasso di interesse sui prestiti fu fissato al 10%. Quando gli ebrei si recavano in citt\u00e0 era loro consentito lavorare a San Marco e a Rialto almeno dove lavoravano gi\u00e0 nel X secolo. \nAl di l\u00e0 di alcuni sporadici episodi, la Serenissima, interessata ad incrementare la propria potenza commerciale, fu tollerante nei confronti sia dei mercanti levantini che dei prestatori Ashkenaziti, infatti pur non considerandoli cittadini e non consentendogli di comprare immobili permetteva loro di entrare in citt\u00e0 rinnovando puntualmente dei permessi che duravano tra i 5 e i 10 anni. Il 25 settembre 1386 richiesero ed ottennero di acquistare una parte del terreno del monastero di San Nicol\u00f2 al Lido per seppellire i propri defunti originando il cimitero ebraico di Venezia, tuttora funzionante. Nel 1385 il Consiglio dei Pregadi emise la prima \"condotta\" che permetteva a dei prestatori ebrei di origine tedesca di operare in citt\u00e0. Verso la fine del XIV secolo le restrizioni verso gli ebrei aumentarono e nel 1394 furono cacciati da Venezia e fu consentito loro di soggiornare in citt\u00e0 solamente due settimane e in caso di trasgressione erano obbligati a pagare una pena di 1000 ducati, inoltre furono obbligati a portare un cerchio giallo come segno distintivo. In un primo momento i medici ebrei furono esentati dal portare il segno, ma successivamente anche loro furono obbligati ad indossarlo; nel XVI secolo il segno divenne un drappo rosso. La legge della permanenza delle due settimane era facilmente eludibile cos\u00ec nel 1402 si decise che dopo due settimane di soggiorno gli ebrei potessero ritornare in citt\u00e0 solo dopo quattro mesi.\nIl Ghetto.\nLa situazione venne stravolta dal 1509: con la battaglia di Agnadello numerosi ebrei dell'entroterra (esistevano varie comunit\u00e0 tra Vicenza e Conegliano) si riversarono in citt\u00e0 per fuggire ai soprusi dell'esercito della Lega di Cambrai. In numero sempre maggiore, si stabilirono un po' in tutte le contrade veneziane, creando non pochi attriti con la popolazione locale (spesso fomentata dai Frati Minori).\nIl 29 marzo 1516 il governo della Serenissima (che non avrebbe mai ammesso un'espulsione, vista l'importanza economica della comunit\u00e0) mise mano a questa situazione concentrando gli ebrei nel Ghetto Novo, un isolotto dove un tempo esistette una fonderia e che allora ospitava un quartiere residenziale. Gli abitanti furono quindi sfrattati per consentire la reclusione in un Ghetto per gli ebrei. Gli unici due accessi all'isola, i ponti sul rio di San Girolamo e sul rio del Ghetto, di notte venivano chiusi ed erano sorvegliati da guardiani cristiani, pagati dagli stessi ebrei.\nI primi abitatori del Ghetto Nuovo furono gli ebrei della \"nazione todesca\" (ashkenaziti), la quale aveva l'obbligo di gestire dei banchi di pegno. Agli israeliti erano permessi pochi altri mestieri: la \"strazzar\u00eca\", ovvero il commercio dell'usato, e la medicina (i dottori avevano il permesso di uscire dal Ghetto di notte per visitare i propri pazienti).\nNel 1541 la Serenissima concesse il Ghetto Vecchio (un quartiere attiguo al Ghetto Novo) ai Levantini, un gruppo composto da mercanti provenienti dall'impero ottomano. L'economia veneziana trasse sicuramente vantaggio da questo evento, in affanno per le guerre contro i Turchi e per l'accresciuta concorrenza del porto di Ancona. I Levantini ebbero obblighi diversi rispetto ai Tedeschi: non si occupavano di prestiti, ma erano commercianti. Questa nazione aveva abitudini decisamente particolari: esibivano vesti sfarzose e orientaleggianti, con turbanti e ornamenti, decisamente contrastanti con i modesti ebrei tedeschi.\nL'ultima ondata migratoria si ebbe nel 1589 con la \"nazione ponentina\" (sefarditi); nello stesso periodo si and\u00f2 a formare anche una \"nazione italiana\", con ebrei provenienti dall'Italia centromeridionale, in particolare da Roma. Da allora il Ghetto assunse una conformazione definitiva: nel Ghetto Novo si trovava il cuore pulsante della comunit\u00e0, con il campo dove si affacciavano i banchi, i negozi di \"strazzar\u00eca\", i luoghi di culto e i palazzi residenziali (che, per motivi di spazio, raggiunsero altezze considerevoli).\nLe varie nazioni (dette altrimenti universit\u00e0) continuarono a mantenere la propria identit\u00e0: ciascuna aveva usi e tradizioni particolari e faceva riferimento a una propria sinagoga.\nIl Seicento fu probabilmente il periodo d'oro per i quasi cinquemila ebrei veneziani, le cui attivit\u00e0 portavano centomila ducati annui nelle casse dello Stato. Pur rinchiusi nel Ghetto, molti israeliti primeggiavano in ricchezza e sfarzo (tanto che i capi della comunit\u00e0 tentarono pi\u00f9 volte di porre un freno al lusso e al gioco d'azzardo) e si distinsero numerosi intellettuali (Elia Levita, Leone Modena, Simone Luzzatto, Sara Copio). Nel quartiere trovavano posto un teatro e un'accademia di musica e fiorirono i salotti culturali. Non mancavano i servizi: erano presenti un ospedale, una libreria, un albergo e una locanda. Il Ghetto rappresentava sostanzialmente una \"citt\u00e0 nella citt\u00e0\" del tutto autosufficiente.\nNonostante l'isolamento e le norme igieniche dettate dalla religione, la peste raggiunse anche il Ghetto nel 1631. L'altissimo numero di morti (esiste ancora una lapide al Lido indicante la fossa comune degli appestati), intorno alle 450 persone pari a un decimo della comunit\u00e0, fu per\u00f2 in parte compensato, negli anni successivi, dall'arrivo di altri ebrei dall'Europa orientale in fuga dai Cosacchi. Nel 1633 avvenne cos\u00ec l'ultimo ampliamento del quartiere con l'aggiunta del Ghetto Novissimo, una zona di scarsa estensione e \"periferica\" formata da appena due calli.\nTuttavia la Serenissima era ormai al tramonto, e cos\u00ec la comunit\u00e0 ebraica, gravata da una sempre maggiore tassazione. Molti ebrei decisero di trasferirsi nei porti del Tirreno (come Livorno) o ad Amsterdam, alla ricerca di nuove fortune. La popolazione ebraica della citt\u00e0 scese dai 4,800-5000 membri del 1655 ai 1,700 del 1766. Al contempo, decadeva anche la vita culturale: in quest'ambito si inseriscono le confuse reazioni al messianesimo di Sabbatai Zevi. Nel 1737 la comunit\u00e0 fu costretta a dichiarare il fallimento.\nStoria contemporanea.\nCon l'arrivo di Napoleone Bonaparte e la caduta della Repubblica di Venezia (1797) i cancelli del Ghetto furono abbattuti e vennero abrogate le restrizioni imposte dalla Serenissima: poterono trasferirsi e comprare immobili altrove, svolgere pi\u00f9 tipi di professioni, frequentare liberamente scuole pubbliche e istituzioni. Tali disposizioni, pur non riconfermate, segnarono la vita della comunit\u00e0 anche durante la successiva amministrazione austriaca.\nDurante i moti del 1848 che portarono all'istituzione della Repubblica di San Marco da parte di Daniele Manin furono coinvolti varie personalit\u00e0 del mondo giudaico: si citano Isacco Maurogonato Pesaro, Jacopo Treves, Leone Pincherle e Leone Tedesco, nonch\u00e9 il rabbino Abramo Lattes che invit\u00f2 i correligionari ad arruolarsi nella Guardia civica. Con l'annessione al Regno d'Italia nel 1866 finalmente agli ebrei vennero riconosciuti pari diritti civili rispetto al resto della popolazione. La situazione degli ebrei veneziani era a quel punto analoga a quella delle altre comunit\u00e0 della penisola. Molti appartenenti abitavano fuori dal Ghetto, il quale per\u00f2 continuava a rappresentare il fulcro della comunit\u00e0 come sede di luoghi di culto, scuole, attivit\u00e0 economiche, circoli. \nLa comunit\u00e0 andava incontro a un continuo decremento demografico: nel 1931 contava 1.814 iscritti, divenuti circa 1.400 nel 1938, quando furono promulgate le leggi razziali fasciste (nonostante fosse stato colpito da tali leggi un totale di 2.365 persone considerate almeno in parte \"razzialmente ebree\": 2.189 nella Provincia di Venezia, 147 in quella di Treviso e 29 in quella di Belluno, ridottesi a 1.324 nel 1940 con le emigrazioni verso America, Palestina, Europa occidentale o verso le maggiori citt\u00e0 italiane, dov'era pi\u00f9 facile rimediare un impiego anche in nero). La deportazione degli ebrei nei campi di sterminio tedeschi avvenne attraverso varie retate a partire dall'armistizio di Cassibile. Dei 254 ebrei veneziani arrestati e deportati nel 1943-'44 appena otto sopravvissero; al termine della seconda guerra mondiale circa 1.100 ebrei rimanevano in citt\u00e0, a cui si aggiungevano altri 600 tra ebrei polacchi e iugoslavi sopravvissuti alla shoah e giunti a Venezia in attesa di imbarcarsi per la Palestina.\nGli iscritti hanno subito ulteriori diminuzioni col trasferimento di molti verso le grandi citt\u00e0 o all'estero e con la diminuzione delle iscrizioni alle anagrafi della comunit\u00e0 (844 iscritti nel 1965 e oggi circa 540-600), Nonostante ci\u00f2, attualmente quella di Venezia \u00e8 una realt\u00e0 ebraica vivace, promotrice di numerose iniziative culturali aperte a ebrei e non ebrei tra cui l'attivit\u00e0 svolta dal Museo Ebraico di Venezia che conserva parte del patrimonio di oggetti rituali della Comunit\u00e0 e permette, attraverso le visite guidate, di visitare alcune delle sinagoghe di Venezia.\nNegli ultimi decenni l'impossibilit\u00e0 di dare ai bambini della comunit\u00e0 un'istruzione ebraica che andasse oltre la scuola elementare \u00e8 stato uno dei principali motivi ad aver spinto giovani coppie appena sposate (soprattutto membri ufficiali) a spostarsi presso realt\u00e0 urbane con comunit\u00e0 pi\u00f9 ampie e quindi pi\u00f9 organizzate. Per capire tale tendenza bisogna considerare il ruolo di rottura rappresentato dalle Leggi razziali e dalla Shoah nel processo di assimilazione degli ebrei avviatosi spontaneamente dopo la parificazione dei diritti sotto Napoleone e la fine dell'et\u00e0 dei ghetti. Se prima della Shoah l'ebreo italiano era innanzitutto italiano ed ebreo solo nel privato della propria casa, dopo il 1945 e dopo la nascita dello stato di Israele, egli ha sentito di pi\u00f9 il bisogno di esternare la propria identit\u00e0 culturale (ci\u00f2 si \u00e8 visto anche con la brusca diminuzione dei matrimoni misti presso i membri ufficiali delle comunit\u00e0 dalla Seconda guerra mondiale in poi). Inoltre la decisione di molte famiglie ebraiche veneziane di trasferirsi ha rispecchiato il generale spopolamento del comune, sceso dai 365.000 abitanti del 1970 ai 260.000 odierni, soprattutto per la brutale conversione della citt\u00e0 da centro industriale e commerciale di importanza europea a mera attrazione per il turismo di massa e per il terziario (il solo centro storico \u00e8 sceso dai 185.000 abitanti del 1945 ai 55.000 odierni)."}
{"id": "1799527", "revid": "1305772", "url": "https://it.wikipedia.org/wiki?curid=1799527", "title": "Streets of Philadelphia", "text": "Streets of Philadelphia \u00e8 una canzone scritta e interpretata dal cantautore statunitense Bruce Springsteen, per la colonna sonora del film \"Philadelphia\" del 1993, pubblicata come singolo l'anno successivo.\nIl brano ha ottenuto un notevole successo in molti paesi contribuendo a rilanciare la carriera di Spingsteen dopo qualche anno di appannamento artistico ed \u00e8 stato premiato con l'Oscar alla migliore canzone e quattro Grammy Award. \u00c8 inoltre stato inserito nell'AFI's 100 Years... 100 Songs, elenco che raccoglie le migliori canzoni dei film.\nStoria.\nNei primi mesi del 1993, il regista di \"Philadelphia\" Jonathan Demme chiese a Springsteen di scrivere una canzone per la colonna sonora del film, e nel giugno del 1993, dopo la conclusione dell\"'\"Other Band\" Tour\", il cantante compose il brano. \u00c8 stato registrato con Springsteen che si \u00e8 occupato di quasi tutta la strumentazione, mentre al basso e ai cori ci ha pensato il componente della \"Other Band\" Tommy Simms. Ulteriori parti di sassofono, e cori, di Ornette Coleman e di \"Little\" Jimmy Scott, sono stati registrati, ma mai utilizzati (se non in una breve sequenza del film quando Tom Hanks esce dall'ufficio di Denzel Washington).\nPubblicato nei primi mesi del 1994, come singolo principale estratto dalla colonna sonora del film, il brano ottenne un grande successo in tutta Europa e Nord America.\nLa canzone in realt\u00e0 ha avuto pi\u00f9 successo in Europa che negli Stati Uniti. Mentre negli Stati Uniti al suo apice ha raggiunto il nono posto della Billboard Hot 100, in Germania, Francia e Italia ha raggiunto la vetta delle rispettive classifiche. Inoltre \u00e8 arrivata alla seconda posizione nel Regno Unito, diventando il singolo di maggior successo del cantante in Inghilterra.\nTra i molti riconoscimenti che la canzone ha ricevuto figurano l'Oscar alla migliore canzone nel 1994 e un Grammy Award alla miglior canzone rock nel 1995.\nVideo musicale.\nIl videoclip del brano, diretto da Jonathan Demme assieme a suo nipote Ted, inizia mostrando Springsteen che cammina per le strade della citt\u00e0 desolata di Filadelfia, alternando queste scene con altre prese dal film. Dopo una breve sequenza al Rittenhouse Park, il video si conclude con Springsteen che cammina lungo il fiume Delaware, con il Benjamin Franklin Bridge sullo sfondo. Nel video \u00e8 possibile vedere Tom Hanks, nel ruolo che interpreta nel film, che guarda Springsteen, quando questi comincia a cantare l'ultimo verso della canzone.\nLa traccia vocale per il video \u00e8 stata ri-registrata dal vivo durante le riprese, utilizzando un microfono nascosto, su una traccia strumentale preregistrata. Questa tecnica \u00e8 stata scelta per rendere pi\u00f9 intensa la carica emotiva del brano. Il primo ad utilizzare questa particolare tecnica era stato John Mellencamp nel video di \"Rain on the Scarecrow\" del 1985, che aveva ispirato, tra l'altro, anche \"Brilliant Disguise\", altro video di Springsteen del 1987; in seguito Springsteen riprender\u00e0 ancora questa tecnica per il video \"Lonesome Day\" del 2002.\nEsibizioni dal vivo.\nPer via degli straordinari successi ottenuti dalla canzone nell'ambito dei premi, Springsteen ha suonato il brano dal vivo durante tre cerimonie di premiazione in prima serata: alla 66\u00aa edizione degli Oscar nel marzo 1994, agli MTV Video Music Awards nel settembre 1994 e alla 37\u00aa edizione dei Grammy Awards nel marzo 1995.\nNonostante sia uno dei maggiori successi di Springsteen, il brano \u00e8 tuttavia apparso molto raramente nei suoi concerti. \u00c8 stato suonato con regolarit\u00e0 in versione acustica unicamente durante il \"Solo Acoustic Tour\" tra la fine del 1995 e la met\u00e0 del 1997. In seguito la canzone \u00e8 diventata una rarit\u00e0 nei concerti, compiendo soltanto sporadiche apparizioni durante l\"'E Street Band Reunion Tour\" tra il 1999 e il 2000, e talvolta in alcuni tour seguenti."}
{"id": "1799537", "revid": "30300", "url": "https://it.wikipedia.org/wiki?curid=1799537", "title": "Ray Parker jr.", "text": ""}
{"id": "1799539", "revid": "767487", "url": "https://it.wikipedia.org/wiki?curid=1799539", "title": "Associazione Calcio Monza Brianza 1912 2004-2005", "text": "Questa voce raccoglie le informazioni riguardanti l'Associazione Calcio Monza Brianza 1912 nelle competizioni ufficiali della stagione 2004-2005\nRosa.\n \n \n \n \n \n \n \n \n \n \n \n \n \n "}
{"id": "1799540", "revid": "729019", "url": "https://it.wikipedia.org/wiki?curid=1799540", "title": "Mura di Arcidosso", "text": "Le mura di Arcidosso costituiscono il sistema difensivo del centro storico di Arcidosso, nella provincia di Grosseto, in Toscana.\nStoria.\nIn epoca medievale venne realizzata una doppia cinta muraria a protezione e difesa della citt\u00e0 vecchia di Arcidosso e della rocca aldobrandesca, sede del potere esercitato dalla nobile famiglia dal XIII secolo al 1331.\nI lavori di costruzione delle mura si protrassero a pi\u00f9 riprese, per terminare nel corso del XIII secolo.\nNel corso dei secoli successivi furono effettuati numerosi lavori di ristrutturazione e di modifica all'originaria doppia cerchia muraria, determinando un graduale e progressivo cambiamento del sistema difensivo della citt\u00e0 che, tuttavia, in alcuni tratti ha conservato gli originari elementi stilistici del periodo medievale.\nDescrizione.\nLe mura di Arcidosso si presentano in larga parte addossate o incorporate ad edifici del centro storico cittadino. Sono ancora visibili alcuni tratti dell'originaria cortina muraria in pietra, che delimitava interamente la citt\u00e0 vecchia e tre porte di accesso, di cui due dall'aspetto monumentale.\nLa porta di Castello, con arco a tutto sesto, stemma mediceo e merlatura sommitale, porta nella prima cinta muraria dove si accede dalla citt\u00e0 vecchia alla citt\u00e0 nuova e che immette quindi nell'area della rocca aldobrandesca che costituisce il \"Terziere di Castello\". Nella nicchia della porta \u00e8 stata inserita una pregevole madonnina policroma in ceramica dei fratelli Ronzan degli anni 1930.\nLa porta dell'Orologio, con una lapide commemorativa del plebiscito per l'annessione al Regno di Sardegna del 1860 poi Regno d'Italia l'anno successivo, presenta tre aperture a tutto sesto, di cui la centrale, doppia e pi\u00f9 ampia, sovrastata da un secondo arco a sesto acuto, sopra il quale si eleva la torre dell'Orologio. La porta venne costruita nel 1851 sulla preesistente porta di Mezzo, da essa si accede dalla citt\u00e0 vecchia alla citt\u00e0 nuova: la parte dove si trova la porta dell'Orologio si chiama \"terziere di Codaccio\".\nLa porta Talassese, con arco a tutto sesto, si apre lungo un tratto della seconda cinta muraria, e si presenta dalle linee sobrie, sormontata dallo stemma bianco e nero a testimonianza del passaggio di Arcidosso nella Repubblica di Siena avvenuto nel 1331 dopo un assedio durato sei mesi. L'area della porta Talassese costituisce il \"terziere di Sant'Andrea\"."}
{"id": "1799541", "revid": "2196578", "url": "https://it.wikipedia.org/wiki?curid=1799541", "title": "Oscar Fran\u00e7ois de Jarjayes", "text": " \u00e8 un personaggio immaginario della serie manga e anime \"Lady Oscar\", creato da Riyoko Ikeda.\nNel manga, incentrato su Maria Antonietta, appariva inizialmente solo come personaggio di supporto ma, visto il successo riscontrato presso il pubblico, assunse un ruolo da coprotagonista nella seconda parte fino alla morte. Nell'anime, invece, \u00e8 la protagonista. \nNella prima parte del seguito, \"Eroica - La gloria di Napoleone\", viene ricordata attraverso dei flashback.\nIl successo del personaggio \u00e8 testimoniato dalle diverse citazioni presenti in molti manga e anime successivi.\nBiografia.\nOscar Fran\u00e7ois de Jarjayes \u00e8 una donna che, per volont\u00e0 del padre, fin da piccola veste e agisce come un uomo. A quattordici anni, dopo aver studiato alla scuola militare regale a Parigi, decide di seguire la volont\u00e0 del padre e diventa capitano delle guardie reali di Versailles. Fin da bambina, il padre le affianca Andr\u00e9 Grandier, un popolano pi\u00f9 grande di un anno, che si innamora di lei segretamente. Fin dal primo incontro, intraprende rapporti di amicizia con la regina Maria Antonietta, la quale considerer\u00e0 Oscar una carissima amica fino alla morte.\nNonostante sia nobile e molto vicina alla corona, mostra fin dalla giovinezza una certa sensibilit\u00e0 verso le condizioni del popolo, motivo per cui prova dell'ammirazione per il giovane e ambizioso avvocato Maximilien de Robespierre, un acerrimo nemico della regina, il cui incontro ha avuto grande influenza sulle sue idee politiche. La sua vita sentimentale si pu\u00f2 sintetizzare in un amore non corrisposto per il conte svedese Hans Axel von Fersen, l'amante della regina. Questo amore infelice le far\u00e0 infine prendere la decisione di lasciare la guardia reale per trasferirsi al comando dei soldati della guardia. Il trasferimento sar\u00e0 il frutto di una decisione molto sofferta che la porter\u00e0 alla conclusione di voler totalmente rinnegare la sua parte femminile, che cos\u00ec tanto l'aveva fatta soffrire per il conte di Fersen.\nQuando dichiarer\u00e0 questa sua volont\u00e0 ad Andr\u00e9, dicendogli di non aver pi\u00f9 bisogno dei suoi servigi, egli, gi\u00e0 afflitto dalla sofferenza per aver perduto l'occhio sinistro mentre cercava di salvarle la vita e con il tormento di poter perdere anche l'altro, non riesce pi\u00f9 a trattenersi e le afferra i polsi. Durante questa scena, per la prima volta, si coglie la differenza tra i due e quanto lei sembri donna. Cadono insieme sul letto e lui le strappa la camicia. Piangendo, gli chiede che cosa vorrebbe fare adesso e lui, rivolgendole delle scuse, si allontana, dicendole che una rosa rester\u00e0 sempre una rosa e non potr\u00e0 mai essere un lill\u00e0. Per non abbandonarla quando diventa il nuovo comandante della guardia francese, Andr\u00e9 si arruola nei suoi soldati.\nIntanto, scopre di avere la tisi, che la porter\u00e0 alla morte entro sei mesi. Una sera, tornando agli alloggi con Andr\u00e9, finalmente gli confessa di amarlo. Piangendo, si abbandona tra le sue braccia ed \u00e8 qui che lo bacia e fa l'amore con lui. Trascorsa la notte e cominciando la rivoluzione, i due sono costretti a tornare alla vita reale, dove a Parigi troveranno la morte da rivoluzionari per mano dei soldati della guardia reale. Infatti, Andr\u00e9 muore a causa di un proiettile in pieno petto e, il giorno dopo, Oscar perisce per consentire al popolo in rivolta di espugnare la Bastiglia, crivellata di colpi dai fucilieri della guardia svizzera del luogotenente Ludwig von Fl\u00fce, comandati dal marchese de Launay, a difesa della fortezza.\nOscar e Andr\u00e9 riposano in pace fianco a fianco su una piccola collina ad Arras, dove molto tempo prima, quando erano andati a visitare la tenuta Jarjayes nel villaggio natale di Robespierre, i luoghi preferiti della loro infanzia, avevano visto l'alba insieme.\nCreazione e sviluppo.\nOscar \u00e8 un personaggio di fantasia ideato da Riyoko Ikeda, ma ispirato alla figura storica di Pierre-Augustin Hulin, un giovane e impavido caporale delle guardie francesi al suo servizio, che appare brevemente solo nel manga. Di lui la colp\u00ec soprattutto la figura di un militare che, pur essendo una persona che aveva servito fedelmente e direttamente la sovrana Maria Antonietta, alla fine diventa l'eroe dei rivoluzionari, guidando eroicamente l'assalto popolare all'espugnazione della Bastiglia. L'autrice decise di rappresentarla come la sesta figlia del cavaliere de Jarjayes, che l'aveva colpita soprattutto per la sua lealt\u00e0 alla corona, mettendola cos\u00ec a contatto con tutta la corte francese.\nProprio perch\u00e9 \u00e8 ispirata a un personaggio maschile, all'inizio doveva essere un uomo. Tuttavia, al tempo l'autrice non si sentiva ancora abbastanza sicura del suo stile e della sua capacit\u00e0 narrativa e introspettiva da disegnare un protagonista maschio. L'idea di farne una donna le venne quando scopr\u00ec che all'epoca molte dame preferivano vestirsi da uomo. Per loro si trattava di una scelta personale e non di un'imposizione, come nel caso della scelta del generale de Jarjayes nei confronti della figlia, ma questo fatto stuzzic\u00f2 la sua fantasia.\nOscar \u00e8 in parte anche una rappresentazione dell'autrice stessa e delle sue esperienze giovanili nel Partito Comunista Giapponese. Inoltre, \u00e8 sul modello dei suoi genitori che, per sua stessa ammissione, costru\u00ec il rapporto tra Oscar e Andr\u00e9 in tutte le sue difficolt\u00e0. La madre discendeva da un'antica famiglia di samurai, quindi aristocratica, mentre il padre era un uomo del ceto medio, dai rigorosi valori morali. Contro il volere delle famiglie di entrambi e contro l'antica tradizione nipponica, i genitori dell'autrice, infatti, riuscirono a sposarsi.\nUn'altra importante fonte di ispirazione per il personaggio \u00e8 stata la protagonista del manga \"La principessa Zaffiro\", creato anni prima da Osamu Tezuka. L'autrice ha preso spunto dallo stile grafico di Tezuka fin dai suoi primi lavori, mentre per il personaggio di Oscar ha rilevato da Zaffiro l'ambiguit\u00e0 sessuale, sia nell'anima che nell'aspetto, e la scena della manifestazione della propria femminilit\u00e0 in un ballo di corte, divenuta una tra le pi\u00f9 celebri per entrambi i manga.\nL'autrice modell\u00f2 il fisico del personaggio sul suo al momento della scrittura: Oscar \u00e8 alta 178 cm, ha 87 di seno, 63 di vita e 90 di fianchi, pesa 58 kg e un piede di 25 cm.\nOrigine del nome.\nIl nome Oscar significa \"Guerriero di Dio\" in tedesco antico, e infatti \u00e8 nata a Natale e ha vissuto come il figlio di Marte, il dio della guerra, fino alla morte. Nello scegliere, l'autrice rimase colpita dal nome di Oscar I di Svezia.\nIn giovent\u00f9, seppure per ordine del re, suo padre aveva portato via al duca Francesco Stefano il suo paese natale, la Lorena, per consentire il matrimonio con l'arciduchessa d'Austria, Maria Teresa. Riguardo al secondo nome, aveva deciso che, se gli fosse nato un maschio, gli avrebbe messo il suo, certo che anche il padre di Maria Antonietta avrebbe approvato. L'autrice lo scelse consultando un dizionario dei nomi."}
{"id": "1799542", "revid": "729019", "url": "https://it.wikipedia.org/wiki?curid=1799542", "title": "Giovanni (console 499)", "text": "Biografia.\nGiovanni tra il 492 e il 499 fu \"magister militum praesentalis\" d'Oriente. In questa qualit\u00e0 fu uno dei due generali dell'imperatore Anastasio I nella guerra isaurica (492-497), assieme a Giovanni Scita.\nNel 492 fu uno dei comandanti dell'esercito romano nella battaglia di Cotyaeum, mentre l'anno successivo ottenne una schiacciante vittoria contro gli Isaurici, dopo aver liberato l'esercito di Diogeniano a Claudiopoli. Nel 498, anno successivo alla vittoria sugli Isaurici, fu proprio lui a catturare gli ultimi capi nemici, Longino di Selino e Indes e a mandarli all'imperatore.\nAnastasio fu molto compiaciuto per la vittoria nella guerra, e onor\u00f2 ampiamente i suoi due vittoriosi generali: Giovanni esercit\u00f2 infatti il consolato \"sine collega\" nel 499.\nSecondo un aneddoto tramandato da Procopio di Cesarea (\"Aneddoti\", vi.5-9), Giovanni avrebbe condannato a morte Giustino durante la guerra isaurica, ma, a seguito di un sogno, decise di risparmiargli la vita: dopo la morte di Anastasio, Giustino sal\u00ec al trono."}
{"id": "1799550", "revid": "3082", "url": "https://it.wikipedia.org/wiki?curid=1799550", "title": "Flavio Giovanni (console 499)", "text": ""}
{"id": "1799552", "revid": "767487", "url": "https://it.wikipedia.org/wiki?curid=1799552", "title": "Distretto di Mehsana", "text": "Il distretto di Mehsana \u00e8 un distretto del Gujarat, in India, di 1.837.696 abitanti. Il suo capoluogo \u00e8 Mehsana.\nNel distretto di Mehsana si trova il sito archeologico del Tempio del Sole di Modhera."}
{"id": "1799554", "revid": "729019", "url": "https://it.wikipedia.org/wiki?curid=1799554", "title": "Stazione di Pergine", "text": "La stazione di Pergine \u00e8 una stazione ferroviaria posta sulla linea Trento-Venezia, a servizio dell'omonima citt\u00e0.\nStoria.\nLa stazione venne attivata nel 1896.\nLa stazione fu completamente ricostruita all'inizio degli anni duemila, e inserita in un ampio centro d'interscambio ferro-gomma. La nuova stazione venne attivata il 14 gennaio 2006.\nStrutture e impianti.\nLa stazione dispone di due fabbricati viaggiatori: il primo \u00e8 quello utilizzato prima della costruzione del nuovo, di dimensioni ridotte, che adesso \u00e8 chiuso ed \u00e8 diventato abitazione privata. Il nuovo fabbricato invece \u00e8 di grandi dimensioni, ed all'interno ospita i servizi per i viaggiatori come biglietteria self-service, sala d'attesa e bar-ristorante.\nIl piazzale \u00e8 composto da tre binari passanti, muniti di due banchine con pensiline in legno e collegati sia tramite sottopassaggio che con ascensori. Durante i lavori di riqualificazione del 2006 lo scalo merci \u00e8 stato dismesso. Nel 2014-2015, invece, sono stati rimossi anche i due binari tronchi usati per il ricovero di carri per la manutenzione.\nMovimento.\nLa stazione offre interconnessioni sia via rotaia con le localit\u00e0 della Valsugana, le cui principali destinazioni sono Trento, Bassano del Grappa e Venezia, sia via gomma con le corriere di Trentino Trasporti. Non viene effettuato servizio merci.\nServizi.\nLa stazione dispone di:\nCuriosit\u00e0.\nNel 1960 il fabbricato viaggiatori di Pergine fu riprodotto in scala H0 dalla ditta Rivarossi."}
{"id": "1799558", "revid": "125322262", "url": "https://it.wikipedia.org/wiki?curid=1799558", "title": "Masso erratico", "text": "Il masso erratico (dal latino \"err\u00e0re\", vagare) o masso delle streghe (spesso indicato anche col nome di trovante) \u00e8 un grande blocco di roccia che \u00e8 stato trasportato a fondovalle da un ghiacciaio. Questi massi, talvolta di notevoli dimensioni, dopo che il ghiacciaio si \u00e8 ritirato occupano un'insolita posizione in luoghi pianeggianti per cui divengono spesso campo di attivit\u00e0 di una particolare categoria di rocciatori, i boulderisti.\nScoperta.\nPrime ipotesi.\nNel XVIII secolo, i primi geologi che giungono nelle Alpi e sul massiccio del Giura sono attratti da questi enormi blocchi di granito posti in cima a colline o isolati in mezzo a pianure alluvionali. Li chiamarono \"blocchi erratici\" perch\u00e9 non ne conoscevano la provenienza. Horace-B\u00e9n\u00e9dict de Saussure su questo tema affermava \"Il granito non si forma in terra come i tartufi, e non cresce come i pini sulla roccia calcare\".\nMolte furono le teorie avanzate per giustificarne la presenza. Jean-\u00c9tienne Guettard avanz\u00f2 l'ipotesi nel 1762 che i massi che si trovavano sparsi nelle pianure europee del nord erano tutto quanto restava di antichi monti erosi. Ma rapidamente se ne dimostr\u00f2 l'origine alpina. Scoperta l'origine restava da scoprire che cosa li aveva trasportati cos\u00ec lontano dai loro luoghi di provenienza.\nNel 1778, Jean-Andr\u00e9 De Luc avanza una teoria basata su possibili esplosioni che avrebbero proiettato lontano questi massi. De Saussure non ader\u00ec ad essa, ritenendola perlomeno fantasiosa, \"non vi \u00e8 alcun esempio di queste esplosioni e i blocchi si dovrebbero polverizzare nel loro impatto al suolo\", impatto che, tra l'altro, non lasciava evidenze sotto di essi. De Saussure constat\u00f2 che i blocchi si trovavano disseminati negli assi delle vallate alpine. Si pens\u00f2 allora a un possibile trasporto per fiume: le rocce sarebbero state deposte da enormi alluvioni, provocate da straripamenti di laghi o da repentine fusioni di ghiacciai dovute a vulcani o altro. Christian Leopold von Buch ne calcol\u00f2 persino la forza necessaria per spostarli fin sopra il Giura. Altri supposero un'origine marina: L'innalzamento della catena alpina sarebbe stato cos\u00ec repentino che le acque che vi si trovavano ai piedi avrebbero trascinato via i blocchi. Altri ritenevano invece responsabile di questi spostamenti la banchisa o gli iceberg che li avrebbero deposti in antichi mari che sommergevano la regione.\nQueste teorie hanno i loro vantaggi e le loro lacune, i loro difensori e i loro detrattori. Nessuna trov\u00f2 larghi consensi.\nL'origine glaciale.\nAll'epoca i ghiacciai alpini erano in piena espansione tanto da inquietare le autorit\u00e0 svizzere che temevano la distruzione di interi villaggi a causa del loro rapido avanzamento. Il periodo che va approssimativamente dal XIV al XIX secolo \u00e8 indicato infatti come la \u2018'Piccola era glaciale'\u2019.\nNel 1821, Ignaz Venetz, ingegnere svizzero, studi\u00f2 i ghiacciai per capirne il comportamento. Raccolse testimonianze sull'avanzamento degli stessi e constat\u00f2 un fenomeno che prima non era stato valutato con cura: sui ghiacciai giacevano grossi blocchi di roccia e materiale pi\u00f9 minuto mentre sui fianchi e sul fronte degli stessi si formavano cumuli di detriti, poi indicati con il nome di morene laterali e frontale. Osserv\u00f2 inoltre che di queste morene ne esistevano altre anche molto pi\u00f9 a valle di dove si trovavano allora e avanz\u00f2 l'ipotesi, oggi unanimemente riconosciuta valida, che il fenomeno dipendeva dagli avanzamenti e dai ritiri delle lingue di ghiaccio in epoche successive.\nI massi erratici sono perci\u00f2 le tracce della posizione che anticamente i ghiacciai hanno occupato.\nTerminologia.\nSoprattutto nella letteratura alpina e in scritti di naturalisti legati al Club Alpino Italiano spesso ancor oggi i massi erratici sono chiamati col termine di \"trovanti\".\nMasso avello.\nPer la loro natura curiosa i massi erratici hanno sempre suscitato una forte suggestione, tanto da venire usati gi\u00e0 in epoche remote come luoghi di culto o direttamente di inumazione. I massi avelli sono appunto massi erratici usati come sepoltura. Sono tipici del territorio comasco, in nessun altro luogo esistono testimonianze paragonabili.\nDistribuzione dei \"massi erratici\" in Italia.\nIn Italia sono presenti in quantit\u00e0 sia lungo o a ridosso dell'arco Alpino che negli Appennini (in particolare nell'Appennino Tosco-Emiliano, nel parco del Pollino e nel comprensorio del Gran Sasso). Tra i principali si possono ricordare:\nCuriosit\u00e0.\nEsistono anche massi erratici sommersi:a poche decine di metri verso ovest dell'Isolino Partegora sul lago Maggiore (\"sass margunin\" o \"margun\u00e9e)\"."}
{"id": "1799574", "revid": "1932553", "url": "https://it.wikipedia.org/wiki?curid=1799574", "title": "Direttore creativo", "text": "Il direttore creativo (\"Creative director\", in inglese) \u00e8 una figura professionale presente in agenzia pubblicitaria, editoria, industria dell'intrattenimento e comunicazione visiva. \u00c8 responsabile dell'impostazione creativo/artistica dei lavori e coordina e supervisiona un team composto da direttore artistico, grafici, illustratori e copywriter.\nVideogiochi.\nCon l'aumento delle discipline pi\u00f9 specializzate nell'industria dei videogiochi, alcuni autori di giochi vengono chiamati anche \"direttore creativo\", \"esecutivo designer\" o \"regista del gioco\". Un direttore creativo in un'azienda videoludica \u00e8, di solito, responsabile della progettazione e sviluppo dell'intera gamma di prodotti dell'azienda; alcuni esempi sono Peter Molyneux, Neil Druckmann e Shigeru Miyamoto.\nDal punto di vista accademico, un direttore creativo deve essere in possesso di una laurea, ma ci sono alcune circostanze in cui un'istruzione di scuola superiore focalizzata fortemente su aspetti come l'arte, la grafica, l'informatica e la matematica pu\u00f2 essere accettabile e fornire una valida conoscenza agli studenti che aspirano ad ottenere questo ruolo. Alcune abilit\u00e0 che un direttore creativo, nell'industria dei videogiochi, deve avere sono: la conoscenza della programmazione informatica e dello sviluppo grafico (illustrazioni, opere d'arte) ed eccellenti capacit\u00e0 interpersonali e di scrittura (in quanto trattano molti altri clienti e dirigenti). L'ampiezza dello sviluppo di videogiochi \u00e8 grande e costosa, e richiede un enorme team di persone specializzate con esperienza nella grafica, nell'animazione, nelle arti illustrative e nella programmazione."}
{"id": "1799575", "revid": "599013", "url": "https://it.wikipedia.org/wiki?curid=1799575", "title": "Juan Carlos Plata", "text": "Caratteristiche tecniche.\nAttaccante rapido e finalizzatore implacabile, la sua abilit\u00e0 realizzativa gli ha permesso di diventare il miglior marcatore della sua nazionale e di porsi al primo posto nella classifica dei migliori marcatori al mondo ancora in attivit\u00e0.\nCarriera.\nClub.\n\"El Pin\" Plata debutta nella stagione 1990-1991 con il CSD Municipal, segnando otto reti; la stagione successiva ne segna 17, di cui 4 solo nella finale del campionato contro il CD Suchitep\u00e9quez, eguagliando il precedente record. Nelle stagioni successive difficilmente segna meno di 10 reti, segnandone ben 32 nella stagione 2005-2006. Il 20 gennaio 2005 supera Diego Armando Maradona nella classifica di gol segnati realizzando il suo 346\u00ba gol. Sabato 23 aprile 2005 batte il record di \u00d3scar Enrique S\u00e1nchez diventando il miglior marcatore della storia del campionato guatemalteco di calcio. Il 4 agosto del 2005 si afferm\u00f2 nella UNCAF siglando due reti contro il club panamense \u00c1rabe Unido.\nNel 2006 realizza l'ultimo gol in tornei internazionali di club con la maglia del CSD Municipal; con 33 gol \u00e8 il miglior marcatore del Municipal anche in tornei internazionali. Ha realizzato un totale di 321 reti in campionato e 349 in totale per il CSD Municipal. Il 16 febbraio 2006 \u00e8 stato realizzato il documentario \"321: Juan Carlos Plata\" in onore del suo record di marcature nel campionato nazionale. Sia a livello di club che in nazionale ha indossato costantemente il numero 15.\nIl 17 maggio 2009 super\u00e0 un altro traguardo, segnando il suo 400\u00ba goal.\nAbbandona la carriera da calciatore il 9 gennaio 2011, al termine della prima parte della stagione 2010/11, con l'attivo di 411 reti su 598 presenze, compiute tutte con il suo Municipal.\nNazionale.\nDebutta con la nazionale di calcio del Guatemala il 14 gennaio 1996, realizzando 5 gol nella serie di incontri disputati in quell'anno; con i suoi 35 gol segnati in 87 presenze \u00e8 stato il miglior realizzatore della storia della nazionale, e deteneva anche il record di presenze fino a quando Guillermo Ram\u00edrez non lo ha superato.\nIl gol pi\u00f9 importante della sua carriera in nazionale fu quello che sigl\u00f2 il pareggio col Brasile nella Copa Oro 1998, risultato mai pi\u00f9 raggiunto contro una squadra organizzata come la Sele\u00e7\u00e3o.\nNei mondiali di calcio collabora con un apporto di 7 gol in totale in carriera."}
{"id": "1799577", "revid": "767487", "url": "https://it.wikipedia.org/wiki?curid=1799577", "title": "Mesopropithecus", "text": "Mesopropithecus \u00e8 un genere di lemuri estinti vissuti fino a circa 500 anni fa in Madagascar.\nPossedeva arti anteriori pi\u00f9 lunghi rispetto ai posteriori, che assieme ad altre caratteristiche anatomiche ne lasciano presupporre uno stile di vita arboricolo simile a quello dei bradipi, con alimentazione a base di foglie.\nIl cranio presentava invece costruzione molto simile a quella dei sifaka, coi quali questi animali sono imparentati ed ai quali somigliavano probabilmente molto, fatta eccezione per le dimensioni ed il peso, che doveva raggiungere i 10\u00a0kg.\nL'estinzione di questi animali \u00e8 stata probabilmente causata dalla colonizzazione dell'isola da parte degli uomini a partire dal 500 d.C., in seguito alla quale sono infatti scomparse numerose specie di proscimmie di grandi dimensioni (delle quali i \"Mesopropithecus\" erano quelle di minori dimensioni): probabilmente, alla caccia ed alla distruzione dell'habitat si sommarono anche dei cambiamenti climatici che ne causarono la scomparsa.\nTassonomia.\nAl genere sono ascritte tre specie, fino a pochi anni fa ascritte alla sottofamiglia dei Palaeopropithecinae:"}
{"id": "1799582", "revid": "729019", "url": "https://it.wikipedia.org/wiki?curid=1799582", "title": "Lorenzo Barco", "text": "Carriera militare.\n\u00c8 stato generale di divisione nella prima guerra mondiale, servendo nel 1915-1916 ad Asiago, nel 1917-1918 presso la 20\u00aa divisione di fanteria a Salerno e dal 20 settembre 1918 al 21 aprile 1919 presso l'80\u00aa Divisione alpini, inizialmente inquadrata nella 1\u00aa Armata e poi assegnata al XXX Corpo d'armata della 4\u00aa Armata.\nRipristino degli argini del Piave.\nDopo l'armistizio del 4 novembre 1918 si occup\u00f2 del problema della riparazione e del ripristino degli argini dei fiumi veneti e friulani, danneggiati in seguito alle vicende belliche, in tempo per proteggere le popolazioni dalle possibili inondazioni a seguito delle piene invernali e primaverili del Piave, del Monticano, della Livenza, del Tagliamento.\nIl generale Barco coordin\u00f2 la ricostruzione degli argini del Piave, tuttora esistenti, ripartendo il lavoro tra le unit\u00e0 dell'esercito che dipendevano da lui e impegnando circa 9500 uomini e 330 ufficiali. L'VIII raggruppamento alpino (6\u00ba e 13\u00ba gruppo alpino) si occup\u00f2 degli argini per circa 11\u00a0km da Cimadolmo a Ponte di Piave e il IX raggruppamento alpino (17\u00ba e 20\u00ba gruppo alpino) per circa 12\u00a0km da Salgareda a Ca' Gonfo Mussetta."}
{"id": "1799585", "revid": "108220954", "url": "https://it.wikipedia.org/wiki?curid=1799585", "title": "Kond\u00ebr", "text": "Kond\u00ebr \u00e8 il nome dato a una struttura geomorfologica a forma di vulcano, localizzata in Siberia, nell'estremo oriente russo. Il luogo \u00e8 di grande importanza geologica, di forma perfettamente circolare, elevantesi sulla circostante pianura alluvionale per un'altezza di circa 600 metri. Il suolo di questa formazione montagnosa \u00e8 ricco di minerali rari. \nIl massiccio non \u00e8 il prodotto di un impatto di una meteorite, n\u00e9 di un'eruzione vulcanica. La sua origine \u00e8 probabilmente tellurica, ovvero dovuta a importanti spinte verticali della litosfera sottostante. Al suo centro sgorga un fiume nel cui alveo si sfruttano gli importanti giacimenti di platino e di altri metalli rari.\nIl massiccio di Kond\u00ebr si trova a circa 600\u00a0km da Ochotsk, e a circa 570\u00a0km da Jakutsk la strada di accesso passa per Amga."}
{"id": "1799586", "revid": "183976", "url": "https://it.wikipedia.org/wiki?curid=1799586", "title": "Massi erratici", "text": ""}
{"id": "1799592", "revid": "1769697", "url": "https://it.wikipedia.org/wiki?curid=1799592", "title": "The Age of the Understatement (singolo)", "text": "The Age of the Understatement \u00e8 il primo singolo dei The Last Shadow Puppets, pubblicato il 14 aprile 2008 nel Regno Unito, distribuito dalla Domino Records. Il titolo della canzone \u00e8 lo stesso dell'album di debutto della band \"The Age of the Understatement\".\nVideo.\nIl video della canzone \u00e8 stato girato a Mosca, dal regista Romain Gavras e ha come protagonisti Turner e Kane che camminano nella citt\u00e0 e nei pressi della capitale russa.\nTracce CD.\nTutte le canzoni sono state scritte da Alex Turner e Miles Kane."}
{"id": "1799599", "revid": "80339", "url": "https://it.wikipedia.org/wiki?curid=1799599", "title": "Kondyor", "text": ""}
{"id": "1799601", "revid": "767487", "url": "https://it.wikipedia.org/wiki?curid=1799601", "title": "Eduardo N\u00e1jera", "text": "Draft NBA.\nHa giocato nell'NCAA all'Universit\u00e0 di Oklahoma, dal 1997 al 2000, diventando tra i giocatori pi\u00f9 rappresentativi. Aiut\u00f2 la squadra per quattro tornei NCAA, tanto bene da finire nei migliori dieci di tutti i tempi delle squadre scolastiche. Prima di partecipare al draft NBA nel 2000, N\u00e1jera fu analizzato dagli scout, che affermavano che fosse il pi\u00f9 veloce e il pi\u00f9 forte rimbalzista. \u00c8 stato il secondo messicano a giocare nella NBA, dopo Horacio Llamas.\nCarriera nella NBA.\nN\u00e1jera aiut\u00f2 il Messico ad arrivare al quarto posto ai Mondiali e ai Mondiali per Universit\u00e0 del 1999.\nEbbe un ruolo importante nei Dallas Mavericks nel 2000-2001 e nel 2001-02, ma i suoi ricorrenti infortuni al ginocchio limitarono molto le sue apparizioni nei due anni a Dallas. Fu ceduto ai Golden State Warriors, dove gioc\u00f2 una modesta quantit\u00e0 di minuti e dove costitu\u00ec un solido contributo per questa squadra. Poi fu mandato ai Nuggets, dove \u00e8 andato avanti malgrado gli infortuni.\nIl 27 aprile 2006, cominci\u00f2 i suoi primi play-off con i Nuggets in gara-3 nel primo round della serie contro i Los Angeles Clippers. Sostitu\u00ec Kenyon Martin che fu sospeso indefinitivamente per aver indotto del danno alla squadra.\nFu in parte coinvolto nel dicembre 2006 nella rissa tra New York Knicks e Denver Nuggets, durante la quale cerc\u00f2 di separare i giocatori. Fu per\u00f2 espulso dal gioco. Nella partita contro i Sacramento Kings, l'8 dicembre 2007 a Denver, sub\u00ec una contusione al gionocchio quando and\u00f2 a sbattere contro il centro dei Kings Spencer Hawes dopo 2 minuti e 23 secondi del primo quarto. Non rientr\u00f2 in campo.\nNel luglio 2010 pass\u00f2 agli Charlotte Bobcats e vi rest\u00f2 fino all'estate 2012.\nAllenatore.\nIl 21 agosto 2012 sottoscrive il primo contratto da allenatore professionista con i Texas Legends."}
{"id": "1799615", "revid": "767487", "url": "https://it.wikipedia.org/wiki?curid=1799615", "title": "Distretto di Narmada", "text": "Il distretto di Narmada \u00e8 un distretto del Gujarat, in India, di 514.083 abitanti. Il suo capoluogo \u00e8 Rajpipla."}
{"id": "1799616", "revid": "709565", "url": "https://it.wikipedia.org/wiki?curid=1799616", "title": "Luc Junior", "text": "Luc Junior \u00e8 un fumetto nato dalla collaborazione tra lo sceneggiatore Ren\u00e9 Goscinny e il disegnatore Albert Uderzo.Viene pubblicato tra l'ottobre 1954 e il 1955 su \"Bonne Soir\u00e9e\", supplemento della rivista settimanale belga \"Libre Belgique\", in cinque episodi.\nNel 1957 la rivista \"Libre Belgique\" affida la prosecuzione della serie di Luc Junior ai fumettisti franco-belgi Greg (pseudonimo di Michel Regnier) e Sirius (pseudonimo di Max Mayeu)."}
{"id": "1799618", "revid": "767487", "url": "https://it.wikipedia.org/wiki?curid=1799618", "title": "Spionaggio internazionale", "text": "Spionaggio internazionale (\"Foreign Intrigue\") \u00e8 un film noir del 1956 diretto, scritto e prodotto da Sheldon Reynolds.\nTrama.\nVictor Danemore \u00e8 un ricco uomo che vive con la moglie in una villa sulla Costa Azzurra. Un giorno incarica il suo segretario e pubblicista Dave Bishop, di prenotargli il solito viaggio annuale per Vienna. Dave non conosce il passato del suo datore di lavoro, in quanto lui stesso ha inventato quello che i giornali riportano sulla vita di Victor. Tornato alla villa trova Danemore morente, colpito da un attacco cardiaco. Ne informa subito la moglie Dominique Danemore la quale, per niente affranta, si preoccupa di quanto dovr\u00e0 tenere il lutto per convenienza e se il marito avesse detto qualche cosa prima di morire. Dopo il funerale, Dave viene chiamato dal dottore il quale ha ricevuto una lettera da un notaio di Vienna, dove gli si chiede un certificato ufficiale per stabilire se sia morto per cause naturali e anche il dottore chiede se Danemore abbia detto qualche cosa prima di morire. La stessa domanda, con bizzarra insistenza viene fatta dai pi\u00f9 disparati soggetti, tanto da incuriosire Bishop, che decide di recarsi a Vienna dal notaio per scoprire il segreto di Victor, il quale si scopre essere stato un povero spiantato. A Vienna, Dave, arriva dopo l'assassinio del notaio, con relativa sparizione del plico Danemore. Scopre comunque che a casa di una donna anziana e cieca, si riunivano Danemore e altre quattro persone, una volta all'anno, e una delle quattro era svedese di nome Lindquist. Con questo indizio Bishop si reca a Stoccolma dove scopre che Danemore era un ricattatore. Dave rischia lui stesso di essere ucciso da un sicario mandato da un altro dei quattro ricattati. Il sicario, comunque, decide di mettersi d'accordo con Dave per subentrare nel ricatto che faceva Danemore. Attirato nuovamente a Vienna, Bishop viene prelevato da alcuni agenti segreti del controspionaggio di Stati Uniti, Svizzera, Svezia, Inghilterra che spiegano a Dave di stare cercando coloro che prima della seconda guerra mondiale hanno stretto un patto con Hitler e che successivamente furono ricattati da Danemore (l'uomo della Russia). Dave accetta di collaborare e segue il sicario che lo porter\u00e0 da uno dei quattro traditori della patria.\nProduzione.\n\u00c8 il primo film di produzione internazionale a cui partecipa l'attrice Ingrid Thulin, in quanto, precedentemente, aveva lavorato solo in produzioni svedesi. Successivamente parteciper\u00e0 a film come \"I quattro cavalieri dell'Apocalisse\" con Glenn Ford e \"Cassandra Crossing\" con Richard Harris e Sophia Loren.\nIl titolo del film pu\u00f2 essere fuorviante, in quanto non si tratta di spionaggio (sebbene siano implicati i servizi segreti) ma di ricatto.\nIl film \u00e8 tratto da una serie televisiva americana andata in onda dal 1951 al 1954 intitolata \"Foregn Intrigue\"\nIl film \u00e8 stato completamente girato in Europa: Montecarlo, Parigi, Versailles, e Stoccolma"}
{"id": "1799625", "revid": "125935363", "url": "https://it.wikipedia.org/wiki?curid=1799625", "title": "Club Sportiv Gaz Metan Media\u0219", "text": "Il CS Gaz Metan Media\u0219 (nome completo \"Club Sportiv Gaz Metan Media\u0219\") \u00e8 una societ\u00e0 calcistica rumena con sede nella citt\u00e0 di Media\u0219. Milita nella Liga I, la massima serie del campionato rumeno di calcio.\nStoria.\nIl club \u00e8 stato fondato nel 1945 col nome \"Karres Media\u0219\". La prima promozione in Divizia A risale al 1947. Disputa il primo campionato col nome \"CSM Media\u0219\" terminandolo all'undicesimo posto. Finisce la stagione 1948-1949 (disputata come \"Gaz Metan\") all'ultimo posto venendo cos\u00ec retrocessa in Divizia B. Nel 1951, mentre disputava il campionato cadetto, giunse in finale di Coppa di Romania persa 3-1 contro lo Steaua Bucarest.\nSegue in lungo periodo durante il quale occupa posizioni di centro classifica nella Divizia B fino al 1972 quando viene retrocesso in Divizia C. Risale l'anno successivo ma segue un nuovo periodo passato tra la Divizia B e la Divizia C.\nLa seconda promozione nel massimo campionato arriva nel 2000 ma dopo una sola stagione viene retrocesso. Alla guida di Cristian Dumitru Pustai nel 2008 per la terza volta nella sua storia viene promosso in Liga I.\nNel 2011 la squadra fece la sua prima partecipazione nelle coppe europee, raggiungendo i play-off in Europa League 2011-2012, dopo aver eliminato il ben pi\u00f9 quotato Mainz e venendo eliminata dall'Austria Vienna.\nOrganico.\nRosa 2021-2022.\n\"Aggiornata al 29 ottobre 2021.\"\nRosa 2020-2021.\n "}
{"id": "1799634", "revid": "767487", "url": "https://it.wikipedia.org/wiki?curid=1799634", "title": "Distretto di Navsari", "text": "Il distretto di Navsari \u00e8 un distretto del Gujarat, in India, di 1.229.250 abitanti. Il suo capoluogo \u00e8 Navsari.\nGeografia antropica.\nSuddivisioni amministrative.\nIl distretto Navsari \u00e8 diviso in 6 talukas:"}
{"id": "1799635", "revid": "114906993", "url": "https://it.wikipedia.org/wiki?curid=1799635", "title": "Rodolfo Chikilicuatre", "text": "Rodolfo Chikilicuatre \u00e8 uno dei personaggi fittizi interpretato dall'attore comico spagnolo David Fern\u00e1ndez Ortiz (nato il 24 giugno 1970 a Igualada, nella provincia di Barcellona).\nEsso venne lanciato da Andreu Buenafuente all'interno del suo omonimo programma de La Sexta.\nGrazie alla sua vittoria nella selezione spagnola per l'Eurovision Song Contest 2008 \"Salvemos Eurovisi\u00f3n\" condotta da Raffaella Carr\u00e0, e dopo le polemiche dovute alla natura politica di certi personaggi citati nella versione originale della canzone (Jos\u00e9 Luis Zapatero, Mariano Rajoy, Hugo Ch\u00e1vez, Juan Carlos di Borbone, poi rimossi per ottemperare le regole dell'EBU), ha rappresentato la Spagna all'Eurovision Song Contest, con \"Baila el Chiki-Chiki\", il 24 maggio 2008 a Belgrado in Serbia. Si \u00e8 classificato al sedicesimo posto, con 55 punti. Poco dopo, Ortiz abbandona definitivamente il ruolo di tale personaggio."}
{"id": "1799636", "revid": "599013", "url": "https://it.wikipedia.org/wiki?curid=1799636", "title": "Chiesa di Sant'Andrea (Sassari)", "text": "La chiesa di Sant'Andrea \u00e8 un edificio di culto di Sassari, situato nel corso Vittorio Emanuele II. \u00c8 sede della confraternita del Santissimo Sacramento.\nStoria e descrizione.\nIl tempio venne eretto per volere di Andrea Vico Guidoni, medico di origine corsa. La costruzione inizi\u00f2 dopo la morte di quest'ultimo, avvenuta nel 1648, e termin\u00f2 nel XVIII secolo con il completamento della facciata, secondo i canoni dello stile rococ\u00f2 di importazione piemontese.\nIl prospetto si sviluppa su due ordini ed \u00e8 suddiviso in tre specchi, tramite lesene; lo specchio centrale culmina in un timpano e si raccorda agli specchi laterali tramite due volute curvilinee. Sotto il timpano si trova una serliana, mentre nella zona inferiore della facciata, al centro, si apre il portale. Ai lati si innalzano due piccoli campanili.\nL'interno \u00e8 a pianta rettangolare, con navata unica voltata a botte. Su ciascun lato si aprono due cappelle, dove sono altari in stucco dipinto, caratterizzati da colonne tortili; in uno di essi \u00e8 esposto un crocifisso ligneo del XVII secolo, di scuola napoletana, mentre gli altri altari ospitano tre tele. Il presbiterio, chiuso da una balaustra semicircolare, ospita la lapide tombale di Andrea vico Guidoni. L'abside semicircolare presenta sul catino una decorazione in stucco a forma di conchiglia."}
{"id": "1799637", "revid": "767487", "url": "https://it.wikipedia.org/wiki?curid=1799637", "title": "Distretto di Panchmahal", "text": "Il distretto di Panchmahal \u00e8 un distretto del Gujarat, in India, di 2.024.883 abitanti. Il suo capoluogo \u00e8 Godhra."}
{"id": "1799639", "revid": "729019", "url": "https://it.wikipedia.org/wiki?curid=1799639", "title": "Giovanni Scita", "text": "Biografia.\nGiovanni era un ufficiale dell'esercito dell'Impero romano d'Oriente. Nel 482 fu inviato in Illirico assieme a Moschiano, per combattere contro gli Ostrogoti di Teodorico l'Amalo.\nNel 483 l'imperatore Zenone decise di sbarazzarsi del proprio \"magister militum per Orientem\" (\"comandante in capo dell'esercito d'Oriente\") Illo, sostituendolo con Giovanni.\nNel 484 Illo si ribell\u00f2 ed elev\u00f2 al trono, come antagonista di Zenone, Leonzio, ma Giovanni, con un grosso esercito, li sconfisse nei pressi di Antiochia di Siria nel settembre di quell'anno; allora Illo e Leonzio si recarono in Isauria e si rinchiusero nella fortezza di Papurius. Giovanni mise sotto assedio la fortezza; verso la fine del 484 cattur\u00f2 e uccise Trocundo, il fratello di Illo che era uscito a cercare dei rinforzi. L'assedio dur\u00f2 fino al 488, quando la fortezza cadde per tradimento e sia Illo che Leonzio furono messi a morte.\nSotto l'imperatore Anastasio I, Giovanni combatt\u00e9 nella guerra isaurica (492-498), ricevendo il comando congiunto dell'esercito assieme a Giovanni \"Gibbo\". Fu uno dei comandanti romani nella battaglia di Cotyaeum del 492, mentre nel 497 sconfisse gli Isaurici, catturando e uccidendo i loro capi Longino di Cardala e Atenodoro e inviando le loro teste a Costantinopoli.\nAnastasio fu molto soddisfatto della vittoria nella guerra e onor\u00f2 i propri generali: Giovanni Scita fu nominato console per il 498."}
{"id": "1799640", "revid": "767487", "url": "https://it.wikipedia.org/wiki?curid=1799640", "title": "Auguri e figli maschi!", "text": "Auguri e figli maschi! \u00e8 un film del 1951 diretto da Giorgio Simonelli.\nTrama.\nLe figlie di un maresciallo sono fidanzate con tre ragazzi, ma non possono sposarsi perch\u00e9 non riescono a trovare degli appartamenti nei quali vivere per conto proprio.\nI ragazzi trovano finalmente un posto in cui vivere in pace, ma un truffatore li raggira inducendoli a sposarsi tranquillamente. I ragazzi in seguito si trovarono stupiti di fronte al rudere della casa.\nLe tre coppie le tentano tutte: da un concorso di bellezza a una casa di appuntamenti e infine scegliendo la sistemazione definitiva nella casa del suocero.\nIncassi.\nIncasso accertato a tutto il 31 marzo 1959 Lit. 218.158.622\nColonna sonora.\nL'allegra canzone \"La crociata del mattone\", di Carlo Innocenzi e Marcella Rivi (Sonia Pearlswing) accompagna le immagini conclusive del film. \u00c8 cantata dal Quartetto Cetra che, per\u00f2, non compare nel film."}
{"id": "1799650", "revid": "76963", "url": "https://it.wikipedia.org/wiki?curid=1799650", "title": "Conchita Bautista", "text": "Biografia.\nNegli anni cinquanta era considerata come una delle migliori attrici spagnole ed ebbe modo di partecipare anche ad alcune coproduzioni internazionali.\nNel 1961, per la prima partecipazione della Spagna all'Eurovision Song Contest, Conchita Bautista ha presentato a Cannes la canzone \"Estando contigo\" scritta da Augusto Alguer\u00f3 e Antonio Guijarro. Con otto punti si classific\u00f2 nona.\nPartecip\u00f2 di nuovo all'Eurofestival nel 1965 a Napoli con \"Qu\u00e9 bueno, qu\u00e9 bueno\". Si classific\u00f2 ultima con zero punti con altri tre paesi.\nNegli anni 70 torn\u00f2 alla ribalta della cronaca per la perdita della figlia morta a causa di un tumore cerebrale."}
{"id": "1799651", "revid": "167951", "url": "https://it.wikipedia.org/wiki?curid=1799651", "title": "Auguri e figli maschi", "text": ""}
{"id": "1799654", "revid": "767487", "url": "https://it.wikipedia.org/wiki?curid=1799654", "title": "Distretto di Patan", "text": "Il distretto di Patan \u00e8 un distretto del Gujarat, in India, di 1.181.941 abitanti. Il suo capoluogo \u00e8 Patan."}
{"id": "1799655", "revid": "729019", "url": "https://it.wikipedia.org/wiki?curid=1799655", "title": "Palaeopropithecinae", "text": "I Palaeopropithecidae sono una sottofamiglia estinta di lemuri vissuta fino a circa 500 anni fa in Madagascar, comprendente le pi\u00f9 grandi specie di lemure mai esistite.\nAvevano un cranio costituito per met\u00e0 dalla forte mandibola, sulla quale era presente un unico incisivo: la formula dentaria di questi animali era infatti 2-1-2-3/1-1-2-3 (notare la somiglianza con la formula dentaria degli indri, i loro parenti pi\u00f9 prossimi). Il bordo usurato dei forti denti molari lascia presupporre una dieta erbivora: probabilmente erano dei lenti brucatori di foglie.\nGli arti anteriori erano notevolmente pi\u00f9 lunghi di quelli inferiori: date le notevoli dimensioni (fino a 200\u00a0kg di peso), fino a tempi recenti si pensava che per forza di cose si dovesse trattare di animali terrestri, ma la conformazione dell'articolazione del polso avrebbe reso assai difficoltosa l'andatura al suolo. \u00c8 quindi pi\u00f9 plausibile che questi animali fossero assai statici e vivessero appesi a testa in gi\u00f9 ai grossi rami della foresta, come gli attuali bradipi, da qui il nome comune di lemuri-bradipo a designare gli appartenenti alla sottofamiglia.\nSi trovano resti subfossili di questi animali risalenti fino ad 8000 anni fa, ma la loro estinzione \u00e8 avvenuta attorno al 1500; i primi esploratori delle coste malgasce riferiscono infatti di animali grandi quanto un vitello di due anni, ma gi\u00e0 alcuni anni dopo gli europei parlano di questi animali come di leggende indigene.\nL'estinzione avvenne con tutta probabilit\u00e0 a causa della caccia indiscriminata alla quale questi animali furono sottoposti dall'uomo, giunto in Madagascar circa 1500 an fa: la loro lentezza, le grandi dimensioni e la relativa docilit\u00e0 li rendevano prede perfette.\nProbabilmente, alla caccia si sommarono dei cambiamenti climatici, come periodi siccitosi, che diminuirono drasticamente l'estensione delle foreste, accelerandone il declino.\nTassonomia.\nAttualmente sono tre i generi ascritti alla sottofamiglia:\nMesopropithecus era il genere pi\u00f9 piccolo con circa 10 chilogrammi di peso. \nAlla sottofamiglia era fino a tempi recenti ascritto anche il genere \"Mesopropithecus\", attualmente accorpato agli Indriinae."}
{"id": "1799660", "revid": "767487", "url": "https://it.wikipedia.org/wiki?curid=1799660", "title": "Paloma San Basilio", "text": "Ha lavorato nella prima versione del musical di Andrew Lloyd Webber \"Evita\" al Teatro Monumental a Madrid. Lo show si \u00e8 poi trasferito a Barcellona en in alcune citt\u00e0 del Sudamerica.\nHa rappresentato al Spagna all'Eurovision Song Contest 1985 a G\u00f6teborg, Svezia, con \"La fiesta termin\u00f3\", classificandosi quattordicesima. Ha lavorato in altri musical come \"Man of La Mancha\", \"My Fair Lady\" e \"Victor/Victoria\".\nHa lavorato anche in coppia con Pl\u00e1cido Domingo, famosi il loro duetto in \"Soledad\" di Emilio Jose.\nNel 2009 ha duettato con Iva Zanicchi nel brano \"Regine di primavera\", contenuto nell'album \"Colori d'amore\" della cantante italiana."}
{"id": "1799661", "revid": "71433", "url": "https://it.wikipedia.org/wiki?curid=1799661", "title": "Harriet", "text": "Voci nella forma Harriet o nella variante Harriett"}
{"id": "1799664", "revid": "216538", "url": "https://it.wikipedia.org/wiki?curid=1799664", "title": "Peppino Buzzanca", "text": ""}
{"id": "1799668", "revid": "287204", "url": "https://it.wikipedia.org/wiki?curid=1799668", "title": "Czeslaw Milosz", "text": ""}
{"id": "1799671", "revid": "56264", "url": "https://it.wikipedia.org/wiki?curid=1799671", "title": "Campo di Fiori", "text": ""}
{"id": "1799673", "revid": "1305772", "url": "https://it.wikipedia.org/wiki?curid=1799673", "title": "Il cielo diviso", "text": "Il cielo diviso (\"Der geteilte Himmel\") \u00e8 un libro della scrittrice tedesca Christa Wolf. Venne pubblicato nella Germania dell'Est nel 1963, all'indomani della costruzione del muro di Berlino. La divisione della Germania e la crisi di una coppia (l'uomo ad occidente, la donna ad oriente) ne costituiscono il soggetto. Il libro tematizzava diversi aspetti problematici della societ\u00e0 in Germania orientale; scostandosi da quelli che in precedenza erano stati i dettami letterari del regime comunista, fin\u00ec per riscuotere un notevole successo anche nei paesi occidentali. Malgrado ci\u00f2, il libro prendeva le dovute distanze dalla visione del mondo capitalista, il che ne garant\u00ec l'affermazione anche in Germania dell'Est. Divenne cos\u00ec, anche grazie al film omonimo di Konrad Wolf, una delle opere letterarie pi\u00f9 discusse di quel paese.\nProcedimento narrativo.\nSi narra la vicenda di Rita: la giovane \u00e8 occupata presso una fabbrica di carrozze ferroviarie della DDR per integrare i suoi studi didattici con la conoscenza del mondo operaio.\nRicoverata nel 1961 dopo essere stata coinvolta in un incidente in fabbrica, la ventunenne \u00e8 ancora sotto choc e ricostruisce gradualmente gli ultimi due anni della sua vita. Le scene ambientate in ospedale ed in sanatorio sono scritte al presente, mentre i tempi del passato scandiscono i \"flashback\", i ricordi che emergono nella mente di Rita. I due piani temporali dialogano in continuazione con il succedersi dei trenta capitoli, conservando, ognuno per s\u00e9, il proprio ordine cronologico.\nTra realt\u00e0 drammatiche come i problemi economici, sociali ed ambientali dell'Europa orientale e l'eredit\u00e0 del nazismo, ma anche cariche di entusiasmo come la conquista dello spazio da parte dei paesi comunisti (vedi missione di Gagarin), viene rievocata nella memoria di Rita la storia d'amore con Manfred, soggetto principale della trama.\nTrama.\nNel 1959, la diciannovenne Rita conosce Manfred, un chimico pi\u00f9 grande di lei. I due iniziano una relazione amorosa e si stabiliscono presso la famiglia di lui, gli Herrfurth. Lei studia per diventare un'insegnante e lavora nelle vacanze nella fabbrica di vagoni, mentre lui si dedica con passione alla chimica.\nNel 1961 Manfred, in seguito ad una bruciante sconfitta sul campo del lavoro, decide di fuggire dalla Germania dell'Est per recarsi dall'altra parte della cortina di ferro, dove gli si presenteranno prospettive professionali migliori. Infatti, una sua importante ricerca per un nuovo macchinario \u00e8 stata rifiutata dai funzionari locali senza una valida ragione. Approfittando dell'occasione di un congresso di chimica, Manfred si dirige a Berlino Est senza dare nell'occhio: resta implicito il fatto che in quel punto della Germania \u00e8 ancora abbastanza facile passare la frontiera e raggiungere Berlino Ovest e quindi l'occidente senza essere fermati: infatti il muro non \u00e8 ancora stato costruito e quindi per il momento fuggire verso l'Ovest passando per Berlino \u00e8 assai pi\u00f9 sicuro che provarci transitando attraverso la linea di confine vero e proprio tra le due Germanie.\nManfred lascia il paese senza informare i suoi cari dato che questi ultimi sarebbero obbligati a denunciare progetti del genere alle autorit\u00e0 statali. Ciononostante, egli \u00e8 convinto del fatto che al momento giusto Rita lo seguir\u00e0. Dopo la fuga, egli scrive alla fidanzata per convincerla a raggiungerlo a Berlino Ovest. In effetti, Rita finisce per superare la paura e recarsi in visita da lui, ma cerca a sua volta di persuaderlo a tornare a casa. \u00c8 convinta tra l'altro che egli non abbia il diritto di metterla davanti al fatto compiuto e di costringerla a prendere una decisione di tale gravit\u00e0. Il breve viaggio di Rita nel mondo dell'occidente non porta a risultati concreti, dato che ciascuno dei due insiste sulla propria posizione. La giovane si sente estranea nel mondo materialista ed incellofanato di Berlino Ovest e, ritenendo le scelte di Manfred dettate almeno in parte dall'egoismo, decide di tornarsene da sola all'Est (dove sar\u00e0 coinvolta nell'incidente sul posto di lavoro).\nIl titolo, un punto chiave del romanzo, prende spunto dal noto passaggio che racconta la separazione dei due a Berlino Ovest: al momento di congedarsi da Rita, Manfred commenta con amara ironia la divisione della coppia e della Germania intera, dicendo che almeno il cielo non potr\u00e0 mai essere diviso in due parti, neanche ad opera dei socialisti. Rita lo contraddice proprio su questo punto dato che ritiene che sia lui, e non la politica, il responsabile di questo estremo atto di separazione. Il momento dell'addio \u00e8 difficile, tanto che la ragazza dimentica la valigetta sul marciapiede.\nAnalisi del testo.\nMentre spesso la separazione tra le persone \u00e8 vissuta come una drammatica conseguenza della costruzione del muro, nella storia della Wolf il muro arriva a frapporsi tra individui gi\u00e0 separati, quasi fosse la conseguenza di tale divisione umana. Quasi subito dopo la visita della protagonista a Berlino Ovest ed il suo ritorno in Germania orientale, le autorit\u00e0 socialiste costruiscono la barriera che separa definitivamente i due e che, in un certo senso, costituisce una spaccatura per il mondo intero. Questo evento epocale viene ricordato solo marginalmente, nella descrizione del ricovero dopo l'incidente accaduto a Rita nella fabbrica di carrozze.\nRita e Manfred rappresentano allegoricamente le visioni del mondo da parte dei paesi socialisti e di quelli capitalisti, divisi appunto dalle loro visioni della vita e dal muro. \u00c8 comunque Rita la vera protagonista del romanzo: misurandosi con gli ostacoli della vita (morte del padre, inserimento in una fabbrica dominata dagli uomini, crisi della coppia, convalescenza) li supera gradualmente e assume cos\u00ec in un qualche modo le veci dell'eroina. Pur imparando molto da Manfred e dal suo spirito critico, mantiene un atteggiamento positivo nei confronti del futuro e del socialismo, al quale il fidanzato non intende partecipare. Dopo essere stata dimessa dal sanatorio (e dopo l'esposizione di tutta la storia), Rita procede sicura: sa infatti che nonostante tutti i problemi non verr\u00e0 abbandonata dagli altri.\nL'autrice solidarizza con la protagonista, l'opera in sintesi asserisce che la critica al socialismo \u00e8 pi\u00f9 che legittima, ma che un rifiuto di questa forma di stato costituirebbe un errore. Inoltre, la Wolf mette in evidenza il fatto che il futuro di un individuo si trova nelle sue stesse mani e non nella politica, tanto ad oriente quanto ad occidente.\nCritica dell'opera nel contesto storico.\n\"Il cielo diviso\" \u00e8 una delle prime tra le opere letterarie a cui soprattutto a partire dal 1963 fu concesso agli intellettuali tedeschi dell'Est di sviluppare un discorso di apertura e di critica sociale. Grazie a pubblicazioni come il romanzo ed il racconto, gli scrittori avanzavano delle obiezioni che sulla carta dei giornali non avrebbero trovato posto: infatti, la censura di stato doveva rivelarsi pi\u00f9 intransigente nel campo del giornalismo e del cinema che in quello della letteratura.\nNonostante un certo scetticismo nei confronti della situazione reale dei paesi dell'est, la Wolf non manc\u00f2 di mettere in chiara evidenza la propria convinzione politica, contraria a quella dei paesi capitalisti: la protagonista Rita costituiva un controesempio alle persone che, come il fidanzato Manfred, all'epoca lasciavano numerose il proprio paese e che secondo la Wolf mancavano di proporre la propria critica in forma costruttiva. Significativo \u00e8 inoltre il fatto che Manfred, come chimico, esercitasse una professione altamente qualificata, perch\u00e9 la fuga di cervelli rappresentava all'epoca un serio problema economico per la DDR.\nDato l'atteggiamento differenziato dell'autrice, \u00e8 pi\u00f9 comprensibile che il libro ed il film siano andati incontro tanto ad elogio quanto a disapprovazione (il che vale sia ad Est che ad Ovest):\nGrazie alla discussione sollevata nell'opinione pubblica e alla coraggiosa apertura dimostrata, il libro riusc\u00ec pienamente nel suo intento: nonostante le critiche ambivalenti anche in patria, l'opera valse all'autrice riconoscimenti come il Premio Heinrich Mann e fu tradotta in diverse lingue, rendendola una scrittrice di fama internazionale."}
{"id": "1799683", "revid": "767487", "url": "https://it.wikipedia.org/wiki?curid=1799683", "title": "Luv U Better", "text": "Luv U Better \u00e8 un brano musicale del rapper statunitense LL Cool J, pubblicato nel 2002 come primo singolo estratto dall'album \"10\". \u00c8 stato prodotto dai Neptunes e vi ha partecipato il cantante R&amp;B Marc Dorsey.\nInformazioni.\nLa canzone ha avuto abbastanza successo: ha raggiunto la posizione n.4 nella chart \"Billboard Hot 100\", la n.1 nella \"Hot R&amp;B/Hip-Hop Songs\" e la n.2 nella \"Hot rap Tracks\". Il testo \u00e8 stato scritto dallo stesso LL Cool J.\nVideoclip.\nIl videoclip \u00e8 stato diretto da Benny Boom. Inizia col rapper che, alla guida della sua auto, sta andando al suo primo appuntamento con una ragazza di cui \u00e8 innamorato. I due dormono insieme, e l'indomani sera lui le regala una collana e la invita fuori a cena. Mentre i due sono seduti al tavola, lei si assenta un attimo per andare in bagno, e pochi istanti dopo LL Cool J vede arrivare una sua vecchia ex, la quale lo abbraccia senza troppi complimenti. Questo suscita la rabbia della vera ragazza del rapper, che, quando torna e vede la scena, si toglie di dosso la collana regalategli e gliela lancia in faccia. Il giorno dopo, LL Cool J si presenta dalla sua ragazza con un mazzo di fiori per riconquistarla, e ci riesce."}
{"id": "1799686", "revid": "123026411", "url": "https://it.wikipedia.org/wiki?curid=1799686", "title": "Kymco People S", "text": "Il People S \u00e8 uno scooter prodotto dalla Kymco a partire dal 2005.\n\u00c8 disponibile nelle seguenti versioni: 50 cm\u00b3 sia a 2 che a 4 tempi, e 125, 200, e 300\u00a0cm\u00b3 con motore solo a 4 tempi, inoltre le versioni 200i e 300i sono munite di iniezione elettronica definita appunto dalla lettera \"i\". Nel 2021 tutti i motori in gamma sono omologati Euro 5. Lo stesso anno viene presentato il nuovo 200i ABS che prende il posto del 150i ABS. Il motore \u00e8 di 163 cm\u00b3 con potenza massima di 0,8 kW (14,7 CV). In passato erano disponibili anche le versioni da 250\u00a0cm\u00b3.\nPer le cilindrate sino alla 200 l'impianto di raffreddamento \u00e8 ad aria forzata, per quelli di cilindrata maggiore \u00e8 a liquido.\nI colori disponibili sono: Nero, argento, antracite e azzurro. Nel primo trimestre del 2010 \u00e8 stata aggiunta la colorazione bianca per i modelli targati."}
{"id": "1799688", "revid": "2184720", "url": "https://it.wikipedia.org/wiki?curid=1799688", "title": "Vattene amore", "text": "Vattene amore \u00e8 un brano scritto da Amedeo Minghi e da Pasquale Panella e presentato al Festival di Sanremo 1990 dove si classific\u00f2 al terzo posto. Minghi si esib\u00ec in duetto con Mietta, vincitrice l'anno precedente nella categoria \"Nuovi\".\nIl brano.\nLa canzone \u00e8 un classico brano d'amore, caratterizzato da un forte chiaroscurismo vocale, molto originale nella sua melodia accattivante.\nIl testo racconta la nascita di un amore, quando i protagonisti si rendono conto che non potranno pi\u00f9 tornare indietro perch\u00e9 ormai hanno perso la testa. \nRimase particolarmente celebre il ritornello, che utilizzava, come nomignoli fra innamorati, gli insoliti \u00abtrottolino amoroso, dud\u00f9 dadad\u00e0\u00bb, successivamente ripresi dai media e spesso parodiati per indicare un linguaggio eccessivamente zuccheroso e vagamente ridicolo.\nAltra caratteristica distintiva del brano \u00e8 la predominanza di Mietta rispetto al testo cantato da Minghi.\nLa canzone fu incisa e eseguita dal vivo anche da Nikka Costa in inglese con il titolo \"All for the Love\", sempre nel corso della manifestazione sanremese.\nAccoglienza.\nLa canzone, uno dei brani pi\u00f9 conosciuti in assoluto della musica italiana, ottenne immediatamente un buon riscontro, arrivando terza al Festival. In realt\u00e0 i risultati del successo del brano si videro soprattutto in termini di vendite e di impatto mediatico. Il brano entr\u00f2 nella top 20 dei singoli pi\u00f9 venduti il 10 marzo 1990, direttamente al quarto posto, ma balz\u00f2 alla prima posizione la settimana seguente, scavalcando \"Uomini soli\" dei Pooh, brano vincitore a Sanremo. La canzone rimase in vetta per undici settimane non consecutive, e comunque stazion\u00f2 stabilmente nella top ten praticamente fino a settembre. Alla fine, il singolo risult\u00f2 il secondo pi\u00f9 venduto in Italia del 1990, dietro soltanto a \"Un'estate italiana\". Il brano \u00e8 inoltre molto conosciuto in diversi paesi del mondo, specie in Francia, Benelux, Argentina e Thailandia, senza aver mai beneficiato di una vera e propria promozione.\nIl video.\nIl video \u00e8 diretto da Francesco Abbondati e fotografato da Davide Mancori e vede i due cantanti in momenti di vita quotidiana all'interno di una lussuosa dimora di stile moresco (il Castello di Sammezzano, presso Firenze), alternati ad altri in cui eseguono il brano in uno studio, illuminato soltanto dalla luce che filtra da una tapparella semi aperta.\nIl video alterna sequenze a colori ad altre girate in bianco e nero."}
{"id": "1799690", "revid": "150177", "url": "https://it.wikipedia.org/wiki?curid=1799690", "title": "NBA Finals 2008", "text": ""}
{"id": "1799691", "revid": "1877829", "url": "https://it.wikipedia.org/wiki?curid=1799691", "title": "Tudhaliya IV", "text": "La giovinezza: inaspettatamente re.\nNato attorno al 1270 a.C., nell'immediato seguito dell'epocale scontro di Kadesh (1274) con gli Egizi, non era destinato a regnare: infatti la corona dell'impero era sulla testa del giovane cugino Mur\u0161ili III, appena asceso al trono della \"nuova\" capitale ittita, Tarhuntassa.\nIl precedente sovrano Muwatalli II suo zio, infatti, in vista dello scontro con gli Egizi, aveva abbandonando con la corte la storica capitale Hattusa, cuore ittita da secoli, affidandola alla reggenza del fratello Hattusili, padre appunto di Tashmi-Sharrumma e stimato veterano di guerra nonch\u00e9 abilissimo diplomatico.\nPoco dopo lo scontro, nel 1272, il sovrano era deceduto, lasciando corona e trono di Tarhuntassa al primogenito Mursili.\nBen presto i rapporti tra il giovane sovrano e il potente zio si incrinarono e, dopo una rapida guerra civile, Hattusili depose il nipote, usurpandone il trono.\nImmediatamente Hattu\u0161ili III, per consolidare la posizione di re, mise in atto una serie di azioni diplomatiche interne ed esterne, tra le quali la nomina a \"tuhkanti\" (principe ereditario) del figlio maggiore Nerikkaili.\nSorprendentemente per\u00f2 a succedere a Hattusili alla sua morte, avvenuta nel 1237 a.C. non fu Nerikkaili ma Tudhaliya IV.\nGli storici hanno molto dibattuto sulle ragioni di tale cambiamento di rotta: alcuni ritengono che Nerikkaili non fosse figlio della sposa principale del sovrano e Regina Regnante, la potentissima Puduhepa, come invece lo era Tudhaliya, bens\u00ec di una moglie secondaria e quindi erede di \"secondo rango\"; altri che la scelta di Tudhaliya sia stata motivata dagli eccellenti rapporti che questi aveva con Kurunta, fratello del detronizzata Mursili III e possibile pretendente al trono, scelta che avrebbe cos\u00ec garantito maggiore possibilit\u00e0 di stabilit\u00e0 al regno; qualcuno infine la ritiene semplicemente una scelta attitudinale, che abbia fatto preferire il figlio minore per le proprie caratteristiche; il quesito resta irrisolto, anche se l'ipotesi che sia stato scelto in quanto figlio maggiore di Puduhepa resta quella che riscuote maggiori consensi tra gli studiosi.\nQualunque fosse la ragione della scelta, alla morte del quasi ottantenne Hattu\u0161ili III, sal\u00ec al trono Tudhaliya IV, senza opposizione di Nerikkaili e forse senza essere mai stato nominato tuhkanti, ma venendo probabilmente associato al padre in una breve coreggenza.\nGli studiosi ipotizzavano inizialmente che Nerikkaili potesse essere premorto al padre e che questa fosse la ragione dell'ascesa di Tudhaliya, ma \u00e8 proprio il nuovo re, nell'unica tavoletta bronzea ittita mai rinvenuta, quella del trattato col cugino Kurunta, a spiegare che \"...mio padre rimosse mio fratello maggiore dal ruolo di tuhkanti, innalzandomi a re...\"; al primo posto nell'elenco dei testimoni del trattato compare proprio il principe Nerikkaili, a conferma che il passaggio di consegne a Tudhaliya sia stata una scelta precisa di Hattusili.\nSorprendentemente ritroveremo poi Nerikkaili ancora nel ruolo di \"tuhkanti\" all'inizio del regno di Tudhaliya: egli compare con tale titolo infatti nel cosiddetto \"testo di Sahurunuwa\" (1237-36 ca.), che precede di pochi anni la tavoletta bronzea del trattato con Kurunta (1235-33 ca.).\nL'ipotesi pi\u00f9 accreditata \u00e8 che il nuovo sovrano non avesse ancora eredi maschi all'epoca del primo e li avesse avuti invece al tempo della seconda (circostanza che ci fornisce la data approssimativa di nascita dell'erede di Tudhaliya, Arnuwanda III), e che avesse voluto in un certo senso \"risarcire\" il fratello privato della successione dal padre nominandolo temporaneamente ma prestigiosamente di nuovo tuhkanti.\nD'altra parte l'ascesa di Tudhaliya pare essere stata preparata fino dalla tenera et\u00e0, ripercorrendo una per una le tappe della carriera del padre: sacerdote nella citt\u00e0 sacra di Nerik, governatore di Hapkis, importante centro del Nord, \"Gal Mesedi\" (capo delle guardie reali) e infine sovrano; la stessa scelta (effettuata dalla madre Puduhepa) della consorte principale, una principessa babilonese, pare porlo in una posizione di rilievo rispetto al fratello Nerikkaili, cui era stata data in sposa la figlia del re-vassallo del Amurru.\nIl regno di Tudhaliya, come anche quello del padre, fu improntato dal timore di perdere il trono, soprattutto in seguito a possibili faide familiari: troppo viva era ancora l'eco del colpo di Stato di Hattusili (sebbene largamente avallato dalla nobilt\u00e0 Ittita) perch\u00e9 il sovrano non avesse a temere possibili pretese sulla corona da parte del vecchio ramo regnante; d'altra parte se Mursili III, ancora in vita, non pareva costituire una reale minaccia, c'erano da tenere in considerazione svariati potenziali pretendenti, in particolare appunto l'altro figlio di Muwatalli II, Kurunta.\nKurunta.\nQuesti era cresciuto ad Hakpis, nella casa di Hattusili, e i rapporti con Tudhaliya erano stati eccellenti fin da bambini; vinta la guerra civile, Hattusili aveva fissato proprio Kurunta (schieratosi dalla sua parte contro il fratello) su Tarhuntassa, come reggente della capitale secondaria ittita, allorquando aveva riportato la corte nella sede storica.\nE il primo atto di Tudhaliya sovrano sar\u00e0 proprio quello di confermare il cugino al proprio posto.\nNonostante doni, territori e attestati di stima, il timore che sotto la cenere Kurunta potesse covare sogni di riappropriarsi del trono che era stato del padre Muwatalli deve aver turbato i sonni del re per tutta la durata del proprio regno.\nA riprova del clima instabile che regnava a palazzo, va ricordato pure che Tudhaliya nei primi anni di regno sfugg\u00ec a un doppio attentato messo in atto dal fratellastro Heshni, in accordo con alcuni nobili.\nTudhaliya va a ovest: la rivolta Arzawa.\nCome un secolo prima all'ascesa al trono di suo nonno Mur\u0161ili II, attorno al 1235 a.C. il mondo Arzawa, periferia occidentale dell'impero, si sollev\u00f2 in moti indipendentistici, alimentati dalla politica espansionistica del regno Egeo degli Ahhiyawa.\nTudhaliya intervenne con tempestivit\u00e0 e fermezza e alla testa del suo esercito scese personalmente ad Ovest, domando le rivolte di Tarhuna-Radu, appropriatosi del potere sulla \"Terra del fiume Seha\" (la cui vicenda \u00e8 nerrata dallo stesso sovrano nel cosiddetto Editto regale di Tudhaliya IV), e del re-vassallo di Mira, Alantalli, sostituendo entrambi sul rispettivo trono con nuovi sovrani.\nSi rivolt\u00f2 anche il regno suddito dei Lukka (la Licia), ma il re ittita usc\u00ec vincitore anche da questo scontro.\nTudhaliya approfitt\u00f2 dell'occasione per sistemare una volta per tutte i conti proprio con l'ingerenza Ahhiyawa in area anatolica: assalt\u00f2 e distrusse la citt\u00e0 di Millawata/Mileto, da sempre base per le operazioni micenee nella zona, estromettendo definitivamente Ahhiyawa dalla storia anatolica, operazione mai riuscita in oltre un secolo ad alcun sovrano ittita.\nEvidentemente preoccupato di non riuscire a controllare una periferia tanto variegata e in costante fermento come quella Arzawa, Tudhaliya prese una decisione \"storica\", mai attuata da nessun sovrano ittita in precedenza, ponendo il nuovo re di Mira, Tarkasnawa, come \"supervisore regionale\" dell'area Arzawa: in sostanza lo stato di Mira veniva elevato sopra quelli di Terra del fiume Seha, Wilusa (Troia) e Hapalla, gli altri regni Arzawa appunto; questi avrebbero reso conto al sovrano di Mira che poi avrebbe riferito per tutta l'area al sovrano ittita. Non \u00e8 escluso, ma anzi possibile, che Tarkasnawa svolgesse lo stesso ruolo sui vicini territori di Masa, Millawata/Mileto e Lukka.\nGuerra assira: la sconfitta di Nihriya.\nMa una nuova e ben pi\u00f9 pericolosa minaccia incombeva all'orizzonte a nord-est: l'espansionismo assiro.\nGi\u00e0 durante il regno di Mursili III gli Ittiti avevano perduto parte dello stato vassallo e assai ricco del Mitanni/Hanigalbat per mano degli aggressivi Assiri, da decenni in costante ascesa e giunti ormai a minacciare le due superpotenze dell'era, Ittiti ed Egizi.\nDopo pochi anni dall'insediamento di Tudhaliya, ascese al trono mesopomatico Tukulti-Ninurta (1233), con il quale il sovrano ittita prov\u00f2 a intrattenere rapporti migliori dei precedenti sovrani; ma le mire espansionistiche assire furono chiare quando il neo-sovrano (1228 ca.) invase la ricca zona mineraria di Nihriya, nominalmente indipendente ma in realt\u00e0 vicinissima per influenza politica e collocazione geografica al cuore del regno ittita.\nTudhaliya allora rispose militarmente, convinto di poter contare sull'appoggio dei vassalli siriani e dei principati dell'area occupata, che invece non arriv\u00f2; lasciato da solo, l'esercito ittita and\u00f2 incontro ad una cocente sconfitta a Nihriya, sotto il profilo del prestigio internazionale, enfatizzata oltre ogni limite dal sovrano assiro.\nPur avendo ora la nuova potenza mesopotamica pericolosamente vicina ai propri territori, senza stati cuscinetti in mezzo, in realt\u00e0 gli Ittiti non persero un metro di terreno riducendo gli effetti pratici della sconfitta quasi a zero.\nTukulti-Ninurta avrebbe potuto sfruttare il momento e cercare di sfondare oltre l'Eufrate (confine tra i due imperi) invadendo la ricca area siriana e la costa, ma commise l'errore strategico di dirigersi a sud-est per invadere la Babilonia, impresa militare dispendiosa sia sotto il profilo economico che umano, che poco profitto port\u00f2 agli Assiri, precludendo loro invece altre e pi\u00f9 fruttuose imprese militari, e mettendo cos\u00ec in salvo i possedimenti ittiti.\nLa secessione di Tarhuntassa.\nLa seconda parte del regno di Tudhaliya fu cos\u00ec molto pi\u00f9 tranquilla della prima, almeno per quanto concerne la politica estera, ma fu probabilmente segnata da un evento che determin\u00f2 il futuro degli ittiti: la secessione di Tarhuntassa.\nI primi indizi in tal senso, data la completa assenza di fonti scritte, sono arrivati dall'archeologia: un anello \u00e8 riemerso ad \u1e2aattu\u0161a col sigillo del \"Grande Re Kurunta\", ed una stele nei pressi di Hatip (nella zona ove sorgeva Tarhuntassa) \u00e8 stata decifrata e porta l'inequivocabile dicitura di rappresentare \"Kurunta, Grande Re, Labarna, figlio del Grande Re Muwatalli\", titolo riservato solo ai sovrani Ittiti.\nOggi gli studiosi concordano quasi totalmente sul distacco di Tarhuntassa da Hattusa, ma non sulle modalit\u00e0, ed ipotizzano diversi scenari.\nIl pi\u00f9 probabile, visto che nessuna fonte a noi giunta parla di uno scontro armato tra le due citt\u00e0 Ittite nel 13^ secolo, \u00e8 quello di un distacco politico di Kurunta dal cugino, una dichiarazione di indipendenza che avrebbe portato ad una effettiva spaccatura in due dell'Impero con due \"Grandi Re\", forse verso la fine del regno di Tudhaliya (1220-15) o alla sua morte (1209) o a quella di suo figlio e successore Arnuwanda III (1207), della quale abbiamo notizie confuse; scenari quest'ultimi due poco probabili, visto che all'epoca Kurunta sarebbe stato quasi ottantenne!\nQualcuno (Bryce, supportato da Neve) si spinge ad ipotizzare addirittura un breve avvicendamento sul trono di Hattusa tra i cugini (che daterebbe al 1227), con Kurunta che avrebbe destituito per un breve periodo Tudhaliya, impegnato nella disastrosa campagna anti-Assira di Nihryia o immediatamente dopo; tale teoria trae fondamento dal ritrovamento di alcune parti delle mura e del quartiere del tempio di Hattusa bruciate in tale periodo, ma con immediati segni di ripresa nell'ultima parte del regno di Tudhaliya, con sviluppo architettonico e nuova pavimentazione nella stessa zona, proprio sotto la quale la tavoletta in bronzo col trattato tra i cugini \u00e8 stata rinvenuta, bruciata ed intenzionalmente sepolta, rafforzando l'idea che sia stata interrata dopo l'incendio effetto del colpo di stato.\nComunque, anche secondo questa teoria, Tudhaliya IV si sarebbe riappropriato del trono in capo a pochi mesi, e il successivo destino di Kurunta, in un caso o nell'altro, resta ad oggi un mistero.\nSecondo Bryce, a far da detonatore finale per la secessione di Kurunta dopo tanti anni di fedelt\u00e0 ad Hattusili e Tudhaliya, potrebbe esser stato il ricongiumento col fratello esiliato Mur\u0161ili III, scappato anche dall'Egitto e di nuovo attivo in Anatolia nel tentativo di riguadagnare il trono di Hattusa; Mursili potrebbe aver raggiunto Kurunta a Tarhuntassa, che certo non lo avrebbe consegnato a Tudhaliya: la successiva morte di Mursili, gi\u00e0 molto avanti con gli anni, potrebbe aver spinto Kurunta ad avanzare le proprie rivendicazioni mirate non solo all'indipendenza ma come obiettivo finale alla conquista del trono di Hattusa.\nI rapporti tra le due capitali ed i cugini dopo la secessione restano oggetto di indagine, anche se le iscrizioni del Sudburg nelle quali \u0160uppiluliuma II, figlio di Tudhaliya IV, rivendica, attorno al 1200-1190, una ampia campagna militare nelle regioni anatoliche centro-meridionali contro le citt\u00e0 di Tamina, Masa, Lukka, Ikuna e Tarhuntassa lascia ipotizzare che la vecchia capitale, nella propria secessione, si sia tirata dietro (o abbia sottratto ad Hattusa militarmente) una serie di regioni storicamente vassalle ittite, creando un'autentica spaccatura in due dell'impero.\nL'eredita di Tudhaliya.\nIl sovrano mor\u00ec nel 1209, lasciando un impero molto vasto, quanto quello del suo predecessore, se si eccettua la questione-Tarhuntassa che verr\u00e0 affrontata da suo figlio \u0160uppiluliuma II; rispetto alla propria ascesa, Tudhaliya lasciava un regno molto pi\u00f9 stabile da un punto di vista politico avendone in definitiva pacificato e rinsaldato i confini, anche grazie al potenziamento di aree cuscinetto nelle zone piu instabili.\nTudhaliya port\u00f2 lo sviluppo ed il livello architettonico a punte mai toccate in precedenza: nulla faceva presagire, apparentemente, che la fine dell'epopea ittita fosse cos\u00ec prossima.\nDurante il suo regno furono approntate anche opere civili: ben tredici dighe furono costruite per affrontare la grande siccit\u00e0 che stava flagellando l'area anatolica e che gli storici considerano uno dei motivi piu importanti del crollo dell'impero. Una di queste dighe sopravvive ancora oggi nei pressi di Alacah\u00f6y\u00fck.\nA Tudhaliya succedette il figlio Arnuwanda III, \"tukhanti\" designato, che per\u00f2 mor\u00ec dopo solo 18 mesi di regno, lasciando lo scettro al fratello \u0160uppiluliuma II, l'ultimo sovrano della grande epopea ittita."}
{"id": "1799693", "revid": "122315", "url": "https://it.wikipedia.org/wiki?curid=1799693", "title": "Babakotia", "text": ""}
{"id": "1799703", "revid": "729019", "url": "https://it.wikipedia.org/wiki?curid=1799703", "title": "Sindrome del tunnel tarsale", "text": "Per Sindrome del tunnel tarsale in campo medico, si intende un'anomalia che riguarda la pianta del piede e pi\u00f9 precisamente un unico nervo (mononeuropatia), che rientra fra le sindromi da intrappolamento nervoso.\nEziologia.\nLe cause sono variabili, da una fibrosi nata in seguito ad un trauma all'ipertrofia dell'abduttore dell'alluce, l'atropatia di tipo infiammatorio e anche alcune forme di edema.\nSintomatologia.\nIl sintomo tipico \u00e8 il dolore che aumenta se la persona si trova in posizione eretta ma \u00e8 spesso presente anche in altre posture, parestesia, compare il segno di Tinel.\nTerapia.\nIl trattamento \u00e8 di tipo costrittiva e di supporto, ovvero si utilizzano bendaggi o un'ortesi che blocchi il piede, tutto per diminuire le tensione a carico del nervo, massaggi alla zona interessata. La terapia farmacologica \u00e8 a base di steroidi mentre per quanto riguarda gli interventi chirurgici \u00e8 prevista la decompressione."}
{"id": "1799706", "revid": "204012", "url": "https://it.wikipedia.org/wiki?curid=1799706", "title": "Nevralgia del nervo tibiale posteriore", "text": ""}
{"id": "1799707", "revid": "290948", "url": "https://it.wikipedia.org/wiki?curid=1799707", "title": "Castagnette", "text": " \nLe castagnette sono uno strumento musicale idiofono utilizzato soprattutto nella musica popolare \"mediterranea\", spesso confuse con le nacchere.\nStruttura.\nOgni castagnetta \u00e8 costituita da due parti, in legno sagomato, legate da un pezzo di cordone che permette di far uscire il suono aprendole e chiudendole con le mani. \nSi usano in coppia e ciascuno strumento emette un suono leggermente diverso dall'altro. Lo strumento con il suono pi\u00f9 grave viene chiamato \"maschio\" e si tiene con la destra, quello con il suono pi\u00f9 acuto viene chiamato \"femmina\" e si tiene con la sinistra.\nSenza di esse \u00e8 impossibile praticare il ballo della tammuriata, perch\u00e9 \u00e8 proprio la castagnetta che d\u00e0 il ritmo per eseguire il brano."}
{"id": "1799713", "revid": "1573940", "url": "https://it.wikipedia.org/wiki?curid=1799713", "title": "Malcidae", "text": "Malcidae , \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente poco pi\u00f9 di 20 specie.\nSistematica e diffusione.\nL'\"Index to Organism names\" cita l'esistenza di 22 specie di questa famiglia, ripartite fra due soli generi in due sottofamiglie :\nLo schema tassonomico tradizionale, ancora adottato da diverse fonti, include questo raggruppamento nella famiglia dei Lygaeidae, al rango di sottofamiglia."}
{"id": "1799721", "revid": "1573940", "url": "https://it.wikipedia.org/wiki?curid=1799721", "title": "Allungamento organico", "text": "L'allungamento organico \u00e8 un fenomeno di apofonia nella lingua greca antica che comporta il passaggio da una vocale breve alla sua corrispondente lunga.\n\u1fb0 diventa \u1fb1 (se puro) oppure \u03b7 (se impuro)\n\u03b5 diventa \u03b7 \n\u1fd0 diventa \u1fd1 \n\u1fe0 diventa \u1fe1 \n\u03bf diventa \u03c9\nNella terza declinazione \u00e8 tipico del nominativo singolare di sostantivi e aggettivi maschili e a volte anche femminili; mantiene l'opposizione indoeuropea fra \"animato\" (maschile/femminile) e \"inanimato\" (neutro), quest'ultimo rappresentato, sempre al nominativo singolare, dal puro tema. Esempio: dal tema \u03c3\u03c9\u03c6\u03c1\u03bf\u03bd- (\"saggio\", aggettivo della seconda classe a due uscite) si ottiene il nominativo maschile/femminile singolare \u03c3\u03ce\u03c6\u03c1\u03c9\u03bd, mentre al nominativo neutro singolare troveremo il puro tema \u03c3\u1ff6\u03c6\u03c1\u03bf\u03bd."}
{"id": "1799728", "revid": "767487", "url": "https://it.wikipedia.org/wiki?curid=1799728", "title": "Babakotia radofilai", "text": "Babakotia radofilai \u00e8 una specie estinta di lemure, appartenente alla famiglia degli Indriidae, sottofamiglia Palaeopropithecinae, vissuta in Madagascar fino a circa 500 anni fa.\n\u00c8 l'unico appartenente al genere Babakotia, il cui nome deriva da \"babakoto\", il nome dell'indri in lingua malgascia.\nDistribuzione.\nI resti di questi animali sono stati ritrovati nell'estrema punta meridionale dell'isola, ma si pensa che la specie possa aver colonizzato tutta la zona settentrionale del Madagascar.\nDescrizione.\nDimensioni.\nIn base ai resti subfossili ritrovati, si stima che l'animale adulto pesava fra i 15 ed i 20\u00a0kg.\nAspetto.\nQuesto animale possedeva zampe anteriori assai pi\u00f9 lunghe rispetto alle posteriori, corte e a forma di colonna: tutte le mani erano grosse e forti. La forma dell'articolazione del polso lascia presupporre un regime di vita arboricolo, in particolare si pensa che le \"Babakotia\" vivessero appese a testa in gi\u00f9, come i bradipi.\nLa forma del cranio presenta numerose analogie con l'indri, con in pi\u00f9 dei vistosi premolari allungati, di cui s'ignora la funzione.\nComportamento.\nSi tratta con tutta probabilit\u00e0, di lenti arrampicatori che pendevano dai grossi rami delle foreste pluviali malgasce, nutrendosi di foglie.\nL'estinzione di questi animali \u00e8 molto probabilmente da attribuire all'arrivo dell'uomo sull'isola circa 1500 anni fa: animali grossi e lenti come le \"Babakotia\" rappresentavano una preda facile ed ambita. La scomparsa anche di tutte le altre specie di lemuri giganti nell'arco di pochi anni lasciano presupporre che, concatenato alla caccia, vi sia stato anche un cambiamento climatico importante che abbia portato alla scomparsa di ampi tratti di foresta pluviale, accelerando il declino della specie."}
{"id": "1799729", "revid": "1748167", "url": "https://it.wikipedia.org/wiki?curid=1799729", "title": "Valle Latina (Colli Albani)", "text": "La Valle Latina nell'area dei Colli Albani, ossia l'Alta Valle Latina, \u00e8 un avvallamento di origine vulcanica situato tra la \"cerchia interna\" (Monte Cavo) e la \"cerchia Tuscolano-Artemisia\" (Tuscolo) dei Colli Albani, in provincia di Roma circa cinque chilometri a sud del capoluogo.\nSul fondale dell'Alta Valle Latina corre la Strada statale 511 Anagnina, che ricalca l'antico tracciato della via Anagnina e quindi della via Latina, la quale fu la prima strada consolare costruita dai Romani per collegare la capitale con l'importante citt\u00e0 latina di \"Tusculum\". \nL'Alta Valle Latina fu protagonista degli scontri militari tra i Romani ed i Volsci, come la battaglia del Monte Algido del 458 a.C.; inoltre venne attraversata dalle armate cartaginesi di Annibale che tent\u00f2 la conquista di \"Tusculum\" (216 a.C.). Infine, durante la seconda guerra mondiale i tedeschi costruirono nella localit\u00e0 di Molara, in comune di Grottaferrata, un aeroporto militare d'emergenza. \nL'Alta Valle Latina \u00e8 contigua con l'Agro Romano verso nord-ovest, con la Valle Pedana verso nord-est e con la Valle del Sacco, ossia la Media Valle Latina al di l\u00e0 del passo del Monte Algido, verso sud-est."}
{"id": "1799732", "revid": "16449724", "url": "https://it.wikipedia.org/wiki?curid=1799732", "title": "Idv", "text": ""}
{"id": "1799733", "revid": "767487", "url": "https://it.wikipedia.org/wiki?curid=1799733", "title": "Standing in the Spotlight", "text": "Standing in the Spotlight \u00e8 stato l'unico album da solista rap di Dee Dee Ramone, uscito sotto lo pseudonimo \"Dee Dee King\".\n\u00c8 stato pubblicato alcuni mesi prima dell'uscita di \"Brain Drain\".\nSegna un radicale cambiamento dallo stile di bassista punk dei Ramones che l'ha sempre contraddistinto verso uno stile rap.\nL'album ha permesso a Dee Dee di diventare uno dei primi rapper bianchi nella storia ed \u00e8 considerato uno dei pi\u00f9 grandi fallimenti della storia nella vendita di dischi perch\u00e9 vendette pochissimo.\nQuesto fatto lo porter\u00e0 durante il 1990 ad abbandonare la carriera rap.\nDebbie Harry \u00e8 presente come seconda voce in \"Mashed Potato Time\" ed in \"German Kid\".\n\"German Kid\" \u00e8 rappata sia in inglese sia in tedesco da Dee Dee.\n\"The Crusher\" \u00e8 presente anche nell'ultimo album dei Ramones, \"\u00a1Adios Amigos!\"."}
{"id": "1799736", "revid": "113243003", "url": "https://it.wikipedia.org/wiki?curid=1799736", "title": "Morfia di Melitene", "text": "Biografia.\nMorfia era la figlia del governante della citt\u00e0 di Melitene, un nobile armeno di nome Gabriele (o Khoril, in armeno) e della di lui moglie, della quale non conosciamo il nome, che era figlia del Principe Costantino I d'Armenia.\nAnche se di etnia armena la famiglia era di fede Greca Ortodossa.\nMelitene confinava con la crociata Contea di Edessa della quale Gabriele divenne presto vassallo.\nIl futuro Baldovino II di Gerusalemme dal 1100 fu anche conte di Edessa e spos\u00f2 Morfia, attorno al 1101, per consolidare la sua posizione nella contea.\nGabriele, che era molto ricco, diede 50.000 bisanti d'oro in dote.\nBaldovino e Morfia ebbero quattro figlie:\nMelisenda,\nAlice,\nHodierna e\nIvetta.\nQuando Baldovino divenne re di Gerusalemme nel 1118, Morfia e le sue figlie rimasero ad Edessa.\nDopo la vittoria musulmana nella Battaglia dell'Ager Sanguinis del 1119, Baldovino torn\u00f2 a nord per fronteggiare la minaccia.\nDopo aver reso sicuri i territori dei crociati, torn\u00f2 a casa nel 1120 con la sua famiglia e Morfia fu finalmente incoronata regina.\nMorfia torn\u00f2 a nord quando Baldovino fu preso prigioniero mentre pattugliava i confini di Edessa nel 1123, e contribu\u00ec ad ottenere il suo rilascio offrendo in ostaggio la sua figlia minore Ivetta.\nSecondo il Salterio di Melisenda, Morfia mor\u00ec il 1\u00ba ottobre, ma non precisa l'anno; potrebbe essere il 1127 o, pi\u00f9 probabilmente, il 1126.\nSenza successori maschi Baldovino II design\u00f2 suo erede Melisenda, la figlia maggiore, e la diede in moglie a Folco V d'Angi\u00f2.\nAltre due delle figlie sposarono importati signori crociati: Alice divenne moglie di Boemondo II d'Antiochia ed Hodierna spos\u00f2 Raimondo II di Tripoli.\nIvetta fu suora a Betania.\nProbabilmente Morfia fu in parte responsabile per l'influenza culturale greca e armena che apparve nel regno latino, la cui arte, come nel Salterio di Melisenda, mostra spesso una unione degli stili orientale ed occidentale, come se i crociati occidentali avessero iniziato ad abituarsi alla cultura orientale.\nMorfia fu sepolta nell'abbazia di St. Mary Josaphat, fuori dalle mura di Gerusalemme."}
{"id": "1799738", "revid": "419370", "url": "https://it.wikipedia.org/wiki?curid=1799738", "title": "Pietro Avanzini", "text": "Formazione e sacerdozio.\nNato da Lorenzo Avanzini e Camilla Maria Caterina Antonetti, frequent\u00f2 le scuole pubbliche del \"Venerabile Collegio di Santa Maria in Monticelli\" (nei pressi dell'Isola Tiberina a Roma).\nIl 1\u00ba gennaio 1851, volendo diventare sacerdote, venne iscritto al Collegio Capranica e prosegu\u00ec i suoi studi presso il \"Collegio romano dei padri gesuiti\" (oggi Pontificia Universit\u00e0 Gregoriana).\nConsegu\u00ec i diversi gradi accademici in filosofia (baccalaureato nel 1851, licenza nel 1852 e dottorato nel 1853) e in teologia (baccalaureato nel 1855, licenza nel 1856 e dottorato nel 1857). Si iscrisse quindi alla facolt\u00e0 di diritto canonico presso l'Apollinare (oggi Pontificia Universit\u00e0 Lateranense (baccalaureato nel 1857 e dottore \"in utroque iure\" nel 1860)\nRicevette la tonsura e tutti gli ordini dal cardinale Costantino Patrizi, vicario generale di Roma, nella Basilica di San Giovanni in Laterano. Il 20 dicembre del 1856, con dispensa papale, fu ordinato sacerdote.\nFondazione degli \"Acta Sanctae Sedis\" (luglio 1865).\nFu in seguito tra i \u201cchierici soprannumerari\u201d della Cappella pontificia, lavorando presso la Penitenzieria Apostolica come correttore. Nel luglio 1865 diede inizio agli \u201cActa Sanctae Sedis\u201d, una pubblicazione periodica che riportava in via ufficiosa tutti i documenti del Sommo Pontefice e delle congregazioni della Curia romana. La rivista continu\u00f2 fino al 1909 quando fu acquisita dal Vaticano e cambi\u00f2 nome in \u201cActa Apostolicae Sedis\u201d.\nFondazione del Pontificio seminario dei santi apostoli Pietro e Paolo per le missioni estere (dicembre 1871).\nIl 23 dicembre 1871 nella sua casa a Roma, inizi\u00f2 le attivit\u00e0 del Pontificio seminario dei santi apostoli Pietro e Paolo per le missioni estere, approvato nel 1874 da papa Pio IX, e che continu\u00f2 fino al 1926, quando conflu\u00ec nel Pontificio Istituto Missioni Estere.\nMorte.\nIl 7 aprile 1874, mor\u00ec inaspettatamente e a soli 41 anni e mezzo.\nFu sepolto nel cimitero del Verano a Roma. Le sue spoglie, incorrotte nella prima riesumazione, vennero traslate nel dicembre 1911 presso la nuova sede di Corso d'Italia e, nel 1971, presso la chiesa del Preziosissimo Sangue, attuale casa generalizia del Pontificio istituto missioni estere."}
{"id": "1799740", "revid": "767487", "url": "https://it.wikipedia.org/wiki?curid=1799740", "title": "Giovan Domenico Vinaccia", "text": "Biografia.\nAllievo di Dionisio Lazzari dove apprese le tecniche di scultura e architettura, la sua prima opera \u00e8 datata 1661: sono gli stalli del coro della Basilica di San Pietro ad Aram.\nNel 1664 lavora nella Cattedrale dove, nella cappella del Tesoro di san Gennaro, realizza per l'altare maggiore lo splendido paliotto d'argento in rilievo, che mostra l'arcivescovo di Napoli Alessandro Carafa, fratello del cardinale Oliviero, che riporta a Napoli le reliquie di San Gennaro dal Santuario di Montevergine.\nRealizza anche i reliquari per la Chiesa del Ges\u00f9 Nuovo, mentre nella Chiesa di Sant'Anna dei Lombardi disegna l'altare maggiore, eseguito poi dai fratelli Ghetti.\nAltra sua opera \u00e8 l'intervento architettonico-scultoreo, operato in Santa Maria dei Miracoli.\nNella sua attivit\u00e0 prolifica di architetto e scultore spiccano il rifacimento della facciata della Chiesa del Ges\u00f9 Vecchio, il pavimento e decorazioni della Chiesa di Santa Maria Donnaregina Nuova, l'altare nella Chiesa di San Giuseppe dei Ruffi, la decorazione marmorea nella Chiesa di Sant\u2019Andrea delle Dame.\nLa sua bottega era una delle pi\u00f9 prolifiche del XVII secolo a Napoli. Il Vinaccia ha collaborato con Lorenzo Vaccaro in alcune opere."}
{"id": "1799745", "revid": "1573940", "url": "https://it.wikipedia.org/wiki?curid=1799745", "title": "Pachylemur", "text": "Pachylemur () \u00e8 un genere estinto di lemuri vissuto in Madagascar.\nDistribuzione.\nCon due specie (\"Pachylemur insignis\" e \"Pachylemur jullyi\") era diffuso su tutta la costa orientale dell'isola.\nDescrizione.\nLo scheletro dei \"Pachylemur\" \u00e8 molto simile a quello dei vari, al punto che molti studiosi consiglierebbero l'accorpamento del genere a \"Varecia\".\nRispetto ai vari, il cranio era ovviamente pi\u00f9 grande (15\u00a0cm) ed arrotondato: gli arti, inoltre, erano pi\u00f9 forti e robusti, a sottolineare una vita molto pi\u00f9 terricola. Doveva pesare circa 10\u00a0kg.\nQuesti animali si nutrivano di frutti, fiori, nettare, non disdegnando probabilmente anche materiale vegetale pi\u00f9 coriaceo.\nComportamento.\nSi trattava di animali terrestri, erbivori e molto probabilmente diurni.\nLa loro estinzione, come quella di gran parte dei grandi animali malgasci, \u00e8 rapportabile con l'arrivo dell'uomo sull'isola, circa 1500 anni fa. Oltre alla caccia a scopi alimentari, questo animale deve molto verosimilmente aver sofferto un cambiamento climatico che provoc\u00f2 la scomparsa di gran parte del suo habitat, ed al quale non riusc\u00ec a far fronte a causa dello scarso tasso riproduttivo."}
{"id": "1799746", "revid": "192549", "url": "https://it.wikipedia.org/wiki?curid=1799746", "title": "Morphia di Melitene", "text": ""}
{"id": "1799747", "revid": "36426", "url": "https://it.wikipedia.org/wiki?curid=1799747", "title": "ASFirenze", "text": ""}
{"id": "1799748", "revid": "1005847", "url": "https://it.wikipedia.org/wiki?curid=1799748", "title": "Elezioni parlamentari in Ungheria del 1990", "text": "Le elezioni parlamentari in Ungheria del 1990 si tennero il 25 marzo (primo turno) e il 9 aprile (secondo turno) per il rinnovo dell'Assemblea nazionale. In seguito all'esito elettorale, J\u00f3zsef Antall, espressione di Forum Democratico Ungherese, divenne Primo ministro."}
{"id": "1799749", "revid": "729019", "url": "https://it.wikipedia.org/wiki?curid=1799749", "title": "CONCACAF Champions' Cup 1999", "text": "La CONCACAF Champions' Cup 1999 venne vinta dal Necaxa.\nTabellone.\nFinale 3\u00ba-4\u00ba posto.\n3 ottobre 1999"}
{"id": "1799750", "revid": "729019", "url": "https://it.wikipedia.org/wiki?curid=1799750", "title": "Fiat R.S.14", "text": "Il Fiat R.S.14, denominato anche Fiat CMASA R.S.14, era un idrovolante a galleggianti bimotore da ricognizione marittima a lungo raggio, progettato dall'azienda italiana FIAT e prodotto negli stabilimenti dalla CMASA di Marina di Pisa negli anni quaranta.\nStoria del progetto.\nNel 1937 la Regia Marina emise una specifica per la fornitura di un ricognitore marittimo strategico a lungo raggio per sostituire l'ormai anziano CANT Z.501 e da affiancare al pi\u00f9 recente CANT Z.506. Le caratteristiche richieste erano di raggiungere e mantenere la velocit\u00e0 di almeno 300 km/h, con possibilit\u00e0 di raggiungere i 350\u00a0km/h in caso di necessit\u00e0.\nLa FIAT affid\u00f2 il progetto a due ingegneri progettisti, Manlio Stiavelli e Lucio Lazzarino, i quali realizzarono un velivolo dotato di struttura interamente metallica, al quale venne assegnata la denominazione R.S.14(Ricognitore Stiavelli). La configurazione era monoplana bimotore, con ala bassa a sbalzo e fusoliera dotata anteriormente di un muso vetrato, che terminava in un impennaggio di coda tradizionale monoderiva. Il galleggiamento era affidato a due robusti galleggianti metallici, collegati sotto le due semiali alle gondole motore e alla fusoliera tramite una serie di montanti e tiranti.\nPer la costruzione ci si affid\u00f2 all'esperienza decennale maturata in campo nautico dalla CMASA di Marina di Pisa, gi\u00e0 produttrice degli idrovolanti civili interamente metallici Dornier Wal e che era stata recentemente assorbita dall'azienda torinese.\nIl primo prototipo prese il volo nel maggio 1939, fornendo delle ottime prestazioni in termini di maneggevolezza e di velocit\u00e0 massima, raggiungendo i 406 km/h, ben pi\u00f9 di quanto richiesto nella specifica. Purtroppo venne riscontrata anche una cronica tendenza al cedimento dei montanti collegati ai galleggianti, che caus\u00f2 diversi incidenti in fase di ammaraggio con un conseguente notevole ritardo nella messa a punto. Questo costrinse all'avvio della produzione in serie solamente due anni pi\u00f9 tardi, con la consegna ai reparti dislocati nel sud Italia verso la fine del 1941 e nel 1942.\nI compiti ad esso assegnati erano limitati alla ricognizione marittima a lungo raggio, alla scorta convogli e a compiti di lotta antisommergibile, mentre il velivolo si rivel\u00f2 poco adatto alle missioni di ricerca e soccorso a causa della sua inferiorit\u00e0 nelle fasi di decollo e atterraggio rispetto al CANT Z.506, soprattutto in presenza di mare grosso. Occasionalmente fu impegnato in combattimenti aerei, riuscendo a volte ad abbattere velivoli pi\u00f9 veloci e potentemente armati. Sabato 9 maggio 1942, un R.S.14 intercett\u00f2 due Spitfire V del gruppo decollato dalle portaerei e , e diretti a Malta. L'armiere Pietro Bonannini che volava a bordo dell'idrovolante li colp\u00ec con il fuoco delle mitragliatrici e i due caccia della RAF entrarono in collisione, precipitando subito dopo in mare. Entrambi i piloti britannici restarono uccisi.\nGli R.S.14 restarono in forza alla Regia sino allo sbarco in Sicilia del 1943, quando le truppe alleate cominciarono la conquista del territorio italiano sbarcando in Sicilia e risalendo la penisola verso nord. Per evitare che i velivoli cadessero in mano nemica, molti R.S.14 vennero danneggiati prima della ritirata italiana. I velivoli sopravvissuti vennero utilizzati dall'Aeronautica Cobelligerante Italiana, l'aeronautica interforze creata dopo l'armistizio di Cassibile fino alla fine della seconda guerra mondiale.\nCon la fine del conflitto, l'esigenza di rifondare una flotta aerea militare port\u00f2 alla fondazione dell'Aeronautica Militare, nella quale confluirono gli ultimi esemplari sopravvissuti, i quali rimasero in servizio fino ai primi anni cinquanta."}
{"id": "1799758", "revid": "599013", "url": "https://it.wikipedia.org/wiki?curid=1799758", "title": "Angelo Destasio", "text": "Guardia-ala di 197 cm, ha giocato per due stagioni nella massima serie italiana, entrambe con la Sebastiani Rieti, e ha vestito la maglia della Nazionale juniores.\n\u00c8 considerato da molti come il miglior cestista catanese di sempre, nonch\u00e9 il primo etneo a vestire la maglia della Nazionale juniores, fatto che diede lo spunto al giornalista Nunzio Spina per definirlo \"Angelo azzurro\".\nBiografia.\nCrebbe nel quartiere Cappuccini di Catania. Si trattava della zona malfamata di via Plebiscito, luogo in cui era in corso una vera e propria guerra di mafia; proprio per questo, Destasio ha sostenuto pi\u00f9 volte di essere stato \"salvato\" dallo sport che lo ha tolto ad una situazione ambientale disagiata. Il padre era portinaio all'ospedale Garibaldi; Angelo Destasio era l'ultimo di sette figli.\nDopo il triennio tra Rieti e Bologna, si trasfer\u00ec a Trapani, dove inizialmente and\u00f2 a vivere in un appartamento con altri cinque compagni di squadra, tra cui Gigi Ranieri.\nDopo il ritiro da giocatore, lavor\u00f2 dapprima nella cartoleria del fratello a Catania, poi inizi\u00f2 a viaggiare. Apr\u00ec un \"bed and breakfast\" a Goa (India), poi viaggi\u00f2 in Sudamerica (Per\u00f9, Cile, Bolivia). \u00abEro stanco di questo mondo delle cose futili e materiali e cos\u00ec decisi di partire, cercando nuovi stimoli\u00bb disse spiegando la sua scelta. A Ollantaytambo, vicino a Cusco, partecip\u00f2 come volontario alla costruzione di una scuola. In seguito, con la compagna Fran\u00e7oise Patrice si trasfer\u00ec a Douala, in Camerun. L\u00ec, nel 2007, ha fondato l'associazione umanitaria \"Sport For Africa Willie Sojourner\" in Camerun, dedicata al suo ex compagno di squadra e amico Sojourner, morto nel 2005. L'obiettivo era di creare un centro sociale con palestra, biblioteca, postazione internet e consultorio per i giovani locali. Sotto lo slogan \"Right to play\", tra i progetti vi era \"100 scarpette per Japoma\", finalizzato all'acquisto di cento paia di scarpe per i bambini di Japoma.\nA fine 2014, torn\u00f2 in Camerun per iniziare l'esperienza di \"InCamerun\", per fornire servizi a chi vuole avvicinarsi al Paese africano e fare da punto di riferimento per le societ\u00e0 sportive che cercano l\u00ec nuovi talenti.\nCaratteristiche tecniche.\nCamillo Sgroi, suo primo allenatore, ha descritto Angelo Destasio come un giocatore completo gi\u00e0 ai tempi delle giovanili; era istintivo e miglior\u00f2 nella mentalit\u00e0 cestistica e in alcuni fondamentali giocando con il gruppo dei suoi coetanei alla Sales. Le sue qualit\u00e0 vennero poi alla luce con il lavoro degli allenatori del Gad Etna, Pippo Strazzeri ed Enzo Molino.\nAll'esordio in Serie C, \"Il Canestro Etneo\" lo defin\u00ec: \u00abtra i pi\u00f9 promettenti della nidiata gaddina che deve irrobustire quel suo fisico un po' gracile\u00bb. Le sue caratteristiche fisiche e mentali sono state descritte come: \u00abgambe snodabili, braccia lunghe, una innata facilit\u00e0 di apprendere la tecnica di gioco\u00bb; tecnicamente, poteva adattarsi a vari ruoli, costruiva e finalizzava il gioco, era un ottimo difensore, assistman e dalla buona penetrazione a canestro.\nA Rieti veniva impiegato anche da playmaker, bench\u00e9 fosse una guardia, e inoltre in Serie B aveva delle ottime medie al rimbalzo; ci\u00f2 lo rendeva un jolly in grado di occupare pi\u00f9 posizioni in campo. \u00abIntendo il basket in maniera molto moderna, stile Magic Johnson. Cerco di essere in grado di poter fare tutto ci\u00f2 che serve alla squadra\u00bb dichiar\u00f2 durante la sua prima stagione a Trapani. La modestia e la professionalit\u00e0 lo fecero diventare uno dei beniamini del pubblico siciliano. Nell'ultimo periodo della sua carriera, un infortunio al ginocchio ne limit\u00f2 molto le capacit\u00e0, soprattutto difensive, mentre in attacco conservava medie molto alte.\n\u00c8 stato definito da Francesco Paolo Anselmo un \u00abtalento fisico\u00bb, accomunato agli altri catanesi Mario Porto, Sebastiano Grasso e Orazio Strazzeri.\nCarriera.\nNei club.\nGli esordi.\nAngelo Destasio inizi\u00f2 a giocare a basket con la P.G.S. Sales di Catania, quando l'istruttore Camillo Sgroi lo reclut\u00f2 durante una leva giovanile, invitato da Riccardo Cantone il 16 giugno 1973. Ebbe cos\u00ec la possibilit\u00e0 di apprendere i fondamentali e soprattutto disporre di una struttura in cui poteva allenarsi anche oltre gli orari degli allenamenti e che era dotata anche di un campo per il \"tre contro tre\" ritagliato da quello di calcio. Su quel campo ebbe la possibilit\u00e0 di incontrare i migliori cestisti catanesi dell'epoca, e di essere seguito anche da Strazzeri, che collaborava con il Gad Etna. Nel 1976 partecip\u00f2 con la rappresentativa catanese al torneo cestistico del Trofeo Sicilia, in cui arriv\u00f2 al secondo posto dopo una contestata finale a tre contro Agrigento e Palermo.\nGli accordi tra la P.G.S. Sales e il Gad Etna Catania ne facilitarono il passaggio alla formazione neopromossa in Serie C, sponsorizzata dalla J\u00e4germeister. Dapprima convocato senza entrare in campo contro Trapani, il 27 novembre 1977 esord\u00ec proprio contro i granata segnando un punto. La squadra disput\u00f2 la Poule B per la promozione e giunse settima. Le due stagioni successive disput\u00f2 ancora la Poule B, sempre con lo J\u00e4germeister Catania. In totale partecip\u00f2 a tre finali nazionali giovanili, una cadetti e due juniores, e nel 1979-1980 fu nominato miglior giocatore alle finali di Capo d'Orlando, meritandosi la chiamata della Nazionale juniores e l'interesse di alcune societ\u00e0 di Serie A1.\nLa Serie A.\nNotato dal general manager della Virtus Bologna Gianluigi Porelli, nel 1980-1981 pass\u00f2 alla societ\u00e0 emiliana, che lo gir\u00f2 in prestito all'AMG Sebastiani Rieti sponsorizzata Ferrarelle. Fu pagato al Gad Etna 120 milioni di lire.\nDestasio venne acquistato insieme ad altri due giovani promettenti: Stefano Colantoni e Mauro Bonino. L'allenatore Frank Klimkovski dovette dosare la squadra tra campionato e Coppa Kora\u0107 (di cui Rieti era campione in carica), ma non sempre riusc\u00ec a mettere in pratica i suoi principi tattici e spesso durante l'anno fu sul punto di essere esonerato; i suoi uomini chiave erano Roberto Brunamonti e Willie Sojourner. Durante la stagione regolare, Destasio fu protagonista di una disavventura con l'americano Irvin Kiffin, con cui si perse in macchina prima della sfida in trasferta contro Roma. La Ferrarelle si qualific\u00f2 per i play-off, ma fu eliminata al primo turno, e usc\u00ec ai quarti in Coppa Kora\u0107. L'annata della giovane guardia-ala catanese fu interessante, tra l'altro segn\u00f2 otto punti contro Mestre ai play-off. In 10,3 minuti di media, Destasio segn\u00f2 2,37 punti con il 38% al tiro.\nTornato alla Virtus, partecip\u00f2 ad un \"camp\" estivo (un periodo d'addestramento mirato, insieme ad altri giovani cestisti) tenuto da Aza Nikoli\u0107, con la concreta possibilit\u00e0 di entrare nel roster delle \"v nere\", ma si infortun\u00f2 al menisco e al legamento crociato del ginocchio destro in un'amichevole estiva contro la Libertas Brindisi e rimase fermo un anno e mezzo.\nAl suo rientro, gioc\u00f2 ancora con Rieti, ma con un rendimento ridimensionato: concluse con 40 minuti giocati (1,7 a partita) e 11 punti totali. La squadra, priva di Brunamonti e Sojourner e affidata a John McMillen, affront\u00f2 una stagione al di sotto delle aspettative, concludendo con appena due vittorie in trenta partite e con la retrocessione in Serie A2.\nCapitano a Trapani.\nVincenzo Garraffa, presidente della Pallacanestro Trapani neopromossa in Serie B, lo acquist\u00f2 e lo inser\u00ec in una formazione in cui figuravano anche Francesco Mannella, Francesco De Lise e Claudio Castellazzi. In seguito, avrebbe dichiarato di essere stato restio a scendere in terza serie, ma di essersi poi ricreduto per l'importanza della piazza trapanese. Giunto in compropriet\u00e0, esord\u00ec con i granata al Torneo di Nicolosi, a fine agosto 1983, segnando 20 punti in semifinale e venendo premiato dal quotidiano \"La Sicilia\" quale miglior giocatore del torneo. In Serie B si present\u00f2 una squadra giovane che perse varie partite in trasferta, in un campionato comunque soddisfacente.\nDopo la prima stagione, il suo allenatore Mimmo Trivelli lo riteneva ancora all'altezza di poter tornare a giocare almeno in Serie A2. Anche lo stesso giocatore, comunque, dichiar\u00f2 che il suo obiettivo era tornare nella massima serie. Nella prima parte della stagione 1984-1985, un infortunio ad una costola e un'infiammazione al ginocchio lo costrinsero a saltare le prime due giornate, ma poi si riprese e partecip\u00f2 a un avvio di campionato ottimo della sua squadra, che poteva puntare alla promozione in A2. \u00abNon siamo ancora pronti per la serie A\u00bb dichiar\u00f2 a dicembre alla stampa. Nominato capitano della squadra l'anno in cui si salv\u00f2 allo spareggio contro Cagliari a Caserta, rimase a Trapani fino al 1989.\n\u00c8 stato inserito dal Basket Trapani nella lista delle ali piccole pi\u00f9 forti della storia del basket trapanese, poi votate tramite un sondaggio online.\nL'ultimo biennio.\nNel 1989 si trasfer\u00ec alla Pallacanestro Marsala ottenendo la promozione dalla B2 alla B1. Nel 1990-1991 pass\u00f2 alla Pallacanestro Olympia Comiso, allenato da Riccardo Cantone. Gioc\u00f2 malgrado l'infortunio al ginocchio limitasse molto una gamba e ciononostante segnava quasi trenta punti a partita; chiuse comunque anzitempo la sua esperienza con i biancazzurri; si ferm\u00f2 comunque a 259 punti in 14 gare e nell'ultimo match, il 24 febbraio 1991 in casa contro il Masters Roma (96-103), segn\u00f2 35 punti. \u00c8 ricordato tra i migliori giocatori della storia della societ\u00e0 ragusana: in una votazione su internet, \u00e8 stato incluso nel quintetto ideale storico dell'Olympia.\nDopo quest'esperienza in B2, malgrado la sua intenzione di proseguire ancora, a causa dei problemi al ginocchio lasci\u00f2 il basket a nemmeno trent'anni. Per un anno fu anche direttore sportivo del Gad Etna, che vinse la Serie D nel 1991-1992.\nIn Nazionale.\nNel 1980 fu convocato nella Nazionale juniores allenata da Vittorio Tracuzzi dopo aver vinto il titolo di miglior giocatore alle finali nazionali di Capo d'Orlando. Tracuzzi lo aveva notato durante una partita di Serie C tra Gad Etna e Messina, in cui Destasio si era segnalato tra i migliori in campo.\nIl ritiro si svolse a Figino Serenza dal 14 luglio 1980, in preparazione al Torneo Start disputato a Dimitrovgrad (in Bulgaria) dal 20 al 24 dello stesso mese. In quella squadra trovavano spazio anche Antonello Riva, Walter Magnifico e Alessandro Fantozzi. Tuttavia, fu l'ultimo taglio prima dell'Europeo di categoria. In totale, ha giocato cinque gare con gli azzurri.\nStatistiche.\nPresenze e punti nei club.\n\"Dati aggiornati al 27 agosto 2011.\""}
{"id": "1799761", "revid": "599013", "url": "https://it.wikipedia.org/wiki?curid=1799761", "title": "Sebastiano Grasso", "text": "Di ruolo guardia, alto 197\u00a0cm, ha giocato in Serie A1 con Viola Reggio Calabria, Andrea Costa Imola e Pallacanestro Messina\nCarriera.\nFino al 1996 ha fatto parte del settore giovanile della Viola, riuscendo durante questo periodo ad ottenere due fugaci apparizioni nella massima serie, finendo a referto in una gara nel 1993-94 (contro la Buckler Bologna) e in una nel 1996-97 (contro la Scavolini Pesaro).\nDopo la parentesi di Montegranaro ha giocato in Serie A con la stessa Viola Reggio Calabria, ma anche con l'Andrea Costa Imola e la Pallacanestro Messina, per poi continuare la sua carriera in Legadue e nelle serie minori."}
{"id": "1799763", "revid": "729019", "url": "https://it.wikipedia.org/wiki?curid=1799763", "title": "Archaeolemurinae", "text": "Gli Archaeolemuridae sono una sottofamiglia estinta di lemuri, appartendente alla famiglia degli indridi, vissuta in Madagascar fino a circa 1000 anni fa.\nErano animali piuttosto simili all'indri, loro parente prossimo, nella costituzione del cranio: tuttavia avevano abitudini di vita pi\u00f9 terrestri ed erano probabilmente molto simili ai babbuini a causa di un fenomeno di convergenza evolutiva: da qui il nome volgare di lemuri-babbuino.\nSe ne conoscono due generi, per un totale di 3 specie:"}
{"id": "1799775", "revid": "22356", "url": "https://it.wikipedia.org/wiki?curid=1799775", "title": "Archaeolemur", "text": "Archaeolemur \u00e8 un genere estinto di lemuri vissuto in Madagascar fino a circa 500 anni fa.\nDescrizione.\nRaggiungevano un peso di 20-25 chilogrammi.\nErano animali dalla costituzione del cranio piuttosto simile a quella dell'indri, loro parente pi\u00f9 prossimo vivente: possedevano tuttavia una mandibola pi\u00f9 forte e robusta.\nGli arti erano corti e forti, simili a quelli dei babbuini, il che ne lascia presupporre uno stile di vita terricolo: anche i denti erano molto simili a quelli dei babbuini, con gli incisivi superiori ed inferiori molto grandi, premolari con tre creste e molari piccoli e arrotondati. Questa combinazione dentaria fa pensare ad una probabile dieta onnivora di questi animali, con frutta, fiori, artropodi, ma anche piccoli vertebrati e forse occasionalmente anche altri lemuri di piccole dimensioni compresi nel men\u00f9.\nEstinzione.\nResti subfossili delle due specie (\"Archaeolemur edwardsi\" ed \"Archaeolemur majori\") sono stati rinvenuti in varie parti del Madagascar: la loro estinzione \u00e8 probabilmente correlata all'arrivo dell'uomo sull'isola attorno ai 500 anni fa, al quale \u00e8 seguita un'estinzione di massa di tutte le grandi specie di lemuri. Probabilmente, questi animali venivano perseguitati in quanto danneggiavano i raccolti e predavano occasionalmente i piccoli animali domestici: altra causa dell'estinzione dev'essere stata l'alterazione dell'habitat tramite il metodo taglia-e-brucia dei primi coloni malgasci per far spazio alle piantagioni."}
{"id": "1799778", "revid": "729019", "url": "https://it.wikipedia.org/wiki?curid=1799778", "title": "Castello di Borgo Fornari", "text": "Il castello di Borgo Fornari \u00e8 stato un edificio difensivo e dimora nobiliare sita nella frazione di Borgo Fornari a Ronco Scrivia, nell'alta valle Scrivia.\nStoria.\nSituato a dieci minuti di cammino dalla strada principale di Borgo Fornari, lungo un vicolo denominato \"Rian-na\", la sua costruzione \u00e8 databile dal 1121 al 1182 su un'altura dominante la sottostante importante via di comunicazione tra la valle Scrivia e l'allora feudo genovese di Voltaggio.\nSecondo alcune fonti la sua edificazione fu voluta dalla famiglia dei Fornari, originari di Genova da cui deriver\u00e0 la denominazione del paese gi\u00e0 sede di una contemporanea pieve dedicata a santa Maria Assunta. In seguito la propriet\u00e0 pass\u00f2 alla nobile famiglia genovese degli Spinola che qui soggiorn\u00f2.\nPochi anni dopo dal passaggio di propriet\u00e0 il castello fu al centro di contrasti tra le due famiglie Spinola e Doria. Nel XV secolo la fortezza fu nuovamente teatro di scontro tra gli Spinola e la Repubblica di Genova. Filippo Maria Visconti, alleato dei primi, riusc\u00ec ad ottenere il possesso della fortezza che consegn\u00f2, come stabilito negli accordi di pace del maggio 1419, a papa Martino V.\nAlcuni testi testimoniano la sosta presso il castello dei re di Francia Luigi XII nel 1506, Carlo V, Francesco I nel 1525, Filippo II di Spagna e Massimiliano II d'Asburgo nel 1551.\nLa struttura.\nDell'antico castello rimangono ad oggi qualche corpo della struttura tra cui la ben conservata torre semicircolare in mattoni a vista, la cui costruzione \u00e8 stata stabilita dagli storici pi\u00f9 antica, e nella parte ovest da un muro; quest'ultimo \u00e8 l'unico esempio di murature ancora esistenti nella valle del fiume Scrivia. Altra sezione ancora integra \u00e8 la parte posta verso a valle destinata, secondo alcune supposizioni, alla guarnigione del castello.\nUno studio pi\u00f9 approfondito sul castello ha messo in luce i diversi tipi di materiale utilizzato: nella parte soprastante il mattone mentre nella parte inferiore la pietra. Per il castello, acquistato dal comune di Ronco Scrivia, nel 2005 sono stati finanziati fondi per un maggiore restauro conservativo dell'antica fortezza."}
{"id": "1799780", "revid": "1573940", "url": "https://it.wikipedia.org/wiki?curid=1799780", "title": "Ninidae", "text": "Ninidae , \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente 13 specie.\nDescrizione.\nI Ninidae sono insetti di piccole dimensioni, con corpo delicato, oblungo-ovoidae, lungo 3-4 mm e con tegumento disseminato di punteggiature.\nIl capo \u00e8 provvisto di ocelli ed ha antenne e rostro composti da 4 segmenti. Nel torace \u00e8 evidente il mesoscutello bifido all'apice e le emielitre hanno la membrana ridotta. L'addome porta gli stigmi in posizione dorsale in tutti gli uriti ad eccezione del VII, nel quale sono ventrali.\nBiologia e diffusione.\nLa biologia della famiglia \u00e8 poco conosciuta. La letteratura cita l'associazione di questi insetti con piante Monocotiledoni, di cui utilizzano i semi.\n\u00c8 diffusa prevalentemente nelle regioni tropicali dell'Africa, dell'Asia e dell'Oceania, tuttavia sono presenti specie anche nella Regione paleartica e nella Regione neartica.\nSistematica e diffusione.\nLe 13 specie che compongono questa famiglia sono ripartite fra 5 generi:\nLo schema tassonomico tradizionale, ancora adottato da diverse fonti, include questo raggruppamento nella famiglia dei Lygaeidae, al rango di trib\u00f9 compresa nella sottofamiglia dei \"Cyminae\"."}
{"id": "1799782", "revid": "122315", "url": "https://it.wikipedia.org/wiki?curid=1799782", "title": "Hadropithecus", "text": ""}
{"id": "1799783", "revid": "36426", "url": "https://it.wikipedia.org/wiki?curid=1799783", "title": "Arte araba", "text": ""}
{"id": "1799795", "revid": "121630247", "url": "https://it.wikipedia.org/wiki?curid=1799795", "title": "Solfato di protamina", "text": "Il solfato di protamina \u00e8 una proteina basica ad elevato contenuto di arginina, isolata dallo sperma di salmone ed altre specie di pesci ed oggi prodotta principalmente attraverso l'uso del DNA ricombinante.\nEssa, legandosi all'eparina, ne antagonizza gli effetti anticoagulanti, ed interferisce altres\u00ec con i processi della coagulazione del sangue anche se somministrata in assenza di eparina, essendo in grado di interferire autonomamente in senso anticoagulante con piastrine e fibrinogeno.\nSi somministra endovena seguendo questo schema: 1\u00a0mg ogni 100 U di eparina in circolo. Possibili effetti indesiderati: ipersensibilit\u00e0, dispnea, vampate di calore, bradicardia e, in seguito ad iniezione rapida, ipotensione.\nOltre che in ambito medico, il solfato di protamina \u00e8 anche usato in proteomica (similmente alla streptomicina solfato), per la precipitazione degli acidi nucleici e dei ribosomi nella chiarificazione dell'estratto proteico prima della centrifugazione."}
{"id": "1799797", "revid": "363629", "url": "https://it.wikipedia.org/wiki?curid=1799797", "title": "Time for print", "text": "Il Time For Print (letteralmente in inglese \"tempo in cambio di stampa\"), detto anche TFP o solo TF, \u00e8 una collaborazione tra modella e fotografo, due figure professionali inscindibili, che generalmente avviene quando uno dei due, o meglio entrambi, hanno bisogno di possedere o aggiornare un book fotografico da presentare alle agenzie o ai potenziali clienti; in poche parole, \u00e8 una sorta di baratto per tempo e fotografie.\nEsiste anche come formula TFCD (\"Time for CD\"), simile nella sostanza, con la differenza che le foto vengono consegnate, non stampate, ma su supporto digitale CD.\nVisto che entrambe le figure professionali prese singolarmente hanno un costo anche molto elevato, il TFP d\u00e0 modo di concedere da parte della modella il tempo necessario alla posa per gli scatti per riceverne in cambio le foto risultanti; il fotografo nello stesso modo dedica il suo tempo, per la realizzazione delle fotografie e la loro post-produzione, finalizzato a poterle utilizzare come proprio book per dimostrare le proprie capacit\u00e0 tecniche ed espressive."}
{"id": "1799798", "revid": "767487", "url": "https://it.wikipedia.org/wiki?curid=1799798", "title": "Hadropithecus stenognathus", "text": "Hadropithecus stenognathus \u00e8 una specie estinta di lemure vissuta in Madagascar fino a circa 1000 anni fa. \u00c8 l'unica specie del genere Hadropithecus.\nErano animali piuttosto simili all'indri, loro parente prossimo, nella costituzione del cranio: tuttavia avevano abitudini di vita pi\u00f9 terrestri ed erano probabilmente molto simili ai babbuini a causa di un fenomeno di convergenza evolutiva.\nMolto simili ai parenti \"Archaeolemur\", erano per\u00f2 pi\u00f9 grandi (pesavano fino a 47\u00a0kg) ed ancora pi\u00f9 terricoli: la costituzione del cranio \u00e8 molto schiacciata e robusta, con creste sagittali e nucali prominenti e sinfisi mandibolare fusa.\nLa forma dei denti (incisivi inferiori piatti, premolari anteriori ridotti e posteriori molariformi) lascia pensare che, alla stregua degli odierni gelada a cui doveva somigliare molto, questa specie si nutriva di semi ed erba.\nI subfossili di questi animali sono stati ritrovati un po' in tutto il Madagascar: si ritiene che il declino della specie sia cominciato con l'arrivo dell'uomo sull'isola, che devastando l'habitat con incendi, introducendo erbivori competitori per il cibo e cacciando attivamente questi grossi e mansueti erbivori ne determin\u00f2 lo sterminio."}
{"id": "1799803", "revid": "36426", "url": "https://it.wikipedia.org/wiki?curid=1799803", "title": "Mura di Monterotondo Marittimo", "text": "Le mura di Monterotondo Marittimo costituiscono il sistema difensivo del centro storico dell'omonima localit\u00e0.\nStoria.\nUna prima cinta muraria doveva essere gi\u00e0 presente tra il XII e il XIII secolo, a protezione del borgo di Monterotondo Marittimo, all'epoca controllato dalla famiglia Alberti di Mangona.\nIl successivo passaggio del centro nel territorio della Repubblica di Siena determin\u00f2 l'esigenza di una riqualificazione delle strutture difensive. Una serie di lavori furono effettuati sul finire del Trecento e nei primi anni del Quattrocento, epoca in cui venne edificato il cassero e ricostruita in larga parte la preesistente cerchia muraria. Ulteriori lavori di ristrutturazione furono effettuati poco dopo la met\u00e0 del Cinquecento, quando i Medici incaricarono per il progetto di recupero delle strutture difensive il senese Bartolomeo Neroni.\nNel corso degli ultimi secoli, la cinta muraria ha subito vari rimaneggiamenti e modifiche, oltre a prolungati periodi di declino: tutto ci\u00f2 \u00e8 ravvisabile dall'analisi delle strutture difensive che sono giunte fino ai giorni nostri.\nDescrizione.\nLe mura di Monterotondo Marittimo si presentano in larga parte inglobate in edifici del centro storico.\nDell'antica cinta sono ancora visibili alcuni tratti di cortina muraria, che si presenta rivestita in pietra. Lungo la cerchia si trovavano in passato alcune strutture fortificate, con funzioni di avvistamento e di difesa, delle quali si sono conservati i ruderi del Cassero Senese di epoca tardomedievale e una torre a sezione circolare, riconducibile ai lavori di ristrutturazione avvenuti a met\u00e0 Cinquecento, che successivamente \u00e8 stata adibita ad altri usi."}
{"id": "1799805", "revid": "122315", "url": "https://it.wikipedia.org/wiki?curid=1799805", "title": "Hydropithecus", "text": ""}
{"id": "1799806", "revid": "6923", "url": "https://it.wikipedia.org/wiki?curid=1799806", "title": "Kymco people s", "text": ""}
{"id": "1799816", "revid": "161273", "url": "https://it.wikipedia.org/wiki?curid=1799816", "title": "HD 94508", "text": "HD 94508 \u00e8 una stella della costellazione delle Vele.\nLa stella ha una magnitudine apparente di +6,45 ed \u00e8 stato stimato che questa stella si trova a circa 108.718 anni luce, una distanza incredibile per una stella visibile con un binocolo.\nDato che la stella ha uno spettro stellare di K2III e ha una magnitudine assoluta di -11,16, questo fa pensare che sia una gigante arancione luminosissima, quindi HD 94508 \u00e8 una delle stelle pi\u00f9 luminose della Via Lattea.\nNonostante sia in una fase abbastanza avanzata della sua vita, l'et\u00e0 stimata di questa stella si aggira solamente intorno ai 20 milioni di anni."}
{"id": "1799818", "revid": "30300", "url": "https://it.wikipedia.org/wiki?curid=1799818", "title": "Mazzo in Valtellina", "text": ""}
{"id": "1799821", "revid": "119991", "url": "https://it.wikipedia.org/wiki?curid=1799821", "title": "Castello di Potentino", "text": ""}
{"id": "1799822", "revid": "101469274", "url": "https://it.wikipedia.org/wiki?curid=1799822", "title": "Patagio", "text": "Il patagio \u00e8 una membrana presente nei pipistrelli per supportare il volo e in alcuni altri mammiferi per effettuare planate. Si estende dalle falangi delle zampe anteriori fino a quelle posteriori e talvolta include anche la coda. \u00c8 formato da sottile tessuto cutaneo elastico vascolarizzato, talvolta ricoperto di peluria. Una simile membrana, formante l'ala era presente negli pterosauri, i rettili volanti mesozoici.\nIl patagio nei Chirotteri.\nIl patagio dei pipistrelli \u00e8 suddiviso in 4 differenti parti:"}
{"id": "1799824", "revid": "161374", "url": "https://it.wikipedia.org/wiki?curid=1799824", "title": "Massimo de Divitiis", "text": ""}
{"id": "1799842", "revid": "1573940", "url": "https://it.wikipedia.org/wiki?curid=1799842", "title": "Oxycarenidae", "text": "Oxycarenidae , \u00e8 una famiglia cosmopolita di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente circa 150 specie.\nDescrizione.\nGli Oxycarenidae sono insetti di piccole dimensioni, con corpo appiattito e punteggiato sul dorso. In alcune specie imitano le Formiche (mimetismo batesiano). Hanno capo con antenne e rostro composti da 4 segmenti. Pronoto arrotondato ai lati, zampe anteriori con femori leggermente dilatati e provvisti di un dente all'estremit\u00e0 distale. L'addome ha stigmi tutti ventrali, eccetto quelli del II urite, che sono invece dorsali.\nBiologia e diffusione.\nQuesti insetti sono fitofagi polifagi e si nutrono a spese dei semi di un numero elevato di piante. La letteratura cita anche alcune specie come agenti occasionali di danno alle coltivazioni.\nFamiglia di larga diffusione, cosmopolita, \u00e8 principalmente rappresentata in Oceania, Asia, Africa ed Europa.\nSistematica e diffusione.\nLa famiglia comprende 147 specie distribuite in 23 generi. All'inquadramento sistematico di (1997), basato su criteri filogenetici, si contrappone quello tradizionale, che include invece questo raggruppamento nella famiglia dei Lygaeidae, al rango di sottofamiglia (\"Ocycareninae\"). Sono compresi in questa famiglia:\nI generi pi\u00f9 ricchi sono rappresentati da \"Oxycarenus\", comprendente 54 specie, e \"Anomaloptera\", comprendente 17 specie.\nLo schema tassonomico tradizionale, ancora seguito da molti Autori, inquadra questo raggruppamento nei Lygaeidae, al rango di sottofamiglia (\"Oxycareninae\")."}
{"id": "1799849", "revid": "3137", "url": "https://it.wikipedia.org/wiki?curid=1799849", "title": "Attilio Bandiera", "text": ""}
{"id": "1799850", "revid": "3137", "url": "https://it.wikipedia.org/wiki?curid=1799850", "title": "Emilio Bandiera", "text": ""}
{"id": "1799873", "revid": "1543377", "url": "https://it.wikipedia.org/wiki?curid=1799873", "title": "Leri Cavour", "text": "Leri, oggi Leri Cavour, \u00e8 una frazione di Trino, in provincia di Vercelli, un tempo possedimento di 900 ettari della famiglia Benso di cui fu conte Camillo Benso.\nStoria.\nFin dall'XI secolo l'area di Leri fu sottoposta a un processo di bonifica da parte dei monaci Cistercensi, divenendo cos\u00ec nei secoli successivi un fertile terreno per la coltivazione del riso.\nGi\u00e0 parte della \"grangia\" acquisita nel 1179 dal monastero di San Genuario (l'atto di acquisto fa riferimento al \"castrum\" e alla \"villa de loco Alerii\"), comprendeva anche un centro fortificato del quale oggi non resta traccia.\nDi queste grange fu tra le pi\u00f9 importanti, tant'\u00e8 che nel 1457, divenne un centro di culto per i cistercensi e verso la fine del XVI secolo divenne parrocchia. Anche nei secoli successivi l'area continu\u00f2 ad avere una certa rilevanza. Nel XVIII secolo, la coltura a rotazione avrebbe sostituito la monocoltura mentre all'inizio dell'Ottocento il paesaggio agricolo dell'intera regione mut\u00f2 drasticamente a seguito della razionalizzazione della rete idrica.\nNel XIX secolo il possedimento pass\u00f2 a Napoleone Bonaparte il quale, con un decreto del 1807, lo vendette al cognato, il principe Camillo Borghese a compenso parziale della cessione della galleria omonima allo stato francese. Fu nel 1822 che Leri pass\u00f2 in propriet\u00e0 al marchese Michele Benso di Cavour, padre di Camillo Benso, conte di Cavour. I Benso trasformarono la tenuta \u2013 comprendente oltre ai 380 ettari del complesso principale, anche i 365 di Montarucco e i 318 di Torrone \u2013 in un'azienda agricola all'avanguardia per i tempi, intervenendo architettonicamente sugli edifici pi\u00f9 vetusti. Intorno rimanevano i trenta ettari circa della zona di San Basilio e gli ottanta del vicino bosco di Trino.\nImpegnato come vicario e sovrintendente generale di politica e di polizia a Torino, Michele Benso assunse la risoluzione di trasferire al figlio cadetto, Camillo, la gestione della tenuta. Il futuro statista si fece carico nel 1835 della responsabilit\u00e0 dell'amministrazione della tenuta comprendente i territori di Leri e Montarucco sotto l'egida di una societ\u00e0 all'uopo costituita -e destinata a durare nove anni- che comprendeva lo stesso marchese di Cavour, il giovane Camillo e la duchessa di Clermont-Tonnerre. Con la morte, nel 1837, del consorte della duchessa, la nobildonna usc\u00ec dalla societ\u00e0 dietro l'assegnazione di quote d'affitto ed interessi per i successivi undici anni.\nNel novembre 1849 la tenuta, rimasta ai Benso padre e figlio, fu data nuovamente in formale affitto (per nove anni e per una somma di 103\u00a0000 lire) ad una societ\u00e0 formata dai fratelli Gustavo e Camillo e da Giacinto Corio. Il contratto venne poi rinnovato Il 22 aprile 1857. Da quella data della societ\u00e0 rimasero contestualmente parte i soli Camillo Benso e Giacinto Corio. La gestione del Conte fu improntata ad un sostanziale ammodernamento, sia delle tecniche agricole con la costruzione di sistemi idrici, sia a livello infrastrutturale con una radicale modifica dell'architettura, dovuta alla necessit\u00e0 di rispondere alle esigenze della forza lavoro soprattutto stagionale e dei servizi per gli operai forestieri (mense e dormitori).\nIn questa tenuta lo statista usava ritirarsi nei momenti di riposo. Fu inoltre qui che il conte, in collaborazione con il Corio, sperimentava le tecniche di coltivazione che intendeva fare applicare in Piemonte. Nonostante i crescenti impegni, Cavour continu\u00f2 a tenersi informato sull'andamento delle attivit\u00e0 produttive, dimostrando quindi una certa affezione verso quelle terre.\nOggi nel territorio della frazione sorge la Centrale termoelettrica Galileo Ferraris, ultimata negli anni novanta e riconoscibile dalle alte torri di raffreddamento. Nel progetto iniziale doveva essere la seconda centrale nucleare di Trino (motivo per cui l'Enel acquist\u00f2 l'intera area) ma a seguito del referendum del 1987 venne costruita come centrale a ciclo combinato.\nLeri \u00e8 stata abitata sicuramente fino agli anni sessanta, come testimonia la targa posta nel 1961 in occasione dei 100 anni dell'unit\u00e0 d'Italia, ma proprio in quel periodo il degrado prese piede: a causa dell'utilizzo di pi\u00f9 moderni metodi di coltura intensiva cominciarono ad acuirsi problemi sia di riduzione della manodopera, sia il degrado delle architetture circostanti, sia riguardanti l'inquinamento ambientale. In tempi pi\u00f9 recenti (ovvero almeno fino ai primi anni ottanta) Leri fu ancora abitata dal personale dell'Enel, che occupava alcuni uffici e abitazioni poi smantellati con il tempo a seguito della dismissione della centrale. Attualmente Leri \u00e8 disabitata.\nRecentemente il borgo \u00e8 stato ceduto da Dalmazia Trieste S.r.l. (societ\u00e0 di Enel poi fusa in Enel Servizi) al comune di Trino per la cifra simbolica di mille euro, nella speranza di un futuro recupero. Ciononostante, il degrado avanza incontrastato: tutti gli edifici, compresa la chiesa, sono stati violati e depredati, tant'\u00e8 che vi si trovano solo macerie. Anche il tentativo di murare gli accessi ai suddetti non \u00e8 servito a molto, siccome quelle fragili protezioni sono state abbattute. La stessa tenuta cavouriana, riccamente decorata, \u00e8 aperta ed abbandonata all'oblio.\nIl terreno invece \u00e8 stato venduto per 1,47 milioni di euro a Societ\u00e0 Agricola Trino, che inizialmente avrebbe voluto ivi produrre riso di pregiata qualit\u00e0: tuttavia, poco tempo dopo, i 166 ettari in questione sono stati venduti ad Agatos Energia, per la realizzazione di un impianto fotovoltaico.\nNel 2011 i 166 ettari tornano ad essere di propriet\u00e0 di Enel tramite la joint venture Enel Green Power &amp; Sharp Solar Energy S.r.l..\nNel gennaio 2020 nasce l'Associazione L.E.R.I. Cavour (acronimo di Laboratorio Educativo Risorgimentale Italiano) su iniziativa di Roberto Amad\u00e8 (presidente), Fusilli Marianna e Luciano Vigani che, in qualit\u00e0 di cittadini attivi, decidono di dare una nuova speranza al futuro del Borgo. L'associazione si \u00e8 trasformata in ODV a giugno 2020 e ha dato il via ai lavori di pulizia e promozione del Borgo nello stesso periodo. \nObiettivo dell'associazione \u00e8 di tutelare, promuovere e valorizzare il Borgo di Leri e il territorio delle Grange.\nIl progetto per il recupero di Leri e della tenuta Cavouriana.\nPi\u00f9 volte si \u00e8 pensato alla costruzione a Leri di un museo nazionale dell'agricoltura, ad alto valore simbolico per l'intera cultura contadina del tempo, museo che avrebbe realmente documentato tutte queste successive fasi di trasformazione, ma il progetto non fu mai realizzato e ci fu un conseguente degrado della zona sino allo stato attuale.\nAd oggi infatti Leri risulta essere una piccola frazione in stato di abbandono e fatiscenza, anche se si \u00e8 pensato ad un nuovo progetto di recupero e recentemente in occasione del centocinquantenario dell'unit\u00e0 d'Italia. Nella fattispecie il progetto sarebbe dovuto scaturire dalla sinergia tra il comune di Trino, la Soprintendenza di Torino per i beni archeologici, Ovest Sesia, la Provincia di Vercelli e la Prefettura di Vercelli.\nL'idea era quella di rendere fruibile al pubblico questo verde angolo della provincia vercellese e di ristrutturare la tenuta Cavouriana, edificio ad elevato e sicuro interesse storico e culturale, in quanto l\u00ec Cavour costru\u00ec la sua fortuna. \u00c8 rilevante inoltre che l\u00ec Cavour scrisse 83 lettere documentate. Vi sono state parecchie iniziative per sensibilizzare alla causa di Leri le istituzioni pubbliche e i rappresentanti dello Stato, ma finora ancora nulla di fatto. Vi fu anche il tentativo da parte di Enel di svendere l'area ad un imprenditore per un corrispettivo di 1 milione e 400\u00a0000 euro, fatto che fu oggetto di una interrogazione urgente in Senato.\nNel luglio 2010 alcuni media locali hanno riportato la notizia che un'importante societ\u00e0 energetica, allora era Agatos, oggi Enel, ha presentato formale domanda alla provincia di Vercelli per ottenere il nulla osta alla costruzione a Leri di uno dei maggiori impianti fotovoltaici d'Italia, per un totale di 74 MW di potenza, ma successivamente la regione Piemonte ha sospeso le procedure per l'autorizzazione ad installare i pannelli fotovoltaici a terra, nelle zone di particolare interesse dal punto di vista estetico, paesaggistico e agricolo. La moratoria \u00e8 del tutto temporanea in attesa che il governo decida quali saranno le linee guida ed era improcrastinabile in quanto in alcune zone sarebbero state deturpate irreversibilmente dal proliferare incontrollato degli impianti fotovoltaici.\nDopo molti sforzi e petizioni da parte di comuni cittadini e sindaci, grazie alle celebrazioni per il 150\u00ba anniversario dell'Unit\u00e0 d'Italia nel 2011 \u00e8 stato avviato il cantiere patrocinato dal comune di Trino e dalla regione Piemonte per il recupero della tenuta cavouriana.\nNel marzo 2016 il borgo ha subito l'ennesimo atto vandalico che ha pesantemente danneggiato l'interno della chiesa.\nAll'interno della Delibera 102/2010 del Commissario Straordinario della Provincia di Vercelli \u00e8 scritto che \"l'area complessiva, pur avendo destinazione agricola, risulta permanentemente inadatta all'uso agricolo a seguito di interventi pregressi di riporto prevalente di materiali ghiaiosi e all'abbandono per alcuni decenni\"."}
{"id": "1799874", "revid": "7", "url": "https://it.wikipedia.org/wiki?curid=1799874", "title": "Leri", "text": ""}
{"id": "1799875", "revid": "117891494", "url": "https://it.wikipedia.org/wiki?curid=1799875", "title": "Powernext", "text": "Powernext \u00e8 stat una compagnia con sede a Parigi che gestisce una borsa elettrica europea fornendo un mercato elettronico per il commercio di futures energetici e strumenti derivati in Europa. Fondata nel luglio 2001 con l'apertura del mercato elettrico europeo, Powernext ha creato una rete di oltre 70 membri europei, tra cui produttori di energia come \u00c9lectricit\u00e9 de France, RWE AG, Electrabel Suez S.A., Enel ed Endesa, utenti finali, banche, mediatori, commercianti e dettaglianti.\nPowernext \u00e8 stata fusa in EEX (European Energy Exchange)"}
{"id": "1799878", "revid": "116735425", "url": "https://it.wikipedia.org/wiki?curid=1799878", "title": "Monte Raione", "text": "Il Monte Raione \u00e8 un rilievo montuoso situato fra i comuni di Campagna e Olevano sul Tusciano nel parco regionale Monti Picentini; fa parte dei monti Picentini ed \u00e8 alto 1236\u00a0m s.l.m.\nToponimo.\nInsieme al monte Ripalta viene comunemente chiamato anche monte Sant Eramo o Sant'Elmo probabilmente a causa della presenza di due cavit\u00e0 naturale adibite ad eremi (Grotta dell'Angelo, Grotta di Sant'Erasmo e San Giacomo).\nDescrizione.\nRilievo calcareo-dolomitico, insieme ai Monte Ripalta, Monte Molaro e Monte Costa Calda costituisce lo spartiacque tra i bacini idrogeografici del fiume Tusciano a ovest e del fiume Tenza a est. \nIl monte, si presenta coperto da boschi di querce, castagni, cerri e tassi.\nSentieri.\nDa Olevano sul Tusciano attraverso dei sentieri \u00e8 possibile raggiungere la Grotta di San Michele e la sommit\u00e0 del rilievo.\nDa Campagna, attraverso il sentiero partente dal quartiere \"Zappino\", raggiunta la vetta del Monte Ripalta, si pu\u00f2 continuare fino a raggiungere la vetta del Raione."}
{"id": "1799881", "revid": "19933", "url": "https://it.wikipedia.org/wiki?curid=1799881", "title": "Record DNAME", "text": ""}
{"id": "1799883", "revid": "1442080", "url": "https://it.wikipedia.org/wiki?curid=1799883", "title": "Ren\u00e9 Vandereycken", "text": "Ha ricoperto il ruolo di commissario tecnico della Nazionale di calcio del Belgio dal gennaio 2006 all'aprile 2009.\nCarriera.\nGiocatore.\nClub.\nDebutta nella massima divisione belga nella stagione 1974-1975 con la maglia del , che sta attraversando uno dei suoi periodi migliori della sua storia: guidato da Ernst Happel raggiunge infatti due finali continentali, quella della Coppa UEFA 1975-1976 e quella della Coppa dei Campioni 1977-1978. La squadra viene sconfitta in entrambe le occasioni dal , tuttavia Vandereycken ha la soddisfazione di segnare il gol che d\u00e0 l'accesso all'ultima di queste: \u00e8 lui infatti l'autore del 2-0 nei tempi supplementari della semifinale contro la . Il giocatore termina la militanza nella squadra vincendo 4 titoli ed una Coppa; scende inoltre in campo 234 volte in campionato e segna 63 gol.\nNell'estate del 1981 si trasferisce in Italia per giocare nel neopromosso , diventando cos\u00ec il primo straniero del club dalla riapertura delle frontiere. Esordisce in Serie A alla seconda giornata di campionato, in occasione del pareggio esterno col , chiudendo la stagione con 25 presenze e senza deludere le aspettative. Nell'annata successiva \u00e8 invece costretto a farsi operare il ginocchio dopo le prime partite: questo a causa di un grave infortunio riportato in estate in una gara con la sua nazionale. Il Genoa ottiene un'altra salvezza in A, ma le sue presenze in campionato sono solo 3.\nNel 1983 viene ingaggiato dall', nelle cui fila torna per\u00f2 titolare: disputa infatti 94 gare in 3 anni, segnando 13 gol. Vince altri due titoli, inoltre raggiunge le semifinali della Coppa dei Campioni 1985-1986. Gioca poi in Bundesliga, nel neopromosso , che per\u00f2 retrocede a fine stagione. L'ultimo club in cui milita \u00e8 il , con cui retrocede il primo anno. Si ritira dal calcio giocato nel 1989, una volta riconquista la massima divisione coi \"Bufali\".\nNazionale.\nGioca la prima partita col nel 1975, venendo in seguito selezionato nella rosa che partecipa al . Qui gioca tutte le partite, in particolare \u00e8 l'autore del provvisorio pareggio nella finale di Roma contro la , che alla fine vince 2-1. Viene convocato anche per il , ma non viene mai utilizzato. Gioca invece tutte le 3 partite del nel quale i \"Diavoli Rossi\" non superano la prima fase, ed \u00e8 presente anche in Messico per il ; la squadra finisce quarta, e Vandereycken d\u00e0 il suo contributo scendendo in campo nelle gare contro e del primo turno. In totale gioca in nazionale 50 partite segnando 3 gol.\nAllenatore.\nInizia la carriera di calciatore nel , nell'ultimo anno come giocatore; sulla panchina dei \"bufali\" ottiene un terzo posto nel campionato 1990-1991 e l'approdo ai quarti nella successiva Coppa UEFA. Dopo un breve periodo allo allena per 3 stagioni l', seguite da due brevi esperienze con e . In seguito va per due stagioni nei Paesi Bassi al , con cui conquista la KNVB beker 2000-2001. Tornato in patria ottiene un altro terzo posto nella Division I 2004-2005 col .\nVandereycken diventa poi commissario tecnico del , tra il 2005 e il 2009; in questo periodo manca per\u00f2 la qualificazione sia al che al ."}
{"id": "1799886", "revid": "61051", "url": "https://it.wikipedia.org/wiki?curid=1799886", "title": "Hockey Novara", "text": "LHockey Novara \u00e8 una squadra di hockey su pista di Novara. \u00c8 la terza societ\u00e0 sportiva in Italia per numero di scudetti vinti: 32.\nFondato come \"Hockey Club Vittoria\" nel settembre del 1924, e in seguito rinominato \"Hockey Club Novara\" nel febbraio del 1925, il club ha militato stabilmente nella massima categoria del campionato italiano di hockey su pista. Al termine della stagione 2008-2009, la FIHP dispose tuttavia la retrocessione a tavolino del club, per mancanza di regolare attivit\u00e0 giovanile. La compagine, pur mantenendo l'affiliazione alla Federazione, non disput\u00f2 pi\u00f9 alcun campionato per mancanza di fondi. In seguito, durante la stagione 2010-2011, il proprietario dell'Hockey Novara dott. Massimo Rapetto cerc\u00f2 di rilanciare il marchio storico \"Hockey Novara\" attraverso una partnership con il gruppo dirigenziale del Roller 3000. Nel 2011 fu interrotta l'affiliazione dell'Hockey Novara alla FIHP e tale operazione tolse dal panorama hockeistico italiano la societ\u00e0.\n\u00c8 da registrare che dal 2009 l'Hockey Novara non ha pi\u00f9 svolto alcuna attivit\u00e0 sportiva e, di conseguenza, ha sospeso l\u2019esistenza dal punto di vista agonistico; tuttavia la societ\u00e0 non \u00e8 fallita, bens\u00ec \u00e8 stata, per cos\u00ec dire, mantenuta in \"stato di ibernazione\" dall'ultimo presidente e proprietario, Massimo Rapetto fino al gennaio 2021, quando \u00e8 stata riaffiliata alla FISR con il suo storico n\u00ba 4. \nNel suo palmar\u00e8s figurano 32 vittorie nel campionato italiano, 20 Coppe Italia, 3 Coppe di Lega per un totale di 55 vittorie in competizioni nazionali, a cui vanno sommati 5 titoli vinti a livello internazionale: 3 Coppe CERS, oltre a 2 trofei minori (nel 1995 Euro League e Mundialito de Espa\u00f1a). Fu insignito della Stella d'Oro al Merito Sportivo CONI nel 1976 e della Medaglia d'Oro al Merito FIHP nel 1995.\nStoria.\nDalle origini agli anni quaranta: Lino Grassi e i cinque campionati consecutivi.\nNel settembre del 1924 in corso Vittorio Emanuele 48 (presso la sala sotterranea del cinema Vittoria) nacque l\"'Hockey Club Vittoria\" (pi\u00f9 precisamente \"Club Vittoria Skating, Danze e Hockey\") per iniziativa dei due pionieri Francesco Cestagalli e Vittorio Masera, i quali scoprirono questo gioco nella vicina Milano (citt\u00e0 nella quale erano presenti due realt\u00e0 consolidate quali il Sempione e il Milan Skating).\nIl passo successivo fu l'iscrizione (nel gennaio del 1925) del Vittoria Hockey Club Novara alla Federazione. Nel mese di febbraio Vittorio Masera, consigliato da amici, decise di adottare per la societ\u00e0 e la squadra il nome \"Hockey Club Novara\".\nLa prima partita del Club fu disputata il 4 giugno del 1925 a Vercelli contro la Pro Vercelli e si concluse con la vittoria per 4-3, mentre la prima gara internazionale fu disputata il 28 dicembre del 1925 contro l'Hockey Club Paris e si concluse con una sconfitta per 9-2.\nNel febbraio del 1926 l'Hockey Novara, pur non partecipando ancora ad un campionato, gioc\u00f2 un torneo internazionale presso la sala sotterranea del cinema Vittoria di Novara. A questo torneo parteciparono squadre storiche quali l'inglese Herne Bay, il Montreux HC e il Milan Skating e, grazie all'ottima prestazione, l'anno seguente l'esperienza si ripet\u00e9 a Montreux.\nPur non avendo ancora partecipato al campionato italiano la squadra, come testimoniato anche dalle convocazioni in nazionale dei vari Cestagalli, Zavattaro, Grassi era nota e stimata in Italia e all'estero.\nFinalmente dopo queste prime apparizioni, l'Hockey Novara esord\u00ec ufficialmente nel Campionato del 1929, dove si classific\u00f2 primo a pari merito con la Triestina ma, in virt\u00f9 del regolamento (scudetto riassegnato ai campioni in carica), il titolo fin\u00ec ancora ai forti triestini.\nIl primo grande ciclo vincente del club piemontese inizi\u00f2 nel 1930, quando a soli sei anni dalla sua fondazione l'Hockey Novara vinse il suo primo titolo.\nNel 1931 non ci fu nessun torneo e lo stesso regolamento applicato nel 1929, questa volta premi\u00f2 i novaresi e lo scudetto fin\u00ec nel loro palmar\u00e8s.\nA partire dal campionato del 1932 inizi\u00f2 un duello sportivo tra l'Hockey Novara dei vari Grassi, Cestagalli, Zavattaro, e il Milan di Pera e Zorloni che durer\u00e0 per diversi anni. In questo primo torneo le finali si disputarono a Roma, con nove squadre ai nastri di partenza che si affrontarono in un girone all'italiana. Decisiva ai fini dell'assegnazione del titolo risult\u00f2 essere l'ultima giornata, quando si affrontarono le prime due della classe: Hockey Novara e Milan. Al termine della gara il club novarese (battendo i milanesi per una rete a zero) si aggiudic\u00f2 il suo terzo titolo consecutivo.\nStesso copione anche per il torneo del 1933, ovvero Hockey Novara vittorioso sul Milan con il risultato di 4 a 3.\nNel 1934 arriv\u00f2 il quinto titolo consecutivo, che concluse il primo ciclo vincente del Club e che permise agli azzurri piemontesi di eguagliare il record di cinque titoli consecutivi della Triestina.\nMa nel 1935 il Milan riusc\u00ec a vincere il titolo, interrompendo cos\u00ec la supremazia dell'Hockey Novara. \nTale sconfitta, come ricordato da Lino Grassi, fu l'occasione per far affiorare i problemi del club (che in precedenza aveva anche tentato un \"gemellaggio\" con la squadra di calcio cittadina nella speranza, risultata vana, di ricevere aiuti):\nIn seguito a tali esternazioni, i giocatori e il presidente Masera ottennero un incontro con il podest\u00e0 di Novara e raggiunsero un accordo per la costruzione di una pista per l'hockey in caso di vittoria nel campionato alle porte (una sorta di \"premio partita\").\nNel 1936 il Novara torn\u00f2 al successo conquistando il suo sesto titolo e, come da accordi, venne fatta costruire una nuova pista sita in Viale Buonarroti, inaugurata il 21 aprile 1937 e tuttora esistente.\nTutte queste vittorie attirarono inevitabilmente l'interesse della Nazionale italiana e molti giocatori della compagine novarese ne fecero parte. Tra questi ricordiamo il portiere Grassi (primo giocatore novarese a vestire la maglia della Nazionale) che, oltre a difendere la porta novarese fino al 1953, vinse dieci scudetti e partecip\u00f2 a diverse edizioni del campionato del Mondo e campionato Europeo. Oltre a lui, gli altri protagonisti di questi primi successi azzurri furono Ciocala, Zavattaro, Drisaldi, Cestagalli, Concia, Genesi, Gallina, Pomella. A partire dal 1937 inizi\u00f2 il dominio del Pubblico Impiego Trieste e, per rivedere uno scudetto nella citt\u00e0 della Cupola antonelliana, bisogner\u00e0 attendere il secondo dopoguerra.\nIl secondo dopoguerra: la prima stella, Panagini campione del Mondo nel 1953.\nNel secondo dopoguerra la societ\u00e0 si rinnov\u00f2 sia a livello dirigenziale (Ugo Schleifer presidente per un biennio) che di organico (non ci sono pi\u00f9 i vari Cestagalli, Gallina, Zavattaro, Concia) e, dopo una lunga parentesi di dieci anni, arrivarono nuovi trionfi.\nNel 1946 inizi\u00f2 l'avventura del nuovo Hockey Novara che si present\u00f2 ai nastri di partenza del campionato con Grassi e Ciocala unici superstiti della squadra degli anni trenta e con nuovi giocatori frutto del proprio vivaio quali Gallarini, Nanotti, Ghione, Prandi e una coppia formidabile di attaccanti entrambi classe 1929, quali furono Monfrinotti e \"Gin\" Panagini. Il campionato, dopo una fase preliminare con tre gironi, ebbe il suo apice a Novara dove si affrontarono, oltre alla squadra di casa, Corniglianese Genova, Triestina, Milan HC, Edera Trieste e ASSI Firenze. Gli azzurri, dopo aver vinto contro la capolista Corniglianese, passarono al comando e battendo poi la Triestina per 1-0 riuscirono a vincere il campionato. Con 10 reti Panagini fu il capocannoniere del torneo (alla pari con Massa della Corniglianese).\nIl campionato del 1947 vide tra le squadre partecipanti le finaliste dell'anno precedente pi\u00f9 il neo-promosso Mirabello. Alla fine il Novara ebbe la meglio con 23 punti su Edera Trieste (20 punti) e Hockey Club Monza (19 punti).\nNel 1948 il titolo and\u00f2 all'Edera Trieste, mentre nel 1949 lo scudetto torn\u00f2 a cucirsi sulle maglie dell'Hockey Novara.\nIl 1950 fu l'anno storico, in quanto la squadra novarese vinse il suo decimo titolo che le valse in seguito il diritto a poter esporre sulle maglie la prima stella.\nDopo una lunga parentesi senza vittorie, nel 1958 l'Hockey Novara torn\u00f2 al successo mettendo in mostra un attacco capace di produrre con il trio Panagini, Monfrinotti e l'astro nascente Zaffinetti 128 goal (il solo Panagini ne realizz\u00f2 68 vincendo la classifica marcatori).\nNel 1959, dopo una dura lotta contro l'Hockey Club Monza, gli azzurri riuscirono a vincere il loro dodicesimo scudetto.\nLe due Coppe Italia vinte nel 1966 e 1967 (conquistate sotto la presidenza Ceresa), chiusero il secondo ciclo vincente dell'Hockey Novara. Protagonista assoluto di queste vittorie fu il novarese Ferruccio Panagini, vincitore di tutti gli scudetti di questo periodo (1946, 1947, 1949, 1950, 1958, 1959), cinque titoli di capocannoniere e, con la maglia della nazionale, del campionato del Mondo di Ginevra nel 1953.\nGli anni settanta: l'era Tarantola, l'olandese Olthoff, la seconda stella.\nDopo un periodo di anonimato, nel 1969 con l'avvento alla presidenza del geom. Santino Tarantola l'Hockey Novara torn\u00f2 competitivo: ingaggi\u00f2 il primo straniero del campionato italiano (l'olandese Robert Olthoff), voluto fortemente da Ferruccio Panagini. Nello stesso anno venne anche costruito il Palazzetto dello sport.\nOlthoff esord\u00ec durante il girone di ritorno del campionato 1969 e con le sue reti contribu\u00ec assieme ai vari Zaffinetti (capocannoniere con 39 reti), Romussi, Aina, Mora, Colombo, Marcon e Maderna, alla conquista del primo scudetto di questo nuovo ciclo dell'Hockey Novara.\nAl termine del campionato altri giocatori stranieri (ad esempio Ant\u00f3nio Livramento) rafforzarono le dirette avversarie dell'Hockey Novara, ma il titolo del 1970 and\u00f2 nuovamente agli azzurri, i quali conclusero il torneo da imbattuti con 33 punti in 18 partite.\nNel 1971 il Novara, con 42 punti in 22 partite (20 vittorie e 2 pareggi con Triestina e C.G.C. Viareggio) e un immarcabile Olthoff (cannoniere con 91 reti), vinse il quindicesimo titolo lasciando a nove lunghezze la Triestina seconda classificata.\nIn questo periodo inizi\u00f2 l'avventura a livello internazionale dell'Hockey Novara, con l'assalto alla Coppa dei Campioni. Durante l'edizione del 1971 la squadra arriv\u00f2 a disputare la sua prima finale europea contro i campioni in carica del Reus Deportiu (vincitori delle precedenti quattro edizioni della competizione), ma dopo aver strappato un pareggio (7-7) nella partita di andata, Olthoff e compagni dovettero inchinarsi alla squadra spagnola. \nArchiviato il campionato e la delusione in coppa, l'ambizioso presidente Tarantola decise di rafforzare ulteriormente la squadra acquistando il bomber Beniamino Battistella il quale si un\u00ec ad una squadra gi\u00e0 competitiva composta da Romussi, Maremma, Aina, Mora, Zaffinetti, Marcon, Olthoff, Romagnoli e Maderna.\nCome l'anno precedente, nel 1972 l'Hockey Novara vinse il suo quarto scudetto consecutivo conquistato con 42 punti in 22 partite (con due soli pareggi) distaccando il Breganze di 14 punti. \nIn ambito internazionale, i novaresi raggiunsero per la seconda volta consecutiva la finale di Coppa dei Campioni sotto la guida di Ferruccio Panagini, ancora contro il Reus Deportiu. Dopo aver vinto con uno scarto di otto reti la partita di andata, al ritorno i campioni in carica riuscirono a ribaltare a proprio favore il risultato facendo svanire nuovamente i sogni di gloria di Olthoff e compagni. \nNel 1973, con un po' pi\u00f9 di fatica rispetto al precedente campionato, l'Hockey Novara vinse lo scudetto con tre lunghezze di vantaggio sul Breganze (secondo), ma venne battuto dal Monza per 6-5 interrompendo cos\u00ec, dopo tre anni e mezzo, una lunga serie di 84 partite senza subire sconfitte.\nNel 1975, ancora sotto la guida di Ferruccio Panagini la squadra, nonostante la partenza del bomber Zaffinetti e l'abbandono dell'attivit\u00e0 agonistica del capitano-giocatore Aina, vinse il diciannovesimo titolo, ottenuto con 37 punti davanti all'Hockey Club Monza (24 punti) e stabil\u00ec il record di sette scudetti consecutivi. A livello personale, Battistella stabil\u00ec un proprio primato riconfermandosi per la terza volta consecutiva capocannoniere con la maglia azzurra. \nL'anno storico fu per\u00f2 il 1977 in cui l'Hockey Novara, oltre a vincere il campionato (senza Olthoff tornato nei Paesi Bassi), raggiunse quota 20 in fatto di scudetti e, siccome a quell'epoca nessuna squadra italiana in nessuna disciplina sportiva aveva raggiunto tale cifra (la nel calcio conquist\u00f2 il 17\u00ba scudetto, la Pro Recco nella pallanuoto era ferma a 14, mentre l'Olimpia Milano nella pallacanestro era ferma a 19 come la Triestina nell'hockey su pista), il club novarese fu il primo in Italia a cucirsi sulle maglie le due stelle.\nGli anni ottanta: l'era Ubezio, il primo grande slam, la tragedia Dal Lago.\nDopo aver conquistato lo scudetto del 1977 segu\u00ec una crisi di risultati fino all'arrivo nel 1984 alla presidenza del dottor Luciano Ubezio (gi\u00e0 Vice Presidente negli anni '70 della Rotellistica Novara), con cui prese il via il primo ciclo vincente dell'Hockey Novara che, dal 1985 al 1988 vinse tre scudetti, quattro Coppe Italia, una Coppa CERS, raggiungendo inoltre due finali di Coppa dei Campioni (1986 e 1988 disputate rispettivamente contro il Porto e il Liceo La Coru\u00f1a). Con lui inizi\u00f2 anche l'attivit\u00e0 la squadra femminile dell'Hockey Novara.\nIl primo successo del nuovo Hockey Novara risale alla vigilia del campionato 1984-1985, quando il nuovo presidente riusc\u00ec a concludere l'ingaggio del fuoriclasse pugliese Pino Marzella, chiamato a sostituire l'argentino Jorge Luz. Con le sue reti, Marzella contribu\u00ec a fare la differenza per la conquista del grande slam dell'Hockey Novara, che comprendeva il ventunesimo scudetto (eguagliando la Juventus nel calcio e l'Olimpia Milano nel basket), la settima Coppa Italia e la prima Coppa CERS (superando nella doppia finale il Cacaolat Cerdanyola). Nel 1985-1986 l'Hockey Novara vinse la sua ottava Coppa Italia ma, per la terza volta nella sua storia, perse la Coppa dei Campioni con il Porto, crollando clamorosamente nel secondo tempo della gara di ritorno davanti ai propri tifosi.\nAi nastri di partenza della stagione 1986-1987, i piemontesi cambiarono tre giocatori rispetto alla stagione precedente, cedendo Massimo Mariotti ma acquistando Pablo Cairo, Franco Amato e il portiere Livio Parasuco. Al termine della stagione il palmar\u00e8s azzurro si arricch\u00ec ugualmente di scudetto e Coppa Italia ma la squadra novarese perse la Coppa delle Coppe per mano del Barcellona solamente a pochi secondi dalla fine.\nLa stagione 1987-1988 si apr\u00ec con l'obiettivo dichiarato di portare a Novara l'ormai stregata Coppa dei Campioni e pertanto la societ\u00e0 si rafforz\u00f2 acquistando il forte portoghese Vitor Hugo (a soli 25 anni annoverava nel suo palmar\u00e8s 3 Coppe delle Coppe, 1 Coppa Campioni e 1 Supercoppa europea, oltre a 4 scudetti) il quale form\u00f2 assieme ad Amato, Bernardini e Pablo Cairo un reparto offensivo capace di realizzare 242 reti. In ambito nazionale la stagione termin\u00f2 con la vittoria del ventitreesimo scudetto e della decima Coppa Italia.\nA livello internazionale la squadra approd\u00f2 in finale di Coppa dei Campioni (per la quarta volta nella sua storia) contro i campioni in carica del Liceo La Coru\u00f1a ma il sogno di portare il trofeo in Piemonte svan\u00ec quando a sei minuti dalla fine della partita (sul risultato di 1 a 1) il giocatore Alejandro Avecilla con una tripletta sanc\u00ec il 4 a 1 finale.\nL'annata 1988-1989 segn\u00f2 invece un'inattesa svolta nella gestione Ubezio e improvvisamente fin\u00ec il ciclo vincente dell'Hockey Novara per demeriti tecnici ma soprattutto extratecnici quando il 27 settembre del 1988 perse la vita Stefano Dal Lago, in pista, durante Novara-Forte dei Marmi di Coppa Italia. Tale tragedia segner\u00e0 sul piano morale oltre che tecnico il Novara e il Club impiegher\u00e0 diversi anni per uscirne.\nGli anni novanta: il secondo grande slam, i sei scudetti in sette anni.\nDurante gli anni novanta inizi\u00f2 il secondo grande ciclo vincente del presidente Ubezio.\nL'Hockey Novara si present\u00f2 ai nastri di partenza del campionato 1992-1993 con i nuovi acquisti: Massimo (si tratta di un ritorno) ed Enrico Mariotti, il portiere Cunegatti i quali sommati ai gi\u00e0 collaudati Crudeli, Amato, Bernardini, formarono una squadra capace di vincere tra il 1992 e il 1999 sei campionati italiani, sette Coppe Italia, due Coppe CERS (edizioni 1991-1992, 1992-1993).\nI primi successi non si fecero attendere e durante la stagione 1992-1993 mister Innocenti guid\u00f2 la squadra azzurra alla conquista del secondo grande slam (coppa Italia, scudetto, coppa Cers) dell'Hockey Novara.\nCon il successivo venticinquesimo titolo conquistato al termine della stagione 1993-1994 la societ\u00e0 super\u00f2 l'Olimpia Milano (ferma a 24) e la (ferma a 22) in termini di scudetti vinti e nel 1994 l'Hockey Novara \u00e8 quindi la societ\u00e0 con il maggior numero di titoli italiani vinti nella storia.\nNel campionato successivo arriv\u00f2 l'ennesimo scudetto e soprattutto la vittoria nella prima (e finora unica) edizione dell'Euro League della storia, in cui si sfidarono le societ\u00e0 pi\u00f9 blasonate dell'hockey pista.\nLa stagione 1995-1996 vide la scomparsa del Roller Monza (che nonostante ci\u00f2 riuscir\u00e0 a vincere il titolo) seguita da quelle di societ\u00e0 storiche quali l'Amatori Lodi e l'Hockey Club Lodi e inoltre si assistette all'interruzione dopo quattro anni del record di imbattibilit\u00e0 in partite di postseason dell'Hockey Novara.\nDopo una stagione caratterizzata quindi dall'impoverimento di alcune societ\u00e0 storiche, il campionato 1996-1997 vide come protagoniste l'Hockey Novara e l'Amatori Vercelli. Il presidente Ubezio rafforz\u00f2 la squadra strappando i forti gemelli Alberto e Alessandro Michielon all'ormai scomparso Roller Monza, riport\u00f2 a Novara Dario Rigo sacrificando per\u00f2 Enrico Mariotti (passato al Barcellona).\nLo scudetto and\u00f2 all'Hockey Novara grazie ad una squadra formata dal portiere Cunegatti, i difensori Orlandi, Alberto Michielon Rigo e gli attaccanti Alessandro Michielon, Amato e Bernardini.\nDopo aver vinto lo scudetto ai danni dell'Amatori Vercelli le due stagioni successive (1997-1998 e 1998-1999) ripartirono e si conclusero come la precedente ovvero con le due squadre piemontesi dominatrici incontrastate in campionato e con la vittoria dell'Hockey Novara.\nGli anni duemila: la terza stella, la crisi dirigenziale.\nTra la fine degli anni novanta ed i primi anni 2000, l'Hockey Novara raggiunse i suoi ultimi prestigiosi traguardi sportivi, ma iniziarono a esserci i primi segnali di una crisi societaria che culminer\u00e0 nel 2009 con la retrocessione a tavolino in serie A2 e il successivo stop parziale dell'Hockey Novara Srl.\nPeriodo 1999-2007: il trentaduesimo scudetto, la linea verde di Rapetto.\nAl termine della stagione 1999-2000 la societ\u00e0 raggiunse il prestigioso traguardo dei trenta scudetti (battendo in finale playoff il Prato nella partita decisiva disputatasi il 21 aprile 2000).\nDurante la stagione successiva 2000-2001 all'indomani dell'ennesima coppa Italia vinta (marted\u00ec 11 dicembre 2001) la crisi dell'Hockey Novara esplose con l'annuncio delle dimissioni del presidente Ubezio a causa di mancate sponsorizzazioni fondamentali per lo sviluppo di un qualsiasi progetto duraturo.\nMalgrado ci\u00f2 gli azzurri piemontesi nel 2001-2002 raggiunsero la cifra record per gli sport di squadra di trentadue scudetti e venti coppe Italia. \nAl termine per\u00f2 del campionato tale situazione di crisi costrinse la societ\u00e0 a rinunciare a giocatori del calibro dei gemelli Michielon, il capitano Piscitelli e del portiere Cunegatti per citarne alcuni.\nLa stagione 2002-2003 si apr\u00ec con importanti novit\u00e0 a livello societario: si rinnov\u00f2 completamente il consiglio direttivo con nomi prestigiosi dello sport cittadino quali l'ex sindaco ed ex presidente Armando Riviera e Renzo Zaffinetti, mentre a livello di sponsor troviamo il contributo della Regione Piemonte. A livello di organico, il presidente Ubezio (nel frattempo ritornato al timone della societ\u00e0) rafforz\u00f2 la squadra riportando a Novara giocatori del calibro di Roberto Crudeli e Franco Amato ma nonostante ci\u00f2 l'Hockey Novara non riusc\u00ec a vincere alcun titolo.\nNell'estate del 2003 il presidente Ubezio lasci\u00f2 una societ\u00e0 in grosse difficolt\u00e0 economiche al dott. Massimo Rapetto il quale, pur non avendo a disposizione le risorse economiche passate e quella generazione di hockeisti capaci solo pochi anni prima di cucirsi sul petto la terza stella, rifond\u00f2 la squadra. Grazie a lui e all'allenatore Belbruno, arrivarono in Italia giovani argentini sconosciuti in Europa (ad esempio Abalos e Molina) che, pur non incrementando il palmar\u00e8s della societ\u00e0 in termini di trofei, riuscirono quantomeno a riportare l'Hockey Novara a disputare una competizione europea grazie al sesto posto ottenuto al termine della stagione 2003-2004.\nDalla stagione 2004-2005 alla 2007-2008 la posizione in classifica della squadra oscill\u00f2 tra il quinto e sesto posto senza mai andare oltre i quarti di finale playoff.\nPeriodo 2008-2009: la retrocessione a tavolino in A2, lo stop parziale dell'attivit\u00e0 sportiva.\nNonostante gli sforzi fatti per ricostruire la squadra, l'Hockey Novara si ritrov\u00f2 in una situazione di abbandono e la retrocessione a tavolino, disposta durante la stagione 2008-2009 dalla FIHP (per il mancato rispetto degli obblighi relativi all'attivit\u00e0 giovanile), fu l'epilogo di questa situazione diventata ormai insostenibile.\nSuccessivamente, durante il mese di luglio, il presidente decise di non iscrivere la squadra al campionato di serie A2 per mancanza di fondi pur mantenendo l'iscrizione alla Federazione e, tale decisione, decret\u00f2 lo stop parziale dell'attivit\u00e0 sportiva della societ\u00e0.\nPeriodo 2010-2013: il noleggio del marchio, l'interruzione dell'affiliazione.\nDurante la stagione 2010-2011 l'Hockey Novara torn\u00f2 in vita grazie ad un accordo tra il presidente Rapetto e il Roller 3000 (militante in serie A2), che prevedeva il noleggio (di un anno) del marchio Hockey Novara Srl. In questo modo il Roller (con lo sponsor \"Effenbert\") assunse la denominazione di \"Roller Effenbert Hockey Novara\" e gioc\u00f2 in maglia azzurra.\nNel 2011 cess\u00f2 l'affiliazione (la storica n\u00ba 4) del glorioso Hockey Novara Srl alla FIHP (oggi FISR); per i troppi debiti, oramai divenuti ingestibili, ereditati dalla precedente propriet\u00e0 Ubezio, si sospese cos\u00ec la gloriosa storia della societ\u00e0.\nAl 2013 l'Hockey Novara non risultava pi\u00f9 facente parte delle societ\u00e0 iscritte alla Federazione, non svolgeva pi\u00f9 attivit\u00e0 sportiva dal 2009, ma non era fallito: era stato, per cos\u00ec dire, \"ibernato\" in attesa di sviluppi futuri.\nLa riaffiliazione del 2021 e la ripartenza.\nA gennaio del 2021 la societ\u00e0 \u00e8 stata riaffiliata alla FISR con il suo storico n\u00ba 4. L'attivit\u00e0 riparte dal settore giovanile.\nColori e simboli.\nColori.\nAl momento delle prime partite disputate dalla formazione novarese, Lino Grassi ricord\u00f2 quanto segue:\nPer la prima partita ufficiale, disputata il 4 giugno del 1925 contro la Pro Vercelli, il Vittoria Hockey utilizz\u00f2 la maglia azzurra con lo stemma cittadino e calzoncini bianchi e, da allora, la maglia \u00e8 rimasta quella azzurra (spesso con bordini bianchi) con lo stemma di Novara (croce bianca su sfondo rosso) e, in tempi pi\u00f9 recenti, con il logo della societ\u00e0 sul petto.\nStemma.\nIl logo storico dell'Hockey Novara \u00e8 costituito da un pentagono azzurro e bianco all'interno del quale compaiono la denominazione della societ\u00e0, lo stemma della citt\u00e0 di Novara, un bastone da hockey su pista e una pallina. Pi\u00f9 recentemente, sono state aggiunte tre stelle (simbolo dei trenta scudetti raggiunti) sopra a uno scudetto tricolore su cui compare il numero 32, indicante i campionati vinti nel corso della sua storia dalla societ\u00e0. Una variante a tale logo \u00e8 un pentagono in cui compaiono sui suoi cinque lati, in successione, trentadue scudetti con il rispettivo anno di conquista.\nInno.\nNel 1987 il gruppo di tifosi dei Commandos, sostenitori dell'Hockey Novara e del Novara Calcio, ebbe l'idea di produrre un inno comune alle due squadre azzurre. Nacque cos\u00ec \"Novara \u00e8 una sensazione strana\", scritto da Giovanni Lucini, musicato da Rino Dimopoli (ex componente dei Delirium) ed eseguito da Marco Finotto e i Blue team.\nStrutture di gioco.\nLa sala sotterranea del Cinema Vittoria.\nLa prima struttura utilizzata dall'Hockey Club fu la \"sala sotterranea\" del cinema Vittoria ubicata sotto i portici di corso Vittorio Emanuele (oggi corso Rosselli) di fronte al Teatro Coccia.\nNel dicembre del 1915 il novarese \"Ettore Baraggioli\" apr\u00ec sull'allora corso Vittorio Emanuele, il cinema Vittoria (in onore del re Vittorio Emanuele III) sul terreno di un ex convento demolito.\nSotto la sala cinematografica era presente un salone che ospitava partite di hockey, incontri di boxe e serate di ballo.\nNel 1924 in questa sala nacque il Club Vittoria Skating, Danze e Hockey. Qui la societ\u00e0 conquist\u00f2 ben sei scudetti prima di trasferire l'attivit\u00e0 ufficiale nella nuova pista di viale Buonarroti. La sala ha ospitato campioni come Cestagalli, Zavattaro, Drisaldi, Grassi, Ciocala e tutti i fondatori dell'Hockey Novara.\nOggi il cinema e la sala sotterranea non sono pi\u00f9 presenti in quanto tutta la zona limitrofa al Vittoria ha subito una profonda ristrutturazione con la costruzione della galleria che unisce corso Rosselli e corso Italia.\nLa pista in viale Buonarroti.\nDal 1924 al 1935 la squadra altern\u00f2 allenamenti e preparazione in vista dei campionati tra la sala sotterranea del cinema e le aie delle cascine (tra le quali troviamo la cascina \"Sposina\").\nAl termine del campionato del 1935 i giocatori e il presidente \"Vittorio Masera\" si incontrarono con l'allora podest\u00e0 di Novara \"Luigi Tornielli\" per discutere la costruzione di una pista di hockey regolare. A conclusione del colloquio si raggiunse un accordo che prevedeva la costruzione di una pista in zona Allea in caso di scudetto al termine del successivo campionato.\nSuccessivamente la squadra vinse il campionato del 1936 e di conseguenza il podest\u00e0 dovette mantenere la promessa fatta agli azzurri.\nLa pista fu costruita a Novara sotto i bastioni dell'allea San Luca, in prossimit\u00e0 di viale Buonarroti. In origine essa si componeva di pista regolare a cielo aperto (oggi dotata di copertura nei mesi freddi), spogliatoi, uffici e tribune. Fu inaugurata il 22 novembre del 1936 e per l'occasione si disput\u00f2 un torneo al quale presero parte il \"Dopolavoro Ferroviario Trieste\", l\"'Hockey Roma Parioli\" e le due squadre novaresi \"Fascio Giovent\u00f9\" e \"Hockey Novara\".\nNel 1984 la pista fu ristrutturata e il 6 settembre 2008 \u00e8 stata intitolata al nome di Lino Grassi \"pioniere e campione dell'Hockey Novara\".\nLa riserva Pomella e la rete 'storica'.\nDopo che nel 1935 il Milan Skating interruppe la supremazia dell'Hockey Novara, l'anno seguente la squadra piemontese torn\u00f2 al successo. Dopo aver superato la fase eliminatoria, nel girone finale disputatosi a Monza si arriv\u00f2 alla partita decisiva con i rivali del Milan. I rossoneri andarono in vantaggio con Rasponi, poi Zavattaro ristabil\u00ec la parit\u00e0 e all'ultimo minuto il giovane rincalzo Pomella con una sua rete 'storica' consegn\u00f2 il sesto scudetto al Novara e la nuova pista in viale Buonarroti.\nIl Palasport in viale Kennedy.\nNel 1969 l'Hockey Novara si trasfer\u00ec nel palazzetto ubicato in viale Kennedy 34, successivamente denominato Palasport Dal Lago in ricordo di Stefano Dal Lago, morto in questa struttura il 27 settembre del 1988 durante un incontro fra il suo Hockey Novara e l'Hockey Club Forte dei Marmi.\nL'impianto si presenta come una struttura coperta realizzata appositamente per ospitare partite di hockey pista, tribune distribuite su tre lati che permettono di raggiungere una capienza di 2500 posti a sedere. Sotto alle tribune sono presenti quattro palestre utilizzate per pugilato, arti marziali e altre attivit\u00e0.\nNel corso degli anni la struttura ha subito diverse ristrutturazioni. In particolare nel 1984 in occasione dei Mondiali di hockey pista di Novara \u00e8 stato rifatto il parquet della pista utilizzando un legno speciale proveniente dal Mozambico.\nSociet\u00e0.\nLa societ\u00e0 Hockey Novara nacque nel lontano 1924 nel salone sotterraneo del cinematografo Vittoria per volere di 15 giovani novaresi tra i quali spiccano i nomi di Vittorio Masera e Francesco Cestagalli.\nNel corso del tempo la societ\u00e0 pass\u00f2 nelle mani di diverse figure di spicco del panorama imprenditoriale novarese e tra esse troviamo Santino Tarantola durante gli anni settanta e Luciano Ubezio dai primi anni ottanta fino al 2003.\nNel 2004 la societ\u00e0 pass\u00f2 nelle mani di Massimo Rapetto il quale si ritrov\u00f2 a gestire una societ\u00e0 sempre pi\u00f9 indebitata e, successivamente nel 2011, il presidente noleggi\u00f2 il marchio storico \"Hockey Novara\" alla societ\u00e0 \"Roller 3000\" ma il 18 luglio 2013, in occasione di una serata pubblica tenutasi a Novara per salvaguardare l'hockey cittadino, il segretario della Lega Hockey Pista Cesare Ariatti intervenne affermando che \u00abnon esiste, sportivamente parlando, nessun \"Hockey Novara 1924\" in quanto non pi\u00f9 affiliato alla FIHP dal 2010\u00bb.\nA seguito di tale affermazione Massimo Rapetto, senza voler alzare i toni gi\u00e0 duri della polemica, si limit\u00f2 a esibire tutte le ricevute dei bonifici di affiliazione alla FIHP fatti negli ultimi anni, a partire proprio dal 2010, data della presunta decadenza.\nPresidenti e allenatori.\nIl primo presidente dell'Hockey Novara fu l'ing. Vittorio Masera, uno dei fondatori. Il periodo pi\u00f9 lungo in carica \u00e8 appannaggio di Vittorio Masera, alla guida della societ\u00e0 per quasi 20 anni tra il 1924 e il 1944, seguito dal dottor Luciano Ubezio in carica per 18 anni, dal 1984 al 2002, e dal geom. Santino Tarantola in carica per 10 anni (alternandosi con il geom. Antonio Giulio), dal 1969 al 1979. Da citare anche la presidenza dell'allora sindaco di Novara Armando Riviera il quale, assumendo la reggenza di una societ\u00e0 in crisi, cre\u00f2 le condizioni per il successivo passaggio di propriet\u00e0 a Luciano Ubezio. L'ultimo presidente \u00e8 il dott. Massimo Rapetto, che rilev\u00f2 una societ\u00e0 ormai in caduta libera da Luciano Ubezio nel 2003. Attualmente risulta essere il proprietario del marchio Hockey Novara 1924.\nInizialmente Vittorio Masera e Cestagalli, oltre a essere rispettivamente presidente e giocatore, per necessit\u00e0 facevano anche l'allenatore. Nel 1937 Cestagalli abbandon\u00f2 l'attivit\u00e0 agonistica e allen\u00f2 l'Hockey Novara.\nDal campionato del 1951 a quello del 1957, in panchina si alternarono Carlo Ciocala, Federico Colombo e Lino Grassi, ma l'Hockey Novara non riusc\u00ec a vincere nessun titolo.\nNel 1958 il Club torn\u00f2 al successo sotto la guida degli allenatori Giancarlo Gallarini, Grassi e Federico Colombo.\nOltre a loro sono annoverati Panagini, Battistella (allenatore durante il primo grande slam), Innocenti (allenatore durante il secondo grande slam) e Tommaso Colamaria.\nSedi.\nSi riporta di seguito l'elenco delle sedi storiche dell'Hockey Novara.\nSponsor.\nSi riporta di seguito l'elenco degli sponsor ufficiali della societ\u00e0 Hockey Novara con il periodo di sponsorizzazione.\nPalmar\u00e8s.\nCompetizioni nazionali.\n55 trofei\nTitoli internazionali.\n3 trofei"}
{"id": "1799888", "revid": "124064654", "url": "https://it.wikipedia.org/wiki?curid=1799888", "title": "Oumpah-Pah", "text": "Oumpah-Pah \u00e8 una serie a fumetti umoristica ideata da Ren\u00e9 Goscinny e dal disegnatore Albert Uderzo nel 1951.\nStoria editoriale.\nLa serie esord\u00ec sul settimanale belga \"Tintin\" nel 1958 anche se era gi\u00e0 stata ideata nel 1951 quando venne realizzata una breve storia di sei pagine di prova per il mercato statunitense, tradotte in inglese da Harvey Kurtzman ma che non venne mai pubblicata. Venne quindi pubblicata su \"Tintin\" dal n. 14 del 2 aprile 1958. Venne pubblicato anche in Italia sul Corriere dei piccoli dal 1967 al 1970.\nLa prima storia della serie venne presentato alla fine del 1951 alla filiale francese della casa editrice statunitense World's Presse tradotta in inglese dal fumettista americano Harvey Kurtzman e narra le avventure di un giovane nativo americano alle prese con la tecnologia moderna. Il fumetto non riscontra per\u00f2 l'interesse dell'editore e viene rifiutato. Sette anni dopo, tra il 1958 e il 1962, la serie venne pubblicata in cinque episodi sulla rivista \"Tintin\" in una versione ristrutturata sia dal punto di vista della grafica che della sceneggiatura. Questa volta l'ambientazione storica si svolge nel diciottesimo secolo ai tempi della colonizzazione dell'America da parte dei francesi. Successivamente vennero raccolti e ripubblicati in tre volumi dal 1962 al 1967. La seconda serie ottiene un buon successo di pubblico e viene pubblicata anche in inglese, spagnolo, olandese, danese, polacco, finlandese, greco e tedesco. Diverse sono state le edizioni in lingua italiana apparse in riviste di fumetti, a cominciare dal Corriere dei Piccoli nel 1967, poi su il Giornalino e negli anni Ottanta sul Messaggero dei Ragazzi. La Mondadori ne ha pubblicato una edizione in tre volumi usciti nel 1998, 1999 e 2000. Una edizione antologica in un singolo volume \u00e8 stata pubblicata nel 2014 dagli editori ReNoir-NonaArte.\nElenco degli episodi\nTitoli edizione italiana\nTrama.\nIl protagonista della serie \u00e8 un nativo americano di nome Oumpah-Pah nell'America del XVIII secolo. Fa parte della trib\u00f9 degli Shavanshavas (Koseehkosah nell'edizione italiana) e con il giovane ufficiale francese Hubert de la P\u00e2te Feuillet\u00e9e) uniscono le loro forze per combattere le trib\u00f9 di pellerossa rivali e altri nemici."}
{"id": "1799890", "revid": "1842072", "url": "https://it.wikipedia.org/wiki?curid=1799890", "title": "Cd (Unix)", "text": "cd (abbreviazione dalla lingua inglese di \"change directory\", \"cambia directory\"), nei sistemi operativi Unix e Unix-like, e pi\u00f9 in generale nei sistemi POSIX, \u00e8 un comando interno delle \"shell\" testuali che cambia la directory corrente della \"shell\" da cui viene eseguito.\nDescrizione generale.\nIl comando \u00e8 necessariamente un comando interno della \"shell\", e non pu\u00f2 essere un programma esterno ad essa, in quanto un processo pu\u00f2 modificare solo la propria directory corrente e non quella di altri processi; da ci\u00f2 segue che la \"shell\" deve implementare autonomamente questa funzione. La nuova impostazione della directory corrente viene comunque ereditata dai programmi avviati in seguito dalla stessa \"shell\".\nDopo un cambio di directory corrente, la variabile d'ambiente PWD viene automaticamente aggiornata con il \"pathname\" della nuova directory corrente.\nSintassi.\nLa sintassi generale di \"cd\" \u00e8 la seguente:\n cd [\"opzioni\"] [--] [\"dir\"]\nIl parametro facoltativo \"dir\" indica la nuova directory corrente. Se non \u00e8 specificato, viene usato al suo posto il valore della variabile d'ambiente HOME, che normalmente indica la home directory dell'utente. Se invece \u00e8 un trattino (\"-\"), allora viene usata la directory corrente precedente.\nSe il parametro \"dir\" \u00e8 un \"pathname relativo\" che non ha come primo elemento \".\" o \"..\", allora esso viene unito a ciascuna delle directory elencate nella variabile d'ambiente CDPATH: se il risultato corrisponde ad una directory esistente, allora essa diviene la nuova directory corrente. Altrimenti \"dir\" viene considerato relativo alla directory corrente.\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nTra le opzioni vi sono:\nEsempi.\nImposta /tmp come nuova directory corrente:\n cd /tmp\nSale di un livello nella gerarchia delle directory:\n cd ..\nRitorna alla directory corrente precedente:\n cd -\nVa nella directory specificata dalla variabile d'ambiente HOME, che normalmente \u00e8 la home directory dell'utente:\n cd\nRicerca la sottodirectory fatture/2008 relativamente alle directory elencate nella variabile d'ambiente CDPATH e alla directory corrente, e usa come nuova directory corrente la prima tra esse trovata:\n cd fatture/2008\nRicerca la subdirectory fatture/2008 relativamente alla directory corrente e la usa come nuova directory corrente, non considerando i valori elencati nella variabile d'ambiente CDPATH:\n cd ./fatture/2008"}
{"id": "1799893", "revid": "110157", "url": "https://it.wikipedia.org/wiki?curid=1799893", "title": "Autosprint", "text": "Autosprint \u00e8 un settimanale italiano specializzato in automobilismo, edito dalla Conti Editore.\nStoria.\nLa rivista fu fondata a Torino nel 1961 dalla giornalista Renata Anselmo e ceduta l'anno successivo all'editore Luciano Conti di Bologna, che nel 1966 chiam\u00f2 in redazione il giornalista Marcello Sabbatini, promosso alla direzione nel 1968. La crescita di \"Autosprint\" era seguita con favore da Enzo Ferrari, amico di Conti e di Sabbatini, che riteneva insufficiente, rispetto al presumibile interesse degli appassionati, lo spazio dedicato alle gare automobilistiche dalle testate tradizionali, come \"Quattroruote\" e \"L'Auto Italiana\", e caldeggiava la creazione di una testata esclusivamente dedita al settore delle competizioni automobilistiche.\nPer qualche tempo Ferrari fu anche collaboratore di \"Autosprint\", firmando la rubrica \"Il tunnel\". Il periodico, inizialmente quindicinale, ebbe un gradimento crescente da parte del pubblico. Nel 1966 \"Autosprint\" divenne settimanale e cominci\u00f2 a uscire in edicola ogni marted\u00ec (luned\u00ec in alcuni periodi). Pot\u00e9 cos\u00ec sfruttare i vantaggi di un'informazione d'attualit\u00e0 sulle corse del fine settimana appena trascorso. A causa del crescente interesse per l'automobilismo, negli anni '70 e '80 la tiratura crebbe notevolmente per stabilizzarsi, negli anni settanta e ottanta, sulle 200.000 copie. Sotto la direzione di Sabbatini \"Autosprint\" raggiunse il suo apice nel giorno della vittoria di Jody Scheckter in Formula 1 con la Scuderia Ferrari nel Gran Premio d'Italia 1979 a Monza quando arriv\u00f2 a toccare la tiratura record di 300.000 copie.\nPer alcuni anni negli anni 70 la rivista fu affiancata da un mensile \"Autosprint Mese\", dedicato agli approfondimenti e ai reportage fotografici, e dalla trasmissione televisiva \"TeleSprint\", in onda sul circuito Elefante Tv.\nNel 1981 Marcello Sabbatini, dopo contrasti con l'editore di allora, lasci\u00f2 la direzione del settimanale per fondare \"Rombo\", un'altra rivista di automobilismo. Venne sostituito da Gianni Cancellieri che era stato redattore di \"Autosprint\" dal 1962 al 1968. Nel 1984 la direzione del settimanale pass\u00f2 prima a Italo Cucci, l'anno successivo a Carlo Cavicchi che la tenne per 14 anni lasciando l'incarico nel 1999, sostituito da Guido Schittone. Dopo di lui al timone del settimanale si alternarono Ivan Zazzaroni (2001), Tommaso Valentinetti (2003) e Roberto Boccafogli (2005). Nel 2007 alla direzione di \"Autosprint\" fu nominato Alberto Sabbatini, figlio di Marcello, che ricopr\u00ec per nove anni l'incarico di direttore sia del settimanale, sia del mensile \"Auto\", appartenente alla medesima casa editrice.\nNel novembre 2016 gli \u00e8 succeduto Andrea Cordovani, gi\u00e0 caporedattore della stessa rivista.\nContenuti.\nLa rivista, che esce ogni marted\u00ec nelle edicole, tratta principalmente dei maggiori campionati nazionali e internazionali disputati nelle varie discipline sportive dell'automobilismo e altri argomenti correlati all'automobile.\nIniziative.\nDal 1966 organizza la manifestazione \"Caschi d'Oro\" in cui vengono assegnati dei premi (i Caschi d'Oro,che ricordano stilisticamente il premio Oscar) ai miglior piloti della stagione appena trascorsa.\nA giugno 2010 \u00e8 stata creata anche una versione digitale di \"Autosprint\" per iPad."}
{"id": "1799895", "revid": "767487", "url": "https://it.wikipedia.org/wiki?curid=1799895", "title": "Inconfutabilmente mia", "text": "Inconfutabilmente mia \u00e8 l'album di Bruno Martino datato 1983. Gli arrangiamenti sono di Victor Bach."}
{"id": "1799897", "revid": "767487", "url": "https://it.wikipedia.org/wiki?curid=1799897", "title": "Lame affilate", "text": "Lame affilate \u00e8 un singolo degli Stadio, pubblicato dalla EMI Italiana nel 2007, estratto dall'album \"Parole nel vento\" (2007).\nIl brano.\nEntrato per qualche giorno nella playlist di Radio Capital per essere lanciato come secondo singolo dell'album, dopo la canzone \"Guardami\" presentata dal gruppo al \"Festival di Sanremo 2007\", \u00e8 stato quasi subito sostituito nella programmazione radiofonica da \"Innamorarsi ancora\", forse a causa delle sonorit\u00e0 pi\u00f9 estive di quest'ultimo.\nLa canzone, scritta da Saverio Grandi e musicata da quest'ultimo insieme a Gaetano Curreri, racconta i pensieri di un uomo che sogna ancora la donna che ama e che \u00e8 lontana da lui, e non riesce a smettere di provare nei suoi confronti un fortissimo sentimento. Le \"lame affilate\" sarebbero utili all'uomo per \"sciogliere i nodi\" che ancora lo legano a lei, anche se lui ha, sin dal primo momento in cui l'ha vista, l'assoluta certezza che non la dimenticher\u00e0 mai."}
{"id": "1799898", "revid": "76652", "url": "https://it.wikipedia.org/wiki?curid=1799898", "title": "Tringa glareola", "text": "Il piro-piro boschereccio (Tringa glareola, Linnaeus 1758) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Tringa glareola\" non ha sottospecie, \u00e8 monotipica.\nDistribuzione e habitat.\nQuesto uccello vive in tutta Europa, Asia e Africa, in Australia e su alcune isole dell'Oceano Pacifico occidentale, in Alaska, Groenlandia, Yukon, Columbia Britannica e qualche isola dei Caraibi (Isole Vergini, Martinica, Guadalupa, etc.). \u00c8 di passo in Ecuador, Isole Marshall, Mauritius e F\u00e6r \u00d8er.\n\u00c8 un uccello migratore, comune in tutte le paludi e gli stagni."}
{"id": "1799899", "revid": "16452261", "url": "https://it.wikipedia.org/wiki?curid=1799899", "title": "Oscar Fran\u00e7ois De Jarjayes", "text": ""}
{"id": "1799906", "revid": "767487", "url": "https://it.wikipedia.org/wiki?curid=1799906", "title": "Greatest &amp; Latest (Dee Dee Ramone)", "text": "Greatest &amp; Latest \u00e8 un album di Dee Dee Ramone composto da cover dei Ramones, di Johnny Kidd, di Chris Spedding e degli Everly Brothers e da alcune canzoni scritte da Dee Dee insieme alla moglie Barbara Zampini (\"Barbara Ramone\")."}
{"id": "1799907", "revid": "767487", "url": "https://it.wikipedia.org/wiki?curid=1799907", "title": "Il pianoforte e tu", "text": "Il pianoforte e tu \u00e8 l'album di Bruno Martino datato 1980. Gli arrangiamenti sono di Victor Bach."}
{"id": "1799909", "revid": "767487", "url": "https://it.wikipedia.org/wiki?curid=1799909", "title": "Night Games (album)", "text": "Night Games \u00e8 l'album di Bruno Martino datato 1978. Gli arrangiamenti sono di Victor Bach."}
{"id": "1799911", "revid": "77358", "url": "https://it.wikipedia.org/wiki?curid=1799911", "title": "Tromp-l'oeil", "text": ""}
{"id": "1799912", "revid": "767487", "url": "https://it.wikipedia.org/wiki?curid=1799912", "title": "Distretto di Porbandar", "text": "Il distretto di Porbandar \u00e8 un distretto del Gujarat, in India, di 536.854 abitanti. Il suo capoluogo \u00e8 Porbandar."}
{"id": "1799913", "revid": "1494169", "url": "https://it.wikipedia.org/wiki?curid=1799913", "title": "Nozze di sangue", "text": ""}
{"id": "1799914", "revid": "767487", "url": "https://it.wikipedia.org/wiki?curid=1799914", "title": "Distretto di Rajkot", "text": "Il distretto di Rajkot \u00e8 un distretto del Gujarat, in India, di 3.157.676 abitanti. Il suo capoluogo \u00e8 Rajkot."}
{"id": "1799915", "revid": "767487", "url": "https://it.wikipedia.org/wiki?curid=1799915", "title": "Distretto di Sabarkantha", "text": "Il distretto di Sabarkantha \u00e8 un distretto del Gujarat, in India, di 2.083.416 abitanti. Il suo capoluogo \u00e8 Himmatnagar."}
{"id": "1799916", "revid": "767487", "url": "https://it.wikipedia.org/wiki?curid=1799916", "title": "Distretto di Surendranagar", "text": "Il distretto di Surendranagar \u00e8 un distretto del Gujarat, in India, di 1.515.147 abitanti. Il suo capoluogo \u00e8 Surendranagar."}
{"id": "1799917", "revid": "767487", "url": "https://it.wikipedia.org/wiki?curid=1799917", "title": "Distretto di Surat", "text": "Il distretto di Surat \u00e8 un distretto del Gujarat, in India, di 4.996.391 abitanti. Il suo capoluogo \u00e8 Surat."}
{"id": "1799918", "revid": "767487", "url": "https://it.wikipedia.org/wiki?curid=1799918", "title": "Distretto di Vadodara", "text": "Il distretto di Vadodara \u00e8 un distretto del Gujarat, in India, di 3.639.775 abitanti. Il suo capoluogo \u00e8 Vadodara."}
{"id": "1799919", "revid": "767487", "url": "https://it.wikipedia.org/wiki?curid=1799919", "title": "Distretto di Valsad", "text": "Il distretto di Valsad \u00e8 un distretto del Gujarat, in India, di 1.410.680 abitanti. Il suo capoluogo \u00e8 Valsad."}
{"id": "1799921", "revid": "767487", "url": "https://it.wikipedia.org/wiki?curid=1799921", "title": "Distretto di Tapi", "text": "Il distretto di Tapi \u00e8 un distretto del Gujarat, in India. Il suo capoluogo \u00e8 Vyara.\nIl distretto \u00e8 stato creato il 2 ottobre 2007 separandolo dal distretto di Surat e comprende i comuni (\"tehsil\") di Vyara, Songadh, Valod, Ucchal e Nizar."}
{"id": "1799922", "revid": "767487", "url": "https://it.wikipedia.org/wiki?curid=1799922", "title": "Mean Machine", "text": "Mean Machine \u00e8 un film del 2001 diretto da Barry Skolnick.\nIl film appartiene al filone sportivo-carcerario, ed \u00e8 un remake de \"Quella sporca ultima meta\" (1974), diretto da Robert Aldrich.\nTrama.\nDanny Meehan, campione decaduto (ex-capitano della nazionale inglese), reo di aver venduto una partita della nazionale per pagare i debiti di gioco, \u00e8 ora un alcolizzato e rinchiuso in galera.\nViene mandato in un carcere modello\ncaratterizzato nella realt\u00e0 da un Direttore dedito a scommesse che\nspesso perde e Presidente di una squadra di calcio dilettantistica\nove militano le guardie della prigione. La destinazione di Danny non\n\u00e8 casuale, Il Direttore vorrebbe che divenisse il coach della sua\nsquadra ma riesce ad ottenere da Denny solo un secco diniego. Il\ntecnico in carica infatti, che non \u00e8 disponibile a cedergli il passo, \u00e8 il capo delle guardie, e lo ha avvertito subito sulle negative conseguenze che deriverebbero dall'accettazione dell'incarico da parte di Danny. L'ostilit\u00e0 nei suoi\nconfronti \u00e8 comunque diffusa anche tra gli altri \u201cospiti\u201d:\nl'unico con il quale riesce ad avere qualche tipo di rapporto \u00e8 un\nvecchio ergastolano, \u201cDoc\u201d. Danny riesce a mettere tutti\nd'accordo: per migliorare le prestazioni della squadra dei secondini,\npropone di allenarne una \u201ccuscinetto\u201d di detenuti. \nPrevarr\u00e0 infine la lealt\u00e0 e il riconoscimento della prestazione sportiva da parte degli sconfitti.\nCast.\nVinnie Jones, fedelissimo di Guy Ritchie ed ex-calciatore nella vita reale, interpreta il protagonista Danny Meehan, mentre David Hemmings ricopre il ruolo del bieco direttore e Jason Statham quello dello psicopatico \"Il Monaco\". \nAl minuto 77 appare Ryan Giggs nei panni di secondino. Il cast include anche altri attori che sono stati giocatori di calcio professionisti: Charlie Hartfield, che aveva giocato nello Sheffield United e nello , Nevin Saroya, giocatore del Brentford, Paul Fishenden e Brian Gayle, che avevano giocato nel .\nColonna sonora.\nNella colonna sonora originale vi \u00e8 anche il brano \"Muoviti muoviti\" di Jovanotti."}
{"id": "1799927", "revid": "264902", "url": "https://it.wikipedia.org/wiki?curid=1799927", "title": "Tudhaliya III", "text": "Biografia e regno.\nFiglio della regina Asmunikal e del re Arnuwanda I, Tashmi-\u0160arri, \"tuhkanti\" (erede designato) della coppia reale, ascese al trono ittita col nome di Tudhaliya III attorno al 1370 a.C., ereditando dal padre una situazione politica assai complicata: le trib\u00f9 barbare dei Kaska saccheggiavano il nord del paese con devastanti incursioni, mentre il confinante regno urrita di Mitanni e l'Egitto avevano appena sottoscritto un'alleanza di ferro spartendosi la ricca area siriana e stroncando sul nascere cos\u00ec i progetti espansionistici ittiti.\nLa minaccia delle trib\u00f9 del Nord si aggrav\u00f2 a tal punto che, verosimilmente per accaparrarsi i fertili territori a nord e attorno a \u1e2aattu\u0161a, i Kaska arrivarono ad attaccare, saccheggiare e dare alle fiamme perfino la capitale, che venne cos\u00ec tragicamente distrutta. Nel frattempo la corte si era trasferita nella citt\u00e0 di Sapinuwa (oggi Ortakoy), ma anche questa citt\u00e0 fu saccheggiata dai Kaska e cosi gli Ittiti furono nuovamente costretti a spostare la capitale, a sud-est, forse nella citt\u00e0 di Samuha.\nMa in prospettiva la minaccia maggiore arrivava dalla frontiera occidentale: le popolazioni Arzawa, infatti, aggregatesi attorno al sovrano Tarhuna-Radu, invasero le \"Terre Basse\" ittite spingendosi fino a Tuwanuwa e Uda, sfruttando il temporaneo concentramento delle forze militari ittite al nord, e facendo del regno di Arzawa un'autentica forza politica, in grado di imporsi anche a livello internazionale come prima potenza dell'area anatolica.\nLa reazione di Tudhaliya.\nSi dibatte su dove la corte si sia trasferita in questa tragica fase della storia ittita, con Tudhaliya stretto in una morsa nemica ad Ovest ed a Nord, il regno regredito a livello di prestigio internazionale ed i territori dimezzati e ridotti unicamente al nucleo storico, delimitato dal fiume Marassantiya; oggi gli studiosi si orientano prevalentemente sulla citt\u00e0 di Samuha che in futuro sarebbe stata utilizzata come base logistica di primaria importanza.\nComunque sia Tudhaliya, in un periodo che deve essere durato lo spazio di 5-10 anni, riusc\u00ec a radunare i resti dell'esercito, mettendo in piedi una controffensiva che deve aver colto tutti di sorpresa.\nInfatti si era coalizzata un'alleanza che agli Egizi e a Mitanni aveva visto aggiungersi proprio gli Arzawa, con il sovrano Tarhuna-Radu che aveva stretto rapporti personali tanto forti con Amenhotep III da dargli in sposa una delle proprie figlie (in realt\u00e0 non si ha certezza che il matrimonio si sia poi perfezionato) e inviargli prigionieri come soldati per il proprio esercito; in una missiva al leader Arzawa, il faraone commenta \"..ora che la terra di Hattusa \u00e8 stata congelata...\", intendendo probabilmente la distruzione totale o quasi della storica potenza anatolica.\nE invece gli Ittiti erano tutt'altro che defunti: con il figlio Suppiluliuma generale in campo, Tudhaliya incominci\u00f2 la riconquista della parte nord del regno; con una serie di attacchi scacci\u00f2 i Kaska da buona parte dei territori ittiti, e successivamente invase le terre degli Azzi-Hayasa, sbaragliando nella decisiva battaglia di Kummaha le forze guidate da Karanni.\nReso questo popolo vassallo ittita, Tudhaliya pose sul trono il leader Hukkana, a cui \u0160uppiluliuma I dar\u00e0 in sposa in seguito una principessa ittita a suggello dell'alleanza.\nLa guerra con gli Arzawa.\nSuccessivamente, riconquistata l'area di Hattusa e incominciata la ricostruzione della citt\u00e0, le truppe di Tudhaliya marciarono verso ovest per affrontare gli Arzawa.\nSecondo il resoconto che far\u00e0 pi\u00f9 tardi suo nipote Mur\u0161ili II, fu Suppiluliuma a chiedere al padre di poter guidare l'esercito nel tentativo di riconquista: gli scontri nelle \"Terre Basse\" devono essere stati ripetuti e cruenti, ma alla fine l'esercito ittita riusc\u00ec a recuperare i territori perduti due decenni prima.\nD'altra parte abbiamo notizie sempre in questo periodo (non \u00e8 chiaro se alla fine del regno di Tudhaliya o all'inizio di quello di suo figlio \u0160uppiluliuma I) di un rifiuto da parte di un leader Arzawa chiamato Anzapahhaddu di restituire dei latitanti sfuggiti alla giustizia di Hattusa; come reazione gli Ittiti invieranno il generale Himuili per una spedizione punitiva, ma riporteranno un'umiliante sconfitta. A risolvere la questione sar\u00e0 ancora una volta Suppiluliuma, che guidando le truppe in prima persona, sbaraglier\u00e0 l'esercito arzawa, riaffermando definitivamente l'autorit\u00e0 ittita nell'area anatolica.\nLe due mogli del Re.\nNonostante di lei sia rimasta ben poca traccia nella storia tramandata dalle generazioni successive, la compagna storica di Tudhaliya III (e poi consorte al momento della sua ascesa al trono) fu Satanduhepa; la regina gli dette con larga probabilit\u00e0 almeno tre figli maschi: Tudhaliya il Giovane, Pirwa ed un terzo il cui nome ci \u00e9 giunto solo in modo frammentario.\nSatanduhepa \u00e8 citata gi\u00e0 sotto il regno di Arnuwanda I come consorte del figlio anche se probabilmente quando Tudhaliya divenne re il ruolo di Regina Regnante fu brevemente ricoperto dalla madre Asmunikal, sopravvissuta al marito. Successivamente Satanduhepa rimpiazzo' la suocera nel prestigioso ruolo, ma dato l'esiguo numero di sigilli comuni al marito giunti fino a noi, rimase forse in carica poco tempo: al suo posto troviamo infatti Daduhepa, forse figlia di Tushratta re hurrita del Mitanni, ricordata invece diffusamente dalle generazioni successive e della quale ci sono giunti molti sigilli comuni con Tudhaliya III, di cui divenne la seconda moglie.\nIl motivo di tale avvicendamento \u00e9 ignoto e le cause possono essere state naturali.\nOggi si fa strada una ipotesi, largamente condivisa (tra gli altri da Demartino, Freu e Stavi), di una profonda ed insanabile spaccatura della famiglia reale alla morte di Tudhaliya: da una parte il ramo di Satanduhepa che sosteneva l'erede designato, il tuhkanti Tudhaliya il Giovane probabilmente asceso brevemente al trono; dall'altra quello della Regina Regnante Daduhepa che supportava invece Suppiluliuma, sospinto anche da nobilt\u00e0 ed esercito. La situazione, dopo una possibile iniziale accettazione della subordinazione al fratello da parte di Suppiluliuma, sfocera' presto in un conflitto, non \u00e8 ancora chiaro se una congiura di Palazzo o una autentico scontro armato tra eserciti, e vedr\u00e0 prevalere proprio Suppiluliuma che ascender\u00e0 al trono: il successo del colpo di stato porter\u00e0 all'assassinio di Tudhaliya il giovane, all'esilio dei principi ad egli fedeli e ad una sorta di \"damnatio memoriae\" verso Satanduhepa, scomparsa dalla storia (e che infatti non ritroviamo nell'elenco di tutte le Regine Regnanti Ittite redatto un secolo pi\u00f9 tardi).\nDa Tudhaliya al figlio Suppiluliuma: il regno diviene impero.\nAlla fine del regno di Tudhaliya (il cui successore immediato fu come detto, probabilmente, per un breve periodo il \"tuhkanti\" Tudhaliya il Giovane) gli Ittiti erano tornati a essere una realt\u00e0 stabile e in grande ascesa, gettando le basi per la politica imperialistica che avrebbe attuato \u0160uppiluliuma I, il pi\u00f9 grande re della storia ittita, spingendo i confini del suo popolo ove nessun altro era mai giunto.\nE tuttavia senza la determinazione mostrata da suo padre Tudhaliya nell'affrontare con vigore e resistere a quello che pu\u00f2 essere considerato il momento pi\u00f9 buio della storia del suo popolo, verosimilmente gli Ittiti sarebbero spariti dalla storia gi\u00e0 in questa fase, senza poter vivere poi la straordinaria parabola che li porter\u00e0 per ancora un secolo a mezzo a fare la storia del mondo antico."}
{"id": "1799929", "revid": "599013", "url": "https://it.wikipedia.org/wiki?curid=1799929", "title": "Tringa guttifer", "text": "La pantana macchiata (Tringa guttifer, Nordmann 1835) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Tringa guttifer\" non ha sottospecie, \u00e8 monotipica.\nDistribuzione e habitat.\nQuesto uccello nidifica in Russia sulle coste del Mare di Okhotsk e sull'Isola di Sakhalin. Durante l'inverno vola a sud e lo si incontra dall'India alla Malaysia. \u00c8 di passo in Cina, Corea, Giappone, Taiwan, Indonesia e Filippine. Saltuariamente lo si osserva anche in Sri Lanka e su Guam."}
{"id": "1799934", "revid": "37401", "url": "https://it.wikipedia.org/wiki?curid=1799934", "title": "Tudhaliya II", "text": ""}
{"id": "1799938", "revid": "78273", "url": "https://it.wikipedia.org/wiki?curid=1799938", "title": "Coppa del Mondo (trofeo)", "text": ""}
{"id": "1799940", "revid": "287204", "url": "https://it.wikipedia.org/wiki?curid=1799940", "title": "Arnuwanda I", "text": "Biografia e regno.\nSul trono per matrimonio.\nArnuwanda, le cui origini non ci sono note, spos\u00f2 la figlia della coppia regnante, Asmunikal, nonostante \u00e8 oramai accettato che questa avesse eredi maschi naturali; il suocero Tudhaliya I/II, per ragioni ignote, ritenne comunque di lasciare a lui la corona, adottandolo prima ed elevandolo a co-reggente poi, al fine di agevolare la successione.\nLa fase di co-reggenza fu un periodo ancora piuttosto sereno per gli Ittiti: qualche significativa vittoria militare nell'Ovest anatolico e soprattutto l'aumento del controllo, se non l'annessione diretta (che forse si perfezioner\u00e0 solo dopo la morte di Tudhaliya I/II), del florido regno hurrita di Kizzuwadna; l'impero che gli tocc\u00f2 in eredit\u00e0 alla morte del suocero era dunque assai esteso e andava dal Sud-Ovest anatolico all'alta Mesopotamia.\nProbabilmente il sovrano covava mire espansionistiche verso la ricca area dei principati siriani, ma dovette presto drasticamente desistere dai suoi propositi.\nUna situazione politica complicata.\nErano infatti riprese le tradizionali devastanti incursioni e razzie delle popolazioni Kaska, che dal Ponto anatolico calavano sulle \"Terre Alte\" ittite martoriando la zona a nord della capitale; Arnuwanda tent\u00f2 di contrastarle sia con la strada dell'intervento armato sia con quella della diplomazia, siglando anche trattati di pace con i riottosi incursori; ma i risultati conseguiti furono relativi e svariati territori furono perduti.\nSi andava inoltre perfezionando l'alleanza strategica tra il Mitanni e l'Egitto, asse che blocc\u00f2 l'espansione ittita sul lato orientale, vanificando gli effetti dei successi militari colti da Tudhaliya I/II contro il Mitanni in area siriana e la definitiva annessione del ricco reame di Kizzuwadna, che negli intendimenti di Arnuwanda avrebbe dovuto forse essere la testa di ponte per aggredire militarmente l'area.\nA Ovest intanto le popolazioni Arzawa si andavano aggregando con evidenti propositi indipendentistici ed espansionistici, che esploderanno tragicamente sotto il regno del figlio di Arnuwanda, Tudhaliya III.\nAbbiamo infatti notizia di \"movimenti ostili\" del re di Arzawa, Kupanta Kurunta, e dei suoi tre figli, nonch\u00e9 di tale Tarhuna-Radu (che ritroveremo in capo a pochi anni come re di Arzawa), ai confini orientali del regno.\nProprio a testimoniare le difficolt\u00e0 incontrate dal sovrano nel controllo dell'Ovest anatolico ci resta uno scritto, conosciuto come Atto di accusa contro Madduwatta, nel quale Arnuwanda descrive una complicata vicenda fatta di intrighi, tradimenti e battaglie che hanno come protagonista il re di Arzawa Kupanta Kurunta e appunto tale Madduwatta.\nSi ha anche notizia, sempre dal fronte occidentale, dell'aggressione di un certo Huhazalma, probabilmente il re Arzawa (o il re \"di uno\" stato Arzawa), che sottrasse svariati territori nelle terre basse di confine (1378-75 ca.); fu forse poco piu di un'incursione e i territori (tra cui la citt\u00e0 di Ura) vennero rapidamente recuperati, ma l'evento rest\u00f2 fisso nella memoria ittita tanto da trovare riferimenti in testi successivi citando il periodo come \"l'anno di Huhazalma\".\nLa sensazione che deriva in generale dai testi \u00e8 che quello di Arnuwanda I sia stato un regno contraddistinto da una estrema fragilit\u00e0 dell'apparato ittita nel controllo del territorio e da una certa vulnerabilit\u00e0 militare, non ancora messa completamente a nudo dai bellicosi confinanti.\nIn generale, sotto la sua guida c'\u00e8 solo una modesta contrazione territoriale dell'impero e le periferie sono meno stabili, pur senza un'effettiva crisi; si gettano comunque in questo periodo le basi per il tracollo che investir\u00e0 gli Ittiti nei primi anni di regno Tudhaliya III.\nLa famiglia del Re.\nGrazie a un importante impulso dato all'apparato burocratico dal sovrano, abbiamo molte informazioni sulla composizione della famiglia reale in ragione dell'elevato numero di testi sacri e amministrativi giunti sino a noi.\nOltre al \"tuhkanti\" Tashmi-Sharri, gi\u00e0 adulto \u00e8 sposato con Satanduhepa prima di ascendere al trono, la coppia reale ebbe almeno altri tre figli maschi: Manninni, Pariyawatra e Kantuzzili, elencati sempre rigorosamente in questo ordine, che dovrebbe seguire il criterio di anzianit\u00e0 e probabilmente un altro figlio, il maggiore, morto prima che Arnuwanda salisse al trono, A\u0161mi-\u0160arrumma, e una figlia, Lalantiwasha.\nTaluni ipotizzano la presenza di un ulteriore figlio minore, Tulpi-Te\u0161ub, ma come ha convincentemente argomentato Marizza, dalla comparazione dei testi appare probabile che si tratti di un nipote della coppia reale; il padre sarebbe stato invece Manninni o pi\u00f9 facilmente proprio A\u0161mi-\u0160arrumma.\nL'investitura di Tashmi-Sharri come erede avviene in una elaborata cerimonia alla quale, oltre ai genitori e alla moglie Satanduhepa, presenziano i fratelli e Tulpi-Te\u0161ub, qui indicato alla riga 9 espressamente come \"nostro nipote\" ed evidentemente gi\u00e0 abbastanza adulto da essere citato, ma dalla quale manca Manninni, verosimilmente gi\u00e0 morto. Tali circostanze fanno ipotizzare che Arnuwanda sia asceso al trono in et\u00e0 pitutosto avanzata e che di conseguenza il suo predecessore Tudhaliya I/II abbia avuto un regno particolarmente lungo.\nSappiamo oggi con certezza che tra Arnuwanda e il suo successore non ci fu co-reggenza.\nNon abbiamo date esatte della durata del regno di Arnuwanda, che non deve aver superato come monarca unico 5-10 anni; \u00e8 verosimile immaginare che sia asceso al trono come co-reggente attorno al 1385-80 per poi lasciarlo al figlio Tudhaliya III attorno al 1370.\nSotto il profilo organizzativo Arnuwanda prosegue la valida politica di riorganizzazione dell'apparato statale iniziata da Tudhaliya, con la redazione di svariati testi amministrativi; la centralizzazione del potere viene potenziata ancora, impostazione che perdurer\u00e0 fino all'et\u00e0 imperiale.\nArnuwanda e Hattusili II: le ipotesi.\nAlcuni studiosi identificano Arnuwanda I come fratello del fantomatico Hattu\u0161ili II (si veda nota 7), il re che non si ha certezza se sia mai esistito n\u00e9 se abbia regnato; in tal caso, considerando anche che la stirpe di Arnuwanda non era reale, potrebbe esservi stata una co-reggenza per ragioni contingenti, con Arnuwanda o col figlio, comunque molto limitata nel tempo.\nRecentemente invece Beal ha supposto, anche sulla base del testo KUB 36.119, che Hattusili II potesse essere il figlio maggiore di Arnuwanda, nato da una concubina e quindi di secondo rango, e che possa aver svolto brevemente la funzione di reggente (o co-reggente) per il \"tuhkanti\" designato, Tudhaliya III, figlio invece di primo rango, ancora troppo giovane per il trono."}
{"id": "1799945", "revid": "1875018", "url": "https://it.wikipedia.org/wiki?curid=1799945", "title": "Muwatalli I", "text": "\u00c8 stato scoperto soltanto nel 1984 a seguito del ritrovamento di un sigillo contenente il suo nome, in cui il re donava un terreno a un tempio di \u1e2aattu\u0161a.\nBiografia e regno.\nMuwatalli ascese al trono uccidendo il suo predecessore Huzziya II (e la consorte Summiri) di cui era il capo della guardia reale: \u00e8 possibile che fosse stato un fratello minore del sovrano o comunque un congiunto.\nUna volta insediato sul trono nomin\u00f2 capo della guardia reale suo figlio Muwa, secondo alcuni l'esecutore materiale del duplice delitto; tradizionalmente si riteneva che la sua sposa reale fosse stata Walanni, anche se recentemente gli storici propendono pi\u00f9 per la regina Katteshapi quale consorte.\nMuwatalli cerc\u00f2 la via della diplomazia dopo il regicidio, assicurando ai due figli del defunto Huzziya ruoli prestigiosi a corte, in un tentativo di convivenza pacifica: ad Himuili assegn\u00f2 il ruolo di capo della servit\u00f9 ed a Kantuzzili quello di sovrintente degli Auriga d'oro.\nIl tentativo per\u00f2 naufrag\u00f2 miseramente in breve tempo: i due, con una congiura di palazzo, assassinarono Muwatalli ponendo cos\u00ec fine a quello che gli studiosi convenzionalmente chiamano vecchio regno.\nLa reazione del clan di Muwatalli non si fece attendere e cos\u00ec si arriv\u00f2 allo scontro armato tra la fazione degli assassini che spinsero verso il trono il giovane Tudhaliya, concordemente ritenuto oggi il figlio di Kantuzzili e quindi membro della famiglia reale ittita originaria, e quella capeggiata da Muwa, sostenuto anche da alleati Hurriti.\nLo scontro fu rapido e si risolse a favore dei primi, con lo stesso Tudhaliya che assieme a Kantuzzili ed Himuili, condusse le proprie guarnigioni sul campo alla vittoria, e lo stesso Muwa perse la vita.\nAl trono ittita ascese cos\u00ec Tudhaliya I/II, probabilmente attorno al 1420-1410 a.C.\nE tuttavia una convincente rilettura dell'episodio \u00e8 stata recentemente fornita da Beal alla luce delle \"Liste delle offerte D e E\" nelle quali, nel medesimo paragrafo, compare Kantuzzili con un nome femminile, Walanni, gi\u00e0 noto da una lista delle Regine Ittite, nel quale apre la lista e precede Nikkalmati, moglie appunto di Tudhaliya.\nTradizionalmente come detto si ritiene che Walanni sia stata la moglie di Muwatalli I, ma unicamente perch\u00e9 ritenendolo il re che precede Tudhaliya, la regina che precede la moglie di quest'ultimo dovrebbe essere logicamente la moglie del primo.\nIl rinvenimento del nome di Kantuzzili vicino a Walanni in ben due liste delle offerte reali (\"se Walanni \u00e8 regina e Kantuzzili le \u00e8 indicato di fianco significa che \u00e8 il suo re\") ed una logica deduzione (perch\u00e9 Kantuzzili, erede naturale di Huzziya II, una volta ucciso l'usurpatore avrebbe dovuto lasciare il trono al figlio senza sedervisi?) hanno fatto ipotizzare a Beal che a Muwatalli I sia seguito sul trono di Hatti proprio Kantuzzili; che Walanni fosse in effetti la moglie di questi e quindi la madre di Tudhaliya I/II; e che quest'ultimo sia asceso al trono solo dopo un periodo di regno, verosimilmente breve, del padre. La sposa reale di Muwatalli I sarebbe in tal caso Katteshapi. Al momento manca la prova decisiva."}
{"id": "1799948", "revid": "1875018", "url": "https://it.wikipedia.org/wiki?curid=1799948", "title": "Huzziya II", "text": "Biografia e regno.\nFu eliminato in modo cruento da una congiura di Palazzo da colui che poi sal\u00ec al trono col nome di Muwatalli I.\nQuelli che oggi gli storici ritengono i figli di Huzziya (Kantuzzili ed Himuili), tuttavia, lo vendicarono eliminando lo stesso Muwatalli, ultimo sovrano dell'antico Regno.\nDallo scontro armato successivo tra Muwa capo delle Guardie Reali, e Tudhaliya sostenuto dagli assassini di Muwatalli, usc\u00ec vincitore quest'ultimo, presumibilmente nipote proprio di Huzziya (si veda il sigillo imperiale pubblicato da Otten che recita \"...Tudhaliya grande re, figlio di Kantuzzili...\"), che ascese al trono come Tudhaliya I/II, primo sovrano del nuovo impero ittita."}
{"id": "1799949", "revid": "212348", "url": "https://it.wikipedia.org/wiki?curid=1799949", "title": "Fenomeno di emergenza", "text": ""}
{"id": "1799950", "revid": "120667512", "url": "https://it.wikipedia.org/wiki?curid=1799950", "title": "Zidanta II", "text": "Biografia e regno.\nProbabile nipote di Hantili II, la lista delle offerte riporta che aveva una moglie di nome Yaya. Zidanta stipul\u00f2 un trattato di pace e uguaglianza con Pilliya, la sua controparte in Kizzuwatna. Fu l'ultimo dei trattati mai firmato con un re del Kizzuwatna.\nA lui successe Huzziya II; tra i due le relazioni di parentela rimangono incerte."}
{"id": "1799951", "revid": "167080", "url": "https://it.wikipedia.org/wiki?curid=1799951", "title": "Muratura a secco", "text": ""}
{"id": "1799953", "revid": "1875018", "url": "https://it.wikipedia.org/wiki?curid=1799953", "title": "Hantili II", "text": "Biografia.\nHantili era figlio di Alluwamna, come attestato in un documento di concessione terriera indirizzato da Alluwamna ad Hantili stesso.\nSebbene nelle \"liste delle offerte\" agli antenati reali Hantili fosse citato subito dopo suo padre, in base a dei sigilli ritrovati ad \u1e2aattu\u0161a, \u00e8 possibile che vi sia stato un interregno di un cugino, Tahurwaili. \nSua madre era probabilmente Harap\u0161eki, figlia del re Telipinu. \nHantili II (o suo padre) potrebbe essere il re ittita non nominato nel trattato di alleanza stipulato tra re Paddatishu di Kizzuwatna in quel periodo.\nNelle liste delle offerte non \u00e8 riportato il nome di alcuna moglie, n\u00e9 di alcun figlio. A lui successe Zidanta II, probabilmente un nipote."}
{"id": "1799955", "revid": "167080", "url": "https://it.wikipedia.org/wiki?curid=1799955", "title": "Tetradracme", "text": ""}
{"id": "1799957", "revid": "1875018", "url": "https://it.wikipedia.org/wiki?curid=1799957", "title": "Tahurwaili", "text": "Successione.\nTahurwaili non \u00e8 menzionato in nessuna delle diverse \"liste delle offerte\" ai re o ai principi del regno ittita, per\u00f2 la sua esistenza \u00e8 confermata dalle impronte dei sigilli ritrovati ad \u1e2aattu\u0161a.\nIl suo regno si colloca tra Telepinu e Zidanta II, per\u00f2 la definizione esatta delle successioni reali in quel periodo (usualmente indicato come Medio Regno) \u00e8 incerta.\nSpesso \u00e8 posto dopo Alluwamna e persino dopo Hantili II in base alla stile del suo sigillo, ma Tahurwaili \u00e8 menzionato in una delle lettere di Telepinu (KUB 26:77) e si suppone che fosse suo cugino, quindi \u00e8 sensato assumere che regn\u00f2 subito dopo di lui, anche perch\u00e9, come fa notare Bin-Nun, sappiamo che Telepinu esili\u00f2 Aluwamna (possibile successore a trono avendo sposato la figlia Harap\u0161eki), quindi sarebbe stato difficile per quest'ultimo salire al trono subito dopo la morte del suocero, viceversa sarebbe stato pi\u00f9 facile per un altro membro della famiglia reale salire al potere per un certo periodo.\n\u00c8 invece inverosimile collocare il regno di Tahurwaili dopo Hantili II (figlio di Aluwamna, fratellastro di Telepinu) in quanto significherebbe spostare il suo regno almeno di due generazioni successive.\nRegno.\nDi Taahurwaili si ricorda un trattato con Eheya re del Kizzuwatna, i cui termini sono molto simili con quello tra Paddati\u0161\u0161u e Hantili II.\nIl regno di Taahurwaili si colloca in un lungo periodo di decadenza segnato, oltre da aspre lotte alla successione (che spesso caratterizzano le dinastie ittite), anche da sconfitte militari.\nSul piano internazionale lo Stato non aveva pi\u00f9 la preminenza assoluta neppure in Anatolia, anche a giudicare dal carattere paritetico del trattato con il Kizzuwatna."}
{"id": "1799958", "revid": "1442080", "url": "https://it.wikipedia.org/wiki?curid=1799958", "title": "Juan Carlos Lorenzo", "text": "\u00c8 stato per molti anni l'allenatore con il maggior numero di presenze nei campionati italiani di calcio sulla panchina della Lazio con 184 gettoni, superato nel 2021 da Simone Inzaghi.\nCarriera.\nGiocatore.\nUn giovane Lorenzo debutt\u00f2 nella prima squadra del Chacanta Juniores nel 1943 nel ruolo di trequartista sinistro. Per tre stagioni, a partire dal 1945, milita in una delle squadre pi\u00f9 importanti d'Argentina e del mondo: il Boca Juniors. Terminato il campionato 1947-1948, Juan Carlos, come tanti altri calciatori argentini, tent\u00f2 l'avventura in Italia: fu ingaggiato dalla e, nel gennaio del 1949, indossa con successo la maglia blucerchiata fino al 1952.\nDa tale anno e fino al 1954 Lorenzo si trasfer\u00ec nella formazione francese del Football Club de Nancy, ma gi\u00e0 vagheggiava l'idea di dedicarsi all'insegnamento. Infatti, proprio nel 1954, partecip\u00f2 a un corso per allenatori diretto nientemeno che dal famoso Walter Winterbottom, il \"mago\" del calcio inglese, e ripet\u00e9 il corso nel '56 insieme a Di Stefano, Kubala e altri grandi campioni del passato. Le ultime stagioni da giocatore le disput\u00f2 nel campionato spagnolo con le maglie di Atl\u00e9tico Madrid, Rayo Vallecano e Real Mallorca, dove decise di concludere la sua carriera sportiva e intraprende la sua prima esperienza da allenatore.\nAllenatore.\nAlla prima esperienza come tecnico riusc\u00ec in tre anni, dal 1958 al 1960, a portare il Real Mallorca dalla terza alla prima serie. Nel '61, tornato in patria, diresse il San Lorenzo e, nella stagione successiva, gli fu affidata la guida della Nazionale Argentina che si apprestava a disputare i campionati mondiali a Santiago del Cile. Subito dopo questa prestigiosa esperienza, Lorenzo venne in Italia e si sedette sulla panchina della Lazio, sostituendo l'esonerato Facchini.\nTutti ne poterono apprezzare le doti di seriet\u00e0 e di preparazione tecnica che lo posero nella ristretta schiera dei migliori allenatori operanti nel campionato italiano. Nel primo anno di Serie B della societ\u00e0 biancoceleste arriv\u00f2 in seconda posizione e permise alla Lazio di tornare prontamente in Serie A. Nel secondo anno ottenne un ottimo ottavo posto finale, impreziosito dal perentorio 3-0 inflitto in trasferta alla Juventus. A causa di beghe contrattuali con la dirigenza laziale, l'anno successivo \"Don Juan\", come venne soprannominato dai tifosi, si accord\u00f2 con i \"cugini\" della Roma, che allen\u00f2 per un solo anno vincendo una Coppa Italia.\nIn occasione dei campionati mondiali del 1966, Lorenzo venne richiamato sulla panchina dell\"'Albiceleste\", condotta dal tecnico argentino fino ai quarti di finale, quando l'Argentina venne eliminata per mano dei padroni di casa dell'Inghilterra, vincitori del torneo. Nella stagione 1966-1967 torn\u00f2 in Argentina per allenare il River Plate ma l'anno seguente fece ritorno in Europa per allenare in Spagna nuovamente il Real Mallorca.\nNell'annata 1968-1969 eccolo di nuovo alla guida della Lazio del patron Umberto Lenzini, intenzionato a riportare la societ\u00e0 biancazzurra in Serie A dopo alcune annate difficili e la cocente retrocessione. Il tecnico argentino, non ancora in possesso della cittadinanza italiana ed ingaggiato gi\u00e0 dalla primavera del 1968 come consulente tecnico del presidente, per la maggior parte della stagione fu costretto a seguire dalla tribuna la \"sua\" Lazio che domin\u00f2 il campionato e fece trionfalmente ritorno nella massima serie. Nel torneo successivo le \"Aquile\" conclusero all'ottavo posto in classifica e fu proprio di Lorenzo l'intuizione e il merito di portare a Roma due semisconosciuti giocatori dell'Internapoli, che scriveranno una pagina importante della storia laziale: Giorgio Chinaglia e Pino Wilson. Proprio quest'ultimo pur riconoscendo il grande valore tecnico di Lorenzo, rivel\u00f2 alcuni tratti scaramantici e gesti superstizioni del suo allenatore e le particolari peculiarit\u00e0 dello stratega argentino . Nel 1970-1971 un generale decadimento della squadra, una condotta troppo superficiale e l'acuirsi di problematiche economiche, determinarono una nuova e inaspettata retrocessione in Serie B e di conseguenza l'esonero di Lorenzo.\nNel marzo del 1972 venne richiamato ad allenare in patria il San Lorenzo, ma dal 1973 al 1975 si trasfer\u00ec nuovamente in terra spagnola per guidare l'Atl\u00e9tico Madrid, con il quale giunse nel 1974 in finale di Coppa dei Campioni, persa contro il Bayern Monaco. Dopo la fortunata esperienza nella capitale spagnola, dalla met\u00e0 degli anni settanta fino ai primi anni degli anni ottanta continua la sua carriera di tecnico sulla panchina di varie squadre argentine.\nCon molte di queste squadre Lorenzo vinse trofei prestigiosi, sia nazionali che internazionali, come la Coppa Libertadores e la Coppa Intercontinentale vinte con il Boca Juniors, ma il 3 ottobre 1984, dopo aver allenato anche in Messico e Colombia, ricomparve in Italia, alla Lazio, chiamato da un disperato presidente Chinaglia che, dopo sette sconfitte consecutive, fu per\u00f2 costretto a sostituirlo con il duo Oddi-Lovati. Lorenzo trascorse l'ultimo anno da allenatore nel Boca Juniors nel 1987, in un periodo difficile per il glorioso club sudamericano.\nMuore nella sua citt\u00e0 natale, Buenos Aires, il 14 novembre 2001.\nNella cultura di massa.\nNel film comico \"Mezzo destro, mezzo sinistro\" del 1985, oltre ai due personaggi principali interpretati da Gigi Sammarchi e Andrea Roncato, nel ruolo di due strampalati calciatori, compare anche la figura del loro eccentrico allenatore, l'argentino Juan Carlos Fulgencio, interpretato da Leo Gullotta, i cui modi e abitudini, oltre che per l'assonanza del nome, si ispirano a quelli di Juan Carlos Lorenzo."}
{"id": "1799959", "revid": "486946", "url": "https://it.wikipedia.org/wiki?curid=1799959", "title": "Roch Yechivah", "text": ""}
{"id": "1799960", "revid": "633110", "url": "https://it.wikipedia.org/wiki?curid=1799960", "title": "Brixia Mod. 35", "text": "Il mortaio d'assalto Brixia Modello 1935 era un mortaio leggero italiano di piccole dimensioni, con alta cadenza di fuoco, utilizzato nel corso della seconda guerra mondiale.\nStoria.\nPer il supporto diretto negli ultimi 200 metri dell'assalto, nei quali le artiglierie non potevano intervenire, i reparti di fanteria del Regio Esercito erano dotati, gi\u00e0 dagli anni venti, di tromboncini lanciagranate, applicati ai fucili d'ordinanza. Con l'evoluzione della dottrina, caddero le remore nell'appesantire i fanti e i tromboncini furono sostituiti dai mortai leggeri (anche perch\u00e9 i tromboncini mod. '28 erano molto complessi e non permettevano l'uso contemporaneo del fucile e del lanciagranate, che, oltretutto, era poco potente e con una gittata di soli 200 metri a bassissima precisione). Per questo nel 1935 venne immesso in servizio il \"Brixia\", prodotto dalla Metallurgica Bresciana gi\u00e0 Tempini. Fu impiegato per la prima volta nella guerra d'Etiopia e, successivamente, nella guerra civile spagnola dal Corpo Truppe Volontarie. Di fatto divenne il principale mortaio leggero del Regio Esercito durante la seconda guerra mondiale, in servizio sia nella fanteria sia nei guastatori. Fu presto ritirato dalla prima linea in Nordafrica e in Russia, rimanendo pi\u00f9 a lungo in servizio sui fronti balcanico, alpino e siciliano.\nA livello tattico, il \"Brixia\" era inizialmente assegnato al plotone mortai di ogni battaglione di fanteria, su tre squadre con 14 uomini e tre mortai ciascuna, che venivano aggregate al bisogno alle compagnie. Successivamente venne assegnata una squadra direttamente a ogni compagnia di fanteria.\nLa complessit\u00e0, la gittata limitata e la ridotta potenza della granata da 45\u00a0mm limitarono fortemente le prestazioni dell'arma, soprattutto in confronto a quelle ottime date dai mortai medi da 81 di derivazione francese contemporaneamente in servizio nel Regio Esercito e dai mortai leggeri francesi da 60\u00a0mm in servizio (su licenza) in molti eserciti europei e in quello statunitense. Nel dopoguerra rimase in servizio con l'Esercito Italiano fino agli anni cinquanta.\nTecnica.\nDescrizione.\nIl \"Brixia\" \u00e8 un'arma a retrocarica, spalleggiabile o someggiabile, operata da un tiratore, un capo-arma porgitore e un portamunizioni. La canna, in acciaio ad anima liscia, \u00e8 mobile e scorre all'interno del castello. La culatta del castello contiene una camera di cartuccia con proprio otturatore e leva di scatto, alimentata da un caricatore inserito superiormente al castello. Il castello \u00e8 imperniato sull'affustino, potendo cos\u00ec brandeggiare su un settore orizzontale di 200\u00b0\u00b0 (circa 10\u00b0). L'affustino \u00e8 incavalcato su un affusto formato da un telaio anteriore, a due gambe arpionate e traversa, e da uno posteriore, formato da due gambe con tiranti che si riuniscono in un arpione. Al telaio posteriore \u00e8 incernierato un vomero ribaltabile con cuscino d'appoggio (e spalleggio quando l'affusto \u00e8 ripiegato per il trasporto).\nLa gittata e la curvatura della traiettoria sono regolate sia aprendo o chiudendo una valvola che spilla i gas di sparo, sia variando l'inclinazione della canna. L'elevazione, da +100\u00b0\u00b0 a +1600\u00b0\u00b0 (ovvero +5\u00b0/89\u00b0) viene regolata con un volantino che agisce su due settori dentati. La mira per il tiro diretto \u00e8 effettuata con mirino in volata e piastrina graduata, mentre in elevazione si avvale di un alzo a quadrante in hm con pendolino.\nFunzionamento.\nRispetto agli altri mortai, la particolarit\u00e0 dell'arma era dovuta al fatto che per il lancio del proietto si adoperava una cartuccia di lancio separata, anzich\u00e9 il classico meccanismo \"a caduta\" con carica di lancio integrata nel codolo della bomba; in conseguenza di ci\u00f2, era possibile anche il tiro \"teso\" diretto, che ne aumentava la gittata in assenza di ostacoli da superare col tiro curvo da mortaio.\nSpingendo in avanti la manovella sulla destra del castello tramite bielle si sposta in avanti la canna, aprendo cos\u00ec la culatta per l'inserimento di un singolo colpo, e si arretra l'otturatore. Tirandola indietro, la canna arretra chiudendo la culatta, mentre l'otturatore avanza, camerando la cartuccia con la carica di lancio; nell'ultimo tratto di corsa dell'otturatore, la leva di scatto si solleva liberando il percussore, che innesca la cartuccia. I gas di sparo, attraverso gli ugelli, passano nella canna e lanciano la granata.\nGruppi ben addestrati potevano raggiungere ratei di fuoco di saturazione fino a 18 colpi per minuto (25-30 teorici), mentre in fase di aggiustamento del tiro era di 6-8 colpi al minuto.\nMunizioni.\nBomba Mod. 35 e Mod. 39.\nIl \"Brixia\" impiega una granata da 45\u00a0mm, formata da un corpo bomba in acciaio con spoletta avvitato a un governale a quattro alette. La versione da guerra Mod. 35 pesa 480 g, dei quali 70 costituiti dalla carica esplosiva in tritolo e binitronaftalina, e ha un raggio utile di 20 metri; \u00e8 riconoscibile per il corpo bomba nero e le alette rosse. La Mod. 39 differisce per alcuni accorgimenti introdotti dopo alcuni casi di incidenti e scoppi prematuri. Oltre al proietto esplodente erano disponibili una bomba da esercitazione con carica ridotta, riconoscibile dal corpo nero e le alette gialle; una bomba fumogena, riconoscibile dal colore nero delle alette; una bomba inerte, con zavorra in luogo della carica, spoletta finta e alette color alluminio.\nLe munizioni erano trasportate in cassette spalleggiabili, contenenti 30 bombe, tre caricatori e 30 cartucce. Ogni mulo porta-munizioni trasportava tre cassette.\nCartuccia di lancio.\nLa carica di lancio \u00e8 contenuta in una cartuccia da 8 \u00d7 50\u00a0mm, con bossolo in ottone crimpato senza palla, contenente 1,55 grammi di balistite. Le cartucce venivano inserite nell'arma tramite caricatori da 10 colpi."}
{"id": "1799961", "revid": "1875018", "url": "https://it.wikipedia.org/wiki?curid=1799961", "title": "Alluwamna", "text": "Biografia e regno.\nSpos\u00f2 Harap\u0161ili la figlia di re Telipinu che avrebbe dovuto essere il primo dei successori sul trono ittita. Ma entrambi, figlia e genero, furono esiliati per aver partecipato alla rivolta di \u0160anku, un ribelle che non voleva pagare il tributo di grano e vino.\nAlla morte di Telipinu \u00e8 probabile il trono fu occupato/usurpato dal cugino Tahurwaili per un certo periodo. L'interregno di Tahurwaili \u00e8 di difficile collocazione, non si pu\u00f2 escludere che ascese al trono in un periodo successivo.\nAlluwamna ebbe come il figlio Hantili II, come attesta un documento di concessione di terra del padre. Hantili divenne successivamente re, il primo per successione lineare padre-figlio dopo molte generazioni."}
{"id": "1799964", "revid": "167080", "url": "https://it.wikipedia.org/wiki?curid=1799964", "title": "Soldo mercenario", "text": ""}
{"id": "1799967", "revid": "56620", "url": "https://it.wikipedia.org/wiki?curid=1799967", "title": "Mercantile", "text": ""}
{"id": "1799969", "revid": "1875018", "url": "https://it.wikipedia.org/wiki?curid=1799969", "title": "Huzziya I", "text": "Biografia.\nEra uno dei numerosi figli del re Ammuna. Quando il padre era ormai vecchio e vicino alla morte, con l'aiuto del comandante delle guardie del palazzo Zuru, fece assassinare Tittiya e Hantili, i suoi fratelli maggiori. Non \u00e8 noto se fece assassinare anche il padre Ammuna, comunque, alla di lui morte sal\u00ec al trono nel 1530 a.C. Fu un regno di breve durata. Telepinu, che sar\u00e0 il suo successore, spos\u00f2 sua sorella, I\u0161tapariya. Huzziya cerc\u00f2 di far assassinare anche loro; Telepinu usurp\u00f2 il trono, ma senza spargere il sangue del re e dei suoi famigliari. Li esili\u00f2 ma in cinque nuovi palazzi che fece costruire per loro e comand\u00f2 che li si lasciasse vivere, mangiare e bere."}
{"id": "1799970", "revid": "287204", "url": "https://it.wikipedia.org/wiki?curid=1799970", "title": "Lei (Saverio Grandi e Gaetano Curreri)", "text": "Lei \u00e8 una canzone di Saverio Grandi e Gaetano Curreri, uscita in radio il 12 gennaio 2007 e pubblicata su singolo il 2 febbraio dello stesso anno. La canzone sar\u00e0 inclusa nell'album \"Gioia e dolore\" di Saverio Grandi, la cui uscita, prevista inizialmente per aprile e successivamente rinviata per settembre 2007, \u00e8 stata ulteriormente smentita e fissata per il 2008.\nIl brano \u00e8 l'elogio ad una \"Lei\" ipotetica, che pu\u00f2 essere una donna o la musica. Il protagonista del brano (che si pu\u00f2 impersonificare in ognuno di noi) racconta di star bene con \"Lei\", che gli tiene compagnia nei momenti di solitudine e lo conforta nei momenti tristi, \u00e8 sempre presente nei suoi pensieri e nella sua vita, non lo abbandona mai e lo allontana dai guai; senza di \"Lei\", lui non pu\u00f2 vivere. Ma questa \"Lei\" non \u00e8 solo sua, ma appartiene solo a se stessa, e sar\u00e0 di chiunque ancora la amer\u00e0 e inventer\u00e0, in modo tale che potr\u00e0 averla accanto e provare tutte quelle emozioni che solo \"Lei\" sa regalare.\nIl singolo, oltre alla brano cantato in duetto dai suoi due autori, contiene la rispettiva versione strumentale e l'inedito \"Il fiume dell'amore\".\nLa copertina del singolo \u00e8 stata disegnata dal cantautore emiliano Luca Carboni.\nSaverio Grandi e Gaetano Curreri hanno proposto, nel gennaio 2008 ed in anteprima televisiva, il brano \"Lei\" nel programma \"Ora tocca a me\" condotto da Fabrizio Frizzi e andato in onda su Raitre, dopo aver vinto il Premio Lunezia per il valor musical-letterario dell'album Canzoni per parrucchiere Live Tour pubblicato nel 2006."}
{"id": "1799971", "revid": "729019", "url": "https://it.wikipedia.org/wiki?curid=1799971", "title": "Assedio di Fort William Henry", "text": "L'assedio di Fort William Henry si svolse dal 3 agosto al 9 agosto del 1757, durante la guerra dei Sette Anni. Le truppe britanniche del Tenente Colonnello George Munro trincerate nel forte furono costrette alla capitolazione dalla superiorit\u00e0 dell'esercito francese del Marchese di Montcalm e dal mancato arrivo dei rinforzi. Dopo la fine dell'assedio, gli indiani alleati dei francesi violarono i termini di resa accordati da Montcalm a Munro attaccando la colonna inglese in ritirata verso Albany e massacrando alcune centinaia di soldati e civili. La barbarie di tale evento rese la battaglia tra le pi\u00f9 note della guerra franco-indiana, capitolo nordamericano della guerra dei Sette Anni. L'assedio ed il massacro di Fort William Henry \u00e8 stato immortalato dallo scrittore statunitense James Fenimore Cooper nel celeberrimo romanzo \"L'ultimo dei Mohicani\"."}
{"id": "1799972", "revid": "167080", "url": "https://it.wikipedia.org/wiki?curid=1799972", "title": "Gerarchie", "text": ""}
{"id": "1799973", "revid": "729019", "url": "https://it.wikipedia.org/wiki?curid=1799973", "title": "Microregione di Camaqu\u00e3", "text": "Camaqu\u00e3 \u00e8 una microregione del Rio Grande do Sul in Brasile, appartenente alla mesoregione Metropolitana de Porto Alegre.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 8 comuni:"}
{"id": "1799976", "revid": "1875018", "url": "https://it.wikipedia.org/wiki?curid=1799976", "title": "Ammuna", "text": "Biografia e regno.\nEra figlio di Zidanta I che assassin\u00f2 per usurpare il trono. Durante il suo regno l'impero ittita si ridusse ad una fascia di territori centrali dell'Anatolia. La citt\u00e0 di Kane\u0161 fu persa e poi riconquistata, varie altre citt\u00e0, fra cui Zalpa, Sattiwara e Suluki (tutte interne all'impero) si ribellarono, indebolendo ulteriormente la forza militare imperiale. Queste insurrezioni furono causate anche da un lungo periodo di carestia che suscit\u00f2 malcontento diffuso fra i sudditi. Perse il controllo sul regno di Kizzuwatna che da vassallo proclamer\u00e0 la sua indipendenza nel corso del regno di Huzziya I. La perdita del controllo dei territori del sud, in particolare della citt\u00e0 di Adaniya, provocheranno l'interruzione dei commerci verso la Siria. Il re ebbe comunque vita lunga, come attesta il gran numero di figli che gener\u00f2. Il suo successore, Huzziya I, sar\u00e0 il suo terzogenito che usurper\u00e0 il trono dopo aver fatto assassinare i suoi fratelli maggiori, con l'aiuto del comandante delle guardie di palazzo, Zuru ."}
{"id": "1799977", "revid": "125826177", "url": "https://it.wikipedia.org/wiki?curid=1799977", "title": "Il gaucho (film 1964)", "text": "Il gaucho \u00e8 un film del 1964 diretto da Dino Risi e interpretato, tra gli altri, da Vittorio Gassman, Amedeo Nazzari, Silvana Pampanini e Nino Manfredi, quest'ultimo vincitore del premio Grolla d'Oro per la miglior interpretazione maschile.\nTrama.\nMarco Ravicchio, incaricato delle pubbliche relazioni di una modesta casa di produzione cinematografica italiana, parte alla volta di Buenos Aires per presentare un film a una rassegna; con lui, un famelico ed impacciato sceneggiatore d'ideologia comunista, due attricette in cerca di pubblicit\u00e0 (delle quali una \u00e8 persino l'amante del produttore della pellicola in concorso) e una terza attrice, Luciana, una non pi\u00f9 giovanissima diva del cinema che, ormai sul viale del tramonto, spera di veder finalmente coronato da giuste nozze l'annoso corteggiamento di un facoltoso argentino.\nAll'aeroporto, Marco ha una discussione con la compagna: \u00e8 fuori di 800.000 lire con la banca; la compagna spesso gli telefoner\u00e0 per riferirgli la situazione.\nAppena giunti a Buenos Aires, il gruppetto si ritrova assillato dalle continue ed impetuose manifestazioni di simpatia di un facoltoso emigrato italiano, l'ingegner Marucchelli, imprenditore della macellazione e della lavorazione della carne bovina, il quale ha fatto della nostalgia per il Belpaese il suo passatempo preferito. Ma quando Marco \u2014 visto sfumare il suo progetto di ottenere un prestito dall'amico Stefano che, emigrato nel paese sudamericano anni prima, millantava d'essersi pienamente realizzato come capitano d'industria ma in realt\u00e0 ritrovatosi ancor pi\u00f9 spiantato di quand'era partito dall'Italia \u2014 chiede appunto al cordiale anfitrione il denaro che gli occorre per risistemare i bilanci in patria, non ottiene che belle parole, sebbene l'industriale paghi l'albergo di tutto il gruppo. Marco finisce per tradirne la fiducia, seducendogli la moglie di nascosto e perdipi\u00f9 perde anche una fortuna in una casa da gioco.\nConclusa la rassegna cinematografica, dove il loro film non ha vinto ma ha nondimeno conseguito una menzione speciale per i suoi contenuti civici e sociali, il gruppetto si accinge a tornare in Italia con qualche esperienza e qualche delusione in pi\u00f9; quando per la comitiva arriva il momento di partire, Marucchelli, dopo aver speso qualche lacrima nel salutarla, corre ad accogliere Adriano Celentano, mentre Stefano giunge a porgere i propri saluti ai partenti."}
{"id": "1799978", "revid": "547034", "url": "https://it.wikipedia.org/wiki?curid=1799978", "title": "Zidanta I", "text": "Biografia e regno.\nIncoraggi\u00f2 ed aiut\u00f2 Hantili I, di cui era genero, ad assassinare il re Mur\u0161ili I. Durante i trent'anni del regno di Hantili I fu sempre al fianco del re tanto da ritenersi l'erede legittimo. Quando il re tent\u00f2 di associare al trono il figlio Piseni, Zidanta assassin\u00f2 re, erede ed anche i figli di questi, ed usurp\u00f2 il trono. Mor\u00ec dieci anni dopo assassinato dal proprio figlio Ammuna che usurp\u00f2 il potere. Anche se tramite un sanguinoso colpo di Stato questo fu uno dei pochi casi in cui la successione al trono ittita pass\u00f2 al legittimo erede."}
{"id": "1799980", "revid": "110157", "url": "https://it.wikipedia.org/wiki?curid=1799980", "title": "Arambar\u00e9", "text": "Arambar\u00e9 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799981", "revid": "1875018", "url": "https://it.wikipedia.org/wiki?curid=1799981", "title": "Hantili I", "text": "Regno.\nDurante il regno di Mur\u0161ili I Hantili I era coppiere reale e spos\u00f2 la sorella del re Harap\u0161ili divenendo cos\u00ec cognato del sovrano e prossimo alla successione. Cospir\u00f2 con l'aiuto del genero di Mursili I Zidanta I, assassinando Mursili I e usurpando il potere. Ancora una volta dunque la successione al trono ittita avvenne con un'usurpazione all'interno della stessa famiglia reale ma questa volta l'usurpatore si rese colpevole di regicidio, dando il via a una serie di episodi analoghi che indeboliranno la famiglia reale ittita nel corso di tutto il \"primo regno\". Secondo quando riferito nel \"\"Proclama di Telipinu\", Hantili I era consapevole della gravit\u00e0 del delitto commesso: \"Hantili era preoccupato: Chi mi protegger\u00e0? Gli dei lo proteggevano ... Cosa ho fatto? Perch\u00e9 ho ascoltato le parole di mio genero Zidanta? ... gli dei chiederanno giustizia per il sangue di Mursili!\"\". Nonostante questo costante senso colpa il regno di Hantili I dur\u00f2 circa 10 o 15 anni. Il re fece ampliare e rafforzare le mura di \u1e2aattu\u0161a cosa che rivela il timore di ribellioni anche nel cuore dell'impero. Nei primi anni di regno la minaccia Hurrita (chiamati Ka\u0161kan) sui confini del regno fu intensa, tanto da richiedere un consolidamento dell'alleanza con i cassiti di Babilonia. Durante la campagna in Siria settentrionale la regina Harap\u0161ili e due suoi figli saranno rapiti e poi lasciati presso la citt\u00e0 di Sugziya dove moriranno per malattia (in seguito le truppe ittite riusciranno a conquista Sugziya e a giustiziare la sua regina) e cos\u00ec a Hantili rimase solo il figlio Piseni.\nNel gi\u00e0 citato proclama di Telepinu tutti questi disastri vengono attribuiti all'ira degli dei contro il regicida. Successivamente il re riusc\u00ec rendere pi\u00f9 saldi i confini ed ebbe cos\u00ec pi\u00f9 energie da dedicare ai problemi interni alla famiglia reale. In tutti gli anni del regno di Hantili I il potere del genero Zidanta si era accresciuto e questi si riteneva ormai l'erede legittimo al trono, cos\u00ec quando il re tent\u00f2 di associare al trono il figlio superstite, Pi\u0161eni, con un colpo di mano Zidanta assassin\u00f2 Pi\u0161eni e i suoi figli e infine il sovrano Hantili I, che ebbe cos\u00ec il tempo di vedere la sua famiglia sterminata. L'usurpatore assunse il potere con il nome di Zidanta I. Anche in questo caso come poi sar\u00e0 nel corso degli anni questa sanguinosa usurpazione non interruppe la linea di discendenza femminile nella famiglia reale: la regina Harap\u0161ili (sorella di Mursili I) fu sostituita dalla figlia (moglie di Zidanta)."}
{"id": "1799982", "revid": "1543377", "url": "https://it.wikipedia.org/wiki?curid=1799982", "title": "Fiat A.10", "text": "Il Fiat A.10 era un motore aeronautico 6 cilindri in linea raffreddato ad acqua prodotto dall'azienda italiana FIAT, successivamente Fiat Aviazione, nel 1914.\nFu il primo motore aeronautico prodotto in serie dall'azienda torinese.\nDescrizione tecnica.\nIl Fiat A.10 presentava una configurazione con i cilindri disposti in blocchi di tre coppie con camicie d'acciaio saldate e collegate tra loro dalla canalizzazioni per il raffreddamento. Ogni coppia poggiava imbullonata sul basamento realizzato in alluminio da due semigusci che conteneva l'albero a gomiti. La distribuzione era affidata ad un singolo albero a camme posizionato in testa e che andava ad azionare le 2 valvole di aspirazione e di scarico.\nLa trasmissione del moto al perno dell'elica avveniva direttamente.\nL'unit\u00e0 era accreditata di 100 CV (73,5 kW) nominali. "}
{"id": "1799983", "revid": "110157", "url": "https://it.wikipedia.org/wiki?curid=1799983", "title": "Barra do Ribeiro", "text": "Barra do Ribeiro \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799984", "revid": "110157", "url": "https://it.wikipedia.org/wiki?curid=1799984", "title": "Camaqu\u00e3", "text": "Camaqu\u00e3 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799985", "revid": "110157", "url": "https://it.wikipedia.org/wiki?curid=1799985", "title": "Cerro Grande do Sul", "text": "Cerro Grande do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799986", "revid": "287204", "url": "https://it.wikipedia.org/wiki?curid=1799986", "title": "Scambio", "text": ""}
{"id": "1799987", "revid": "110157", "url": "https://it.wikipedia.org/wiki?curid=1799987", "title": "Chuvisca", "text": "Chuvisca \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799989", "revid": "110157", "url": "https://it.wikipedia.org/wiki?curid=1799989", "title": "Dom Feliciano", "text": "Dom Feliciano \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799990", "revid": "767487", "url": "https://it.wikipedia.org/wiki?curid=1799990", "title": "Sentinela do Sul", "text": "Sentinela do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799995", "revid": "110157", "url": "https://it.wikipedia.org/wiki?curid=1799995", "title": "Tapes", "text": "Tapes \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Camaqu\u00e3."}
{"id": "1799997", "revid": "287204", "url": "https://it.wikipedia.org/wiki?curid=1799997", "title": "Tringa melanoleuca", "text": "Il totano zampegialle maggiore (Tringa melanoleuca, Gmelin 1789) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Tringa melanoleuca\" non ha sottospecie, \u00e8 monotipica.\nDistribuzione e habitat.\nQuesto uccello vive in tutto il Nord America e Sud America. \u00c8 di passo nelle Isole Falkland, nelle Isole Marshall, nell'Europa occidentale e settentrionale, in Italia, Polonia, Repubblica Ceca e Austria, in Giappone, Corea del Sud e Russia orientale."}
{"id": "1800006", "revid": "677779", "url": "https://it.wikipedia.org/wiki?curid=1800006", "title": "Isolamento a cappotto", "text": "L'isolamento a cappotto (o \"cappotto termico\") \u00e8 una tecnica per la coibentazione termica e in alcuni casi acustica delle pareti di un edificio, applicando del materiale isolante sulla superficie delle pareti. \nDescrizione.\nNel rivestimento a cappotto o isolamento a cappotto esterno non c'\u00e8 limite allo spessore dei pannelli isolanti: a differenza dell'isolamento dall'interno, infatti, non toglie spazio utile alle abitazioni e la normativa consente di andare in deroga alle distanze dai confini (decreti legislativi 115/2008 e il 57/2010). \nLavorando dall'esterno, possiamo definire lo spessore adatto al materiale scelto, puntando agli obiettivi energetici da raggiungere.\nLa tecnica di realizzazione consiste nell'applicare alle pareti dei pannelli isolanti con colla e appositi sistemi di fissaggio che, successivamente, vengono ricoperti da una rasatura armata e da una finitura spatolata precolorata. \nAlcuni pannelli possono essere anche dotati di una rete porta-intonaco per la finitura a malta tradizionale.\nIl rivestimento a cappotto o isolamento a cappotto pu\u00f2 essere realizzato anche sulla superficie interna della parete esterna; quest'ultimo sistema \u00e8 meno utilizzato poich\u00e9 sottrae spazio dagli ambienti interni oltre ad essere meno efficiente in quanto la migliore coibentazione si ottiene sempre isolando a partire dall'esterno . Esistono in commercio pannelli in cartongesso con diversi tipi di isolamento che partono dallo spessore di 3,3 cm fino a pi\u00f9 efficienti 11,3 cm.\nNonostante lo svantaggio dello spazio minore, il rivestimento interno presenta molti vantaggi rispetto al cappotto esterno, quali un costo minore, una posa meno laboriosa e soprattutto, nei condomini, la possibilit\u00e0 di applicarlo a singole unit\u00e0 abitative.\nLa scelta dei materiali isolanti offre una gamma molto ampia di possibilit\u00e0: lana minerale, fibra di legno, sughero, schiume minerali, polistirene espanso sinterizzato (EPS), polistirene estruso (XPS), poliuretano e pannelli in Aerogel. Ogni materiale ha le proprie caratteristiche tecniche. "}
{"id": "1800012", "revid": "197281", "url": "https://it.wikipedia.org/wiki?curid=1800012", "title": "Mach Go! Go! Go!", "text": ""}
{"id": "1800020", "revid": "216538", "url": "https://it.wikipedia.org/wiki?curid=1800020", "title": "Nanni Ricevuto", "text": ""}
{"id": "1800022", "revid": "174925", "url": "https://it.wikipedia.org/wiki?curid=1800022", "title": "Africa equatoriale", "text": ""}
{"id": "1800023", "revid": "44627", "url": "https://it.wikipedia.org/wiki?curid=1800023", "title": "Premi dei Mondiali di calcio Germania 2006", "text": ""}
{"id": "1800024", "revid": "339392", "url": "https://it.wikipedia.org/wiki?curid=1800024", "title": "Qualificazioni ai mondiali di calcio Germania 2006", "text": ""}
{"id": "1800029", "revid": "219355", "url": "https://it.wikipedia.org/wiki?curid=1800029", "title": "Pietro Ichino", "text": "Gi\u00e0 deputato dal 1979 al 1983 come indipendente eletto nel Partito Comunista Italiano e senatore dal 2008 al 2013 eletto nel Partito Democratico, \u00e8 senatore eletto nella circoscrizione Lombardia nella lista Con Monti per l'Italia e docente ordinario di Diritto del lavoro nell'Universit\u00e0 degli Studi di Milano. A febbraio 2015, ritorna nel PD.\nBiografia.\nFratello dell'economista Andrea Ichino, \u00e8 sposato dal 1973 con Costanza Rossi con la quale ha avuto due figlie.\nDopo la laurea in Giurisprudenza \u00e8 stato dirigente sindacale della Fiom-Cgil dal 1969 al 1972; dopo il servizio militare, dal 1973 al 1979 \u00e8 stato responsabile del Coordinamento servizi legali della Camera del Lavoro di Milano. Decisivo nella sua formazione \u00e8 stato l'incontro fin da bambino e la frequentazione per tutta l'adolescenza con don Lorenzo Milani, determinante per la sua scelta gi\u00e0 durante gli studi universitari di impegnarsi a tempo pieno nel sindacato.\nDal 1970 \u00e8 iscritto all'Albo dei Giornalisti come giornalista pubblicista. Dal 1997 \u00e8 editorialista del \"Corriere della Sera\". Dall'aprile 1998 al marzo 1999 ha collaborato anche con \"l'Unit\u00e0\".\nDal 1975 \u00e8 iscritto all'Albo degli Avvocati e Procuratori di Milano.\n\u00c8 stato parlamentare durante l'ottava legislatura della Repubblica (1979-1983), eletto nelle liste del PCI. In tale legislatura entr\u00f2 nella commissione lavoro della Camera dei deputati.\nRicercatore (1983-1986) nell'Universit\u00e0 Statale di Milano, \u00e8 poi stato professore straordinario (1986-1989) ed ordinario (1989-1991) di diritto del lavoro (s.s.d. IUS/07) nell'Universit\u00e0 di Cagliari; dal 1991 \u00e8 professore ordinario della stessa materia nell'Universit\u00e0 Statale di Milano. Nel 1985 ha assunto l'incarico di coordinatore della redazione della \"Rivista italiana di diritto del lavoro\", della quale \u00e8 stato vicedirettore dal 1991 e direttore responsabile dal 2002 al 2008, quando lasci\u00f2 la Direzione in conseguenza dell'elezione al Senato. Dal 2003 \u00e8 membro del Comitato di direzione della rivista \"Giustizia civile\".\nIl 2 giugno 2006 il Presidente della Repubblica Carlo Azeglio Ciampi, di propria iniziativa, lo ha insignito del titolo di commendatore per il contributo dato al progresso del Paese con la sua attivit\u00e0 di studio e di insegnamento.\nHa partecipato alla fondazione del Partito Democratico e nelle sue liste alle elezioni politiche del 2008 \u00e8 stato candidato ed eletto al Senato nella circoscrizione Lombardia.\nNel dicembre 2012 lascia il Partito Democratico ed in vista delle elezioni politiche del 24 e 25 febbraio 2013 aderisce alla nuova formazione politica di Mario Monti ed \u00e8 candidato e poi eletto al Senato nella circoscrizione Lombardia e nella circoscrizione Toscana nella lista Con Monti per l'Italia.\nA febbraio del 2015, insieme a tutto il gruppo SC al Senato (il Ministro dell'Istruzione Stefania Giannini, il capogruppo Gianluca Susta, Alessandro Maran e la vicepresidente del Senato Linda Lanzillotta, tranne il Sottosegretario agli Esteri Benedetto Della Vedova e il senatore a vita ed ex Premier Mario Monti) e due deputati, Irene Tinagli, e Ilaria Borletti Buitoni, Sottosegretario ai Beni Culturali, oltre al Viceministro allo Sviluppo Economico Carlo Calenda, lascia Scelta Civica per aderire al Partito Democratico, dichiarando concluso il progetto di Monti.\nNon si presenta candidato alle elezioni politiche italiane del 2018. Nel 2020, in occasione del referendum confermativo sulla riduzione dei parlamentari, si schiera per il S\u00ec.\nMinacce.\nPietro Ichino vive da alcuni anni sotto scorta a causa delle minacce che alcuni membri delle Brigate Rosse gli hanno esplicitamente rivolto e per via del fatto che due suoi colleghi (Massimo D'Antona e Marco Biagi) che stavano lavorando alle stesse materie di cui si occupa Ichino (armonizzazione del diritto del lavoro italiano rispetto a quello dei maggiori Paesi europei) sono caduti sotto i colpi delle Nuove Brigate Rosse.\nPosizioni politiche.\nIn riferimento alle amministrazioni pubbliche Ichino propone una riforma ispirata ai principi della trasparenza totale (secondo il modello dei \"Freedom of Information Acts\" britannici e statunitensi), del \"management by objectives\", della valutazione indipendente dei dirigenti e delle performance delle strutture ad essi affidate in relazione al raggiungimento degli obiettivi prefissati. A questa riforma deve accompagnarsi - secondo il progetto, un recupero da parte della dirigenza pubblica delle proprie prerogative manageriali.\nIn materia di lavoro Ichino \u00e8 sostenitore di una riforma che, in riferimento a tutti i nuovi contratti di lavoro (salvi quelli stagionali o puramente occasionali), preveda il ritorno al rapporto a tempo indeterminato come regola generale, riconducendo le varie forme di lavoro a termine alla loro funzione originaria; questo presuppone un rapporto a tempo indeterminato pi\u00f9 snello, flessibile e meno costoso; e in particolare una disciplina radicalmente nuova del licenziamenti. Ichino \u00e8 sostenitore anche di una drastica semplificazione della legislazione di fonte nazionale in materia di lavoro. La proposta di riforma del diritto del lavoro di Ichino, si \u00e8 concretata in un disegno di legge contenente un Codice del lavoro semplificato, presentato nella XVI legislatura - 9 novembre 2009 n. 1873 - e ripresentato, con aggiornamenti, nella XVII legislatura - 5 agosto 2013 n. 1006. Il progetto \u00e8 stato da lui stesso ripetutamente esposto e chiarito sul sito di economia lavoce.info, di cui \u00e8 uno dei fondatori e redattori.\nIn particolare, Ichino propone che per i primi due anni ogni rapporto di lavoro possa essere liberamente sciolto da parte del datore anche dopo il periodo di prova, con pagamento di una indennit\u00e0 di licenziamento pari a una mensilit\u00e0 dell'ultima retribuzione per ogni anno di anzianit\u00e0 di servizio. Propone inoltre che, al di fuori dei casi classici di contratto a termine (lavoro stagionale od occasionale, sostituzione di lavoratore assente, ricerca, spettacolo, ecc.), l'assunzione possa avvenire liberamente con contratto a termine, e questo possa essere liberamente prorogato o rinnovato fino a un triennio, con pagamento di una indennit\u00e0 di cessazione di entit\u00e0 identica a quella di licenziamento nel caso in cui al termine il contratto non venga rinnovato o prorogato. In questo modo, nella fase iniziale del rapporto si sdrammatizza l'alternativa tra assunzione a tempo indeterminato o a termine, essendo in ogni caso scoraggiata dall'obbligo di indennizzo la pratica dell'assunzione di lavoratori \"usa e getta\". Nel rapporto a tempo indeterminato, il progetto prevede che a partire dall'inizio del terzo anno la protezione della stabilit\u00e0 incominci ad arricchirsi con l'obbligo per il datore di lavoro, in caso di licenziamento non motivato da colpa del lavoratore, di aggiungere all'indennit\u00e0 di licenziamento l'offerta al lavoratore di un contratto di ricollocazione, che preveda: a) un trattamento complementare di disoccupazione; b) un servizio di assistenza intensiva nella ricerca della nuova occupazione, erogato da un'agenzia specializzata (outplacement); c) l'affiancamento al lavoratore di un tutor designato dall'agenzia stessa, che lo guidi nella ricerca e riqualificazione, ma anche ne controlli la disponibilit\u00e0 effettiva; d) la riduzione e poi interruzione del sostegno del reddito nel caso di rifiuto ingiustificato da parte del lavoratore di una iniziativa di riqualificazione o di una occasione di lavoro. Per il caso di licenziamento disciplinare il progetto attribuisce al giudice la scelta, in considerazione delle circostanze e del grado di colpa del lavoratore, tra conferma del licenziamento, condanna del datore al solo risarcimento del danno, condanna del datore alla reintegrazione nel posto di lavoro; ma, in quest'ultimo caso, attribuisce a entrambe le parti l'opzione per la sostituzione della reintegrazione con un indennizzo. La reintegrazione senza opzione del datore per l'indennizzo \u00e8 invece prevista per il caso di licenziamento di cui il giudice accerti un motivo illecito determinante: discriminazione o rappresaglia. Il progetto di riforma si propone di attuare in Italia i principi della flexicurity, che l'Unione Europea pone da tempo al centro delle raccomandazioni rivolte agli Stati membri in questa materia.\nI critici obiettano che con questa riforma diventa inconsistente l'applicazione della tutela reale contro i licenziamenti disciplinari, discriminatori, di rappresaglia, potendo il datore interrompere in ogni caso il rapporto di lavoro con una diversa motivazione economico-organizzativa, non opponibile davanti al giudice. La risposta del proponente \u00e8 che il progetto non limita in alcun modo il controllo giudiziale circa il denunciato motivo disciplinare o di rappresaglia; e, in caso di accertamento positivo da parte del giudice, prevede la reintegrazione nel posto di lavoro senza facolt\u00e0 di opzione del datore di lavoro per l'indennizzo.\nUna seconda obiezione riguarda l'assenza di filtri ai licenziamenti collettivi. In particolare, con la trasformazione del licenziamento collettivo in licenziamento individuale plurimo per motivi economico-organizzativi, vengono meno gli obblighi di informativa e consultazione sindacale. La replica del proponente \u00e8 che, laddove il numero dei lavoratori licenziati sia superiore a 4 nell'arco di 120 giorni (definizione di \"licenziamento collettivo\" contenuta nella direttiva europea applicabile alla materia), il datore \u00e8 comunque tenuto al preventivo esperimento delle procedure di informazione ed esame congiunto in sede sindacale ed eventualmente anche in sede amministrativa, che il diritto europeo impone.\nIchino sostiene che con questa riforma dei licenziamenti si realizzerebbe una sostanziale eguaglianza di opportunit\u00e0 per tutti i lavoratori che accedono al tessuto produttivo, con superamento dell'attuale dualismo caratteristico del mercato del lavoro italiano.\nIchino sostiene anche lo spostamento del baricentro della contrattazione collettiva dagli accordi nazionali alla contrattazione di secondo livello nelle aziende e in particolare la derogabilit\u00e0 dei contratti di livello superiore da parte di quelli stipulati a un livello pi\u00f9 vicino al luogo di lavoro, purch\u00e9 stipulati da una coalizione sindacale rappresentativa dalla maggioranza dei lavoratori interessati e operante in almeno quattro regioni italiane.\nTra il 2006 e il 2008 Pietro Ichino \u00e8 stato protagonista di una forte iniziativa volta a correggere le inefficienze delle amministrazioni pubbliche italiane, centrata sugli obbiettivi della trasparenza totale (accessibilit\u00e0 in rete di tutti i dati relativi al funzionamento di ciascuna amministrazione), attivazione di nuclei di valutazione indipendenti in tutti i comparti, introduzione della cultura della misurazione e valutazione, applicazione del metodo del \"benchmarking\" comparativo per premiare le strutture pi\u00f9 efficienti e produttive e costringere le altre a riallinearsi. Su questa linea alla fine del 2006 \u00e8 stato presentato, in entrambi i rami del Parlamento, un progetto di legge, sul quale era stata raggiunta una parziale convergenza tra maggioranza e opposizione, prima dello scioglimento delle Camere. Su questa stessa linea ha predisposto, su incarico del Presidente della Regione Lazio, un progetto articolato in quattro esperimenti pilota, che lo stesso allora Presidente Piero Marrazzo ha presentato il 4 febbraio 2008. Ancora su questa linea si colloca un ulteriore disegno di legge, aggiornato e integrato rispetto al precedente, presentato il 5 giugno 2008 da Ichino come primo firmatario, con le firme della presidenza del Gruppo PD del Senato e del coordinatore del Governo ombra Enrico Morando, in materia di trasparenza e valutazione nelle amministrazioni pubbliche.\nIchino \u00e8 inoltre vicino alle posizioni No Cav, per la difesa delle Alpi Apuane. "}
{"id": "1800030", "revid": "1652635", "url": "https://it.wikipedia.org/wiki?curid=1800030", "title": "Holes - Buchi nel deserto", "text": "Holes - Buchi nel deserto (\"Holes\") \u00e8 un film del 2003 diretto da Andrew Davis e tratto dal best seller per ragazzi \"Buchi nel deserto\" scritto da Louis Sachar, autore anche della sceneggiatura e interprete di un ruolo minore.\nIl film \u00e8 dedicato alla memoria dell'attore Scott Plank, deceduto a soli 43 anni il 24 ottobre 2002 a causa delle ferite riportate in seguito a un incidente stradale, pochi mesi prima che il film fosse distribuito.\nTrama.\nL'adolescente Stanley Yelnats IV \u00e8 l'ultimo discendente di una famiglia che, trasferitasi dall'Europa negli Stati Uniti d'America verso la fine dell'Ottocento, pare essere colpita da una misteriosa maledizione che si accanisce sui suoi membri maschi da almeno tre generazioni. Accusato ingiustamente di avere rubato un paio di scarpette che una star del baseball, Clyde Livingston, aveva donato per un'asta di beneficenza in favore di un orfanotrofio, Stanley viene mandato a scontare la pena di 18 mesi in un centro di rieducazione minorile denominato \"Campo Lago Verde\". In realt\u00e0, a dispetto del suo nome, si tratta a tutti gli effetti di un campo di lavori forzati situato in pieno deserto e gestito da Louise Walker, una temutissima direttrice spalleggiata da un burbero sorvegliante che tutti chiamano Mio Signore e da un improbabile sedicente psicologo, il dottor Pendanski. Qui i ragazzi (che tra loro si chiamano con dei soprannomi) vengono obbligati a scavare quotidianamente e per molte ore delle buche, a detta di Mio Signore \u00abper rafforzare il carattere\u00bb; se uno di loro trova qualcosa considerato interessante, guadagna un giorno di riposo.\nLa sfortuna che colpisce la famiglia Yelnats \u00e8 iniziata per colpa del trisavolo Elya, originario di un piccolo paese lettone: innamorato della figlia di un contadino, gi\u00e0 promessa a un uomo rozzo che ha dato in dote un maiale, chiese consiglio alla chiromante Madame Zeroni. Dopo avergli suggerito vanamente di andare in America, dove abita suo figlio, e lasciar perdere la ragazza e suo padre (considerati troppo stupidi), lei gli disse di portare un piccolo maialino a un ruscello di montagna, fargli bere l'acqua e allo stesso tempo cantare un ritornello: l'animale sarebbe diventato ogni giorno pi\u00f9 grasso, ed Elya ogni giorno pi\u00f9 forte; inoltre Madame Zeroni lo avvert\u00ec che, se dopo aver consegnato il maiale non avesse portato anche lei a bere al ruscello, lui e la sua discendenza sarebbero stati colpiti da una maledizione. Tuttavia, la stupidit\u00e0 che la ragazza dimostr\u00f2 deluse Elya che, arrabbiato, part\u00ec subito per l'America, dimenticandosi la promessa fatta a Madame Zeroni.\nDopo che viene trovato un tubo dorato di rossetto con incisa la sigla K.B., al campo arriva la direttrice in persona, soddisfatta dalla scoperta. Quando Stanley si assume la colpa per il furto di un sacchetto di semi di girasole, Mio Signore lo porta dalla direttrice; quest'ultima mostra a Stanley uno smalto preparato da lei stessa (il cui ingrediente \"segreto\" \u00e8 veleno di serpente), graffia Mio Signore poich\u00e9 infastidita per essere stata disturbata per una questione non di suo interesse, e rimanda Stanley al lavoro. Stanley confida al taciturno Zero (il cui vero nome \u00e8 Hector Zeroni) di pensare che la sigla K.B. sia riferita a Katherine \"Kissin' Kate\" Barlow, una fuorilegge di cui ha visto alcuni manifesti e ritagli di giornale nell'alloggio di Louise; nei giorni seguenti, Stanley insegna a Hector a leggere, e lui gli racconta del suo difficile passato da senzatetto. In seguito all'ennesima provocazione di Pendanski, Hector lo colpisce in testa con una pala per poi scappare; dunque Louise decide di lasciarlo perdere e impone che sia distrutta tutta la sua documentazione, anche se Pendanski \u00e8 convinto che nessuno chieder\u00e0 di lui, dato che quando \u00e8 stato trovato non aveva familiari.\nUn giorno, grazie a un diversivo creato dagli altri ragazzi, anche Stanley riesce a scappare e trova Hector sotto una barca abbandonata (chiamata \"Mary Lou\"), dove si \u00e8 nutrito con dei barattoli di pesche sciroppate, che lui chiama \"sploosh\". I due trovano una montagna chiamata Pollice di Dio, in cui Stanley racconta che suo bisnonno trov\u00f2 rifugio per alcune settimane dopo essere stato rapinato da Katherine; Hector si sente male, cos\u00ec Stanley lo porta sulle sue spalle fino a un campo di cipolle dove scorre un ruscello. In un momento di tranquillit\u00e0, Stanley si mette a cantare la canzone che Madame Zeroni aveva suggerito a Elya; contemporaneamente suo padre, che fino ad allora aveva tentato di inventare un deodorante per eliminare la puzza dei piedi, riesce finalmente a creare la formula. La maledizione \u00e8 spezzata. La mattina successiva, Hector confessa a Stanley di aver rubato lui le scarpe che l'hanno fatto finire in prigione: non credeva che fossero famose, ma quando sent\u00ec le sirene della polizia le gett\u00f2 da un ponte e finirono addosso a Stanley; il giorno dopo venne comunque arrestato per aver tentato di rubare un paio di scarpe da un negozio. Quella notte Stanley, sentendosi particolarmente fortunato, propone a Hector di scavare un'ultima buca.\nUna serie di flashback alternati nel corso del film svelano come tutto \u00e8 iniziato. Nell'Ottocento, Lago Verde era una fiorente cittadina lacustre nella quale Katherine Barlow faceva l'insegnante. Ella veniva corteggiata dal ricco e sgradevole Charles \"Trout\" Walker, figlio di un proprietario terriero, che per\u00f2 Katherine disprezzava; infatti lei era innamorata, ricambiata, del giovane afroamericano Sam, coltivatore di cipolle. Una notte Trout (dopo averli visti baciarsi) e alcuni cittadini appiccarono fuoco alla scuola, poi uccisero Sam e la sua asina, Mary Lou. Distrutta dal dolore, Katherine uccise lo sceriffo (il quale aveva ignorato le sue richieste di aiuto, ordinandole invece di baciarlo) e divenne una fuorilegge che baciava tutte le sue vittime dopo averle uccise; a un certo punto si imbatt\u00e9 in Stanley Yelnats I, figlio di Elya, rubandogli il suo forziere. Molti anni dopo Katherine, dopo aver avuto un'allucinazione di Sam, venne rintracciata da Trout e sua moglie Linda Miller (ex studentessa di Katherine), ormai in bancarotta, che le ordinarono di consegnargli il bottino; Katherine rifiut\u00f2 e ignor\u00f2 le loro minacce, affermando di desiderare la morte da molto tempo, poi disse che i loro discendenti avrebbero scavato per i prossimi cento anni senza trovare mai niente; infine afferr\u00f2 una lucertola velenosa e si fece mordere, lasciandosi morire.\nStanley e Hector tornano al campo e scavano nella buca in cui Stanley aveva trovato il rossetto scoprendo un forziere, poco prima di essere scoperti da Louise, Mio Signore e Pendanski. Louise ripensa a quando suo nonno, Trout, la obbligava a scavare con lui nel campo, proprio come ora lei sta facendo con i ragazzi. Gli adulti non sono in grado di sottrarre il bottino a Stanley e Hector dato che la buca \u00e8 piena di lucertole (che non attaccano i ragazzi a causa delle cipolle che hanno mangiato), quindi decidono di aspettare la mattina, quando le lucertole si ritireranno all'ombra. Per\u00f2 la mattina arrivano sia l'avvocato generale che Carla Morengo, l'avvocato di Stanley, accompagnati da agenti di polizia; si scopre che il forziere apparteneva al suo bisnonno prima che venisse rubato da Katherine, anche perch\u00e9 vi \u00e8 inciso proprio il suo nome. Louise, Pendanski (che non \u00e8 un vero psicologo) e Mio Signore (il cui vero nome \u00e8 Marion Sevillo, che ha violato la libert\u00e0 condizionata portando una pistola) vengono arrestati, mentre Stanley e Hector vengono rilasciati. Per la prima volta dopo oltre cento anni, piove su Lago Verde.\nFinalmente la famiglia Yelnats si riappropria del forziere, che contiene gioielli, atti e cambiali che valgono milioni di dollari. Stanley propone di dividere il patrimonio a met\u00e0 con Hector; grazie ai soldi ottenuti, Hector assume una squadra di investigatori privati per trovare sua madre, scoprendo che anche lei lo stava cercando. Campo Lago Verde viene chiuso e i ragazzi vengono affidati a dei veri assistenti sociali; il luogo riaprir\u00e0 presto come campeggio estivo. Le famiglie di Stanley e Hector (diventati vicini di casa), i loro amici, Clyde Livingston e sua moglie osservano uno spot televisivo in cui Clyde pubblicizza \"Sploosh!\", lo spray deodorante prodotto dalla loro azienda, la K.B. Industries.\nDistribuzione.\nIl film \u00e8 stato distribuito in madrepatria dal 18 aprile 2003, mentre in Italia \u00e8 stato distribuito dal 15 agosto, con l'adattamento dei dialoghi di Manuela Marianetti e la direzione del doppiaggio di Leslie La Penna per Royfilm.\nAccoglienza.\nCritica.\nIl film \u00e8 stato accolto favorevolmente da parte della critica cinematografica. Su Rotten Tomatoes detiene un'approvazione professionale del 78% con un voto medio di 7/10 basato su 139 recensioni, mentre il consenso del pubblico \u00e8 del 76% con un punteggio di 3,82/5 basato su 211\u00a0945 recensioni. Su Metacritic ha ricevuto una valutazione professionale di 71/100 basata su 28 recensioni, e dal pubblico un punteggio di 7,8/10 basato su 143 recensioni. Roger Ebert ha assegnato al film il punteggio di 3,5 stelle su 4, apprezzandone soprattutto l'introspezione, la regia, la fotografia e le interpretazioni.\nIncassi.\nIl film ha incassato a fronte di un budget di circa ."}
{"id": "1800041", "revid": "818367", "url": "https://it.wikipedia.org/wiki?curid=1800041", "title": "Tringa nebularia", "text": "La pantana comune (Tringa nebularia, Gunnerus 1767) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Tringa nebularia\" ha due sottospecie:\nDistribuzione e habitat.\nQuesto uccello vive in tutta Africa, Asia e Europa, in Australia, Nuova Zelanda e Papua Nuova Guinea, in Alaska, Qu\u00e9bec e Terranova. \u00c8 di passo in Islanda, Micronesia, Nuova Caledonia, Porto Rico, Barbados e Bermuda."}
{"id": "1800044", "revid": "125268802", "url": "https://it.wikipedia.org/wiki?curid=1800044", "title": "Gianni De Gennaro", "text": "Ex capo della polizia durante il G8 di Genova, \u00e8 stato sottosegretario di Stato alla Presidenza del Consiglio dei ministri del governo Monti. Dal 2013 al 2020 \u00e8 stato presidente dell'azienda Leonardo (ex Finmeccanica).\nBiografia.\nSi \u00e8 laureato in giurisprudenza presso l'Universit\u00e0 degli Studi di Roma \"La Sapienza\".\nFunzionario di polizia.\nQuindi si arruola in polizia nel 1973, con il primo incarico, col grado di commissario, presso la questura di Alessandria. In seguito viene trasferito a Roma, alla sezione narcotici della Squadra mobile. \u00c8 stato promosso per meriti straordinari nel 1980 a vice questore aggiunto per aver posto fine, con irruzione solitaria e un conflitto a fuoco, al sequestro di trenta persone all'interno dell'ambasciata belga a Roma.Nel 1981 dirige la sezione della Criminalpol del Lazio e nel 1984 il \"Nucleo centrale anticrimine\".\nDurante la sua carriera ha collaborato anche con Giovanni Falcone, svolgendo varie indagini anche a livello internazionale nella lotta a Cosa nostra. Nel 1984 si occup\u00f2 dell'estradizione dal Brasile di Tommaso Buscetta che si convinse al pentitismo nei colloqui avuti con De Gennaro durante il viaggio aereo di rientro in Italia. Il suo nome \u00e8 legato alle indagini che portarono, nel 1990, alla liberazione della bambina Patrizia Tacchella, e per le indagini e per l'irruzione, da lui guidata e condotta a mano armata, in una casa di Colonia, per l'arresto di due ricercati per l'omicidio di Rosario Livatino.\nAl pari di Giovanni Falcone, e altre figure di spicco dell'antimafia, il suo nome fu bersaglio delle diffamazioni della vicenda del \"corvo\" al Palazzo di Giustizia di Palermo.\nDirigente di polizia.\n\u00c8 stato, a fine 1989, il primo direttore del Servizio centrale operativo e nel 1990 viene promosso di nuovo, al grado di dirigente superiore, per meriti straordinari maturati per la \"conclusione di una serie di importanti operazioni di rilievo internazionale contro la mafia siciliana\" , passando a fine 1990 alla Direzione Investigativa Antimafia come vice direttore. Nell'aprile 1993 ha assunto l'incarico di direttore della DIA e nel 1994 \u00e8 stato nominato prefetto e vice capo della Polizia. \nIl 19 dicembre 1997 il Consiglio dei ministri gli affida l'incarico di vice capo della Polizia vicario.\nIl 26 maggio 2000, il governo Amato II nomina Gianni De Gennaro capo della polizia - direttore generale della pubblica sicurezza. De Gennaro \u00e8 a capo della polizia durante il G8 di Genova dei 2001 e i fatti della scuola Diaz,\nper i quali la Corte europea dei diritti dell'uomo ha nel 2015 e 2017 condannato l'Italia per non avere prevenuto e punito la tortura da parte delle forze dell'ordine. De Gennaro fu assolto in Cassazione per il reato di induzione a falsa testimonianza.\nIl 2 luglio 2007 gli succede a capo della polizia - direttore generale della pubblica sicurezza Antonio Manganelli, gi\u00e0 suo vice, mentre De Gennaro diventa capo di gabinetto del Ministero dell'interno. \nDall'11 gennaio al 26 maggio 2008 riveste anche l'incarico di commissario straordinario per la crisi dei rifiuti in Campania.\nNei servizi.\nIl 23 maggio 2008, il Comitato interministeriale per la sicurezza della Repubblica sceglie l'ex poliziotto per l'incarico di direttore del Dipartimento delle informazioni per la sicurezza.\nSottosegretario alla Presidenza.\nL'11 maggio 2012, il governo Monti designa Gianni De Gennaro per la carica di sottosegretario di Stato alla Presidenza, assegnandogli il 14 la delega alle informazioni per la sicurezza della Repubblica. L'ex-poliziotto ricopre tale carica fino al 28 aprile 2013, data in cui il governo tecnico cessa definitivamente di esistere.\nAltri incarichi.\nIl 3 luglio 2013, il governo Letta lo designa per il ruolo di presidente di Finmeccanica (azienda del settore difesa a partecipazione statale successivamente ridenominata Leonardo). \nContro l'opportunit\u00e0 che De Gennaro copra la presidenza di Finmeccanica/Leonardo, in seguito alle sentenze della Corte europea dei diritti dell'uomo di Strasburgo per i fatti della scuola Diaz, quando De Gennaro era a capo della polizia durante il G8 di Genova, si sono espressi vari politici, tra cui il presidente del Partito Democratico Matteo Orfini, che ha definito la situazione \"vergognosa\", oltre ad esponenti del MoVimento 5 Stelle e di Sinistra Ecologia Libert\u00e0.\nQuesto incarico gli viene confermato dal consiglio di amministrazione della societ\u00e0 il 15 maggio 2014 e poi nuovamente il 16 maggio 2017, quando gli viene inoltre assegnata la sovrintendenza all\u2019attuazione delle regole di governo societario con riguardo all\u2019integrit\u00e0 dei comportamenti aziendali e al contrasto alla corruzione\nTermina il mandato nel maggio 2020.\nDal 2013 \u00e8 presidente del Centro Studi Americani.\nProcedimenti giudiziari.\nIrruzione alla scuola Diaz.\nNell'aprile 2008 viene richiesto il rinvio a giudizio per De Gennaro per istigazione alla falsa testimonianza nelle indagini inerenti ai fatti del G8 di Genova e in particolare i fatti della scuola Diaz. Il 1\u00ba luglio 2009 il pm chiede che gli siano attribuiti due anni di reclusione per istigazione alla falsa testimonianza, cio\u00e8 per pressioni sull'ex questore affinch\u00e9 dichiarasse il falso sugli eventi alla scuola Diaz durante il G8 di Genova, per cui in aprile dell'anno prima era stato chiesto il rinvio.\nL'8 ottobre 2009 nella sentenza di 1\u00ba grado, De Gennaro viene assolto. Il 17 giugno 2010 De Gennaro viene condannato in appello ad un anno e quattro mesi di reclusione per istigazione alla falsa testimonianza nei confronti dell'ex questore di Genova Francesco Colucci nel processo per l'irruzione alla Diaz del G8 nel 2001. Il 23 novembre 2011 viene infine assolto in quanto \"non c'erano prove sufficienti di colpevolezza\".\nIl 10 dicembre 2012 l'ex questore di Genova Francesco Colucci \u00e8 per\u00f2 condannato a due anni e otto mesi per falsa testimonianza in favore di De Gennaro, lasciando quindi diverse incongruenze circa il ruolo e le accuse rivolte a De Gennaro.\nNell'aprile del 2015 la corte europea dei diritti umani accoglie un ricorso presentato da Arnaldo Cestaro, vittima del pestaggio all'epoca sessantaduenne e condanna cos\u00ec l'Italia per il reato di tortura data la violazione dell'art.3 della costituzione. La sentenza unanime dichiara inoltre che il sistema normativo italiano risulta essere non adeguato per quanto riguarda sanzioni contro gli atti di tortura evidenziando cos\u00ec gli aspetti poco lineari dell'intera vicenda giudiziaria fino ad allora occorsa."}
{"id": "1800048", "revid": "2121138", "url": "https://it.wikipedia.org/wiki?curid=1800048", "title": "Miniere di Pazzano", "text": "Le miniere di Pazzano sono tutte quelle miniere aperte che si trovano nel territorio del comune di Pazzano in Calabria utilizzate in passato soprattutto per l'estrazione di minerali ferrosi, tra i quali anche la pirite.\nAttualmente le miniere sono tutte chiuse e le poche rimaste ancora visibili fanno parte dell'Ecomuseo delle ferriere e fonderie di Calabria.\nStoria.\nEt\u00e0 antica.\nFin dal tempo dei greci furono aperte miniere per l'estrazione dell'argento e altri minerali.\nSi \u00e8 a conoscenza che l'antica citt\u00e0 greca di Kaulon, nella vallata dello Stilaro, avesse una zecca in virt\u00f9 del possedimento di miniere nell'entroterra per produrre gli Stateri \"incusi\" in argento.\nA testimonianza di ci\u00f2 anche la localit\u00e0 nominata \"Argentera\".\nAnche i Romani sfruttarono le miniere nell'area di Pazzano e di tutta la vallata, come testimonia la presenza di una colonia penale per i \"damnata ad metalla\" e da dove potrebbe aver origine anche il nome di Pazzano.\nBasso Medioevo.\nIn un documento del 1333, durante il regno di Roberto d'Angi\u00f2 si fa cenno alle gallerie minerarie di Monte Stella e di una ferriera di propriet\u00e0 della Certosa di Serra San Bruno ubicata nell'area di Pazzano.\nLe miniere e le ferriere sono gestite da \"Arrendatari\" che le sfruttano per conto del Re e della Certosa, pagandoli in manufatti e denaro.\nL'attivit\u00e0 industriale sarebbe fiorita fino al 1450 quando il ferro viene importato direttamente dalla Toscana.\nTra Cinquecento e Seicento.\nNel 1520 la ferriera risulta inattiva e le miniere di Pazzano quasi abbandonate che fornivano il poco materiale alle ferriere di Campoli, Trentatar\u00ec, Castel Vetere (Oggi Caulonia), Spadola e Furno.\nNel 1523 L'imperatore Carlo V decide di regalare al suo scudiero Cesare Fieramosca le miniere e i forni fusori e tre anni dopo anche i boschi della zona.\nDal 1527 le concessioni ritornano al Regio Demanio\nTra Settecento e Ottocento.\nQuando nacque il complesso siderurgico dell'Assi e poi il polo siderurgico di Mongiana alla fine del Settecento si sfruttavano anche le miniere di Pazzano.\nDel 1742 si ha notizia dell'esistenza a Pazzano anche della \"regia fornace\" e cio\u00e8 di una fabbrica di cannoni.\nAlla fine dell'Ottocento, dopo l'abbandono da parte di Achille Fazzari delle attivit\u00e0 siderurgiche legate a Mongiana, anche le miniere di Pazzano perdono di importanza.\nIl Novecento.\nDopo il periodo di abbandono di attivit\u00e0 di estrazione mineraria e siderurgica, nel 1916 la societ\u00e0 Ilva riprende i lavori nel comune di Pazzano per due gallerie, con i permessi di scavo ottenuti dagli eredi di Fazzari. Questi lavori vengono tuttavia interrotti dal tribunale di Gerace Marina, che attribuiva al demanio del comune di Pazzano i diritti di estrazione mineraria, in quanto scadute le concessioni di Fazzari. Di conseguenza, la societ\u00e0 ricerca e apre nuove miniere nei comuni di Stilo e Placanica. Nel frattempo il comune di Pazzano concede a un certo Alessandro Casini il diritto di estrazione mineraria su tutto il territorio di Pazzano con una delibera comunale dell'8 marzo 1917. Successivamente il diritto gli fu esteso a 30 anni.\nIl 5 luglio 1920 nasce a Genova la \"Societ\u00e0 Anonima Miniere di Pazzano\" con a.d. Adolfo Senigallia e Giulio Fiorello e vennero riaperte a Pazzano numerose miniere per l'estrazione di pirite e argento e sul monte Campanaro di galena: la galleria Italia e la Piave (ex Umbertello) su Monte Stella, la miniera Regina, Noceto e Scolo sul monte Consolino, la miniera Trieste, sul monte Mammicomito in localit\u00e0 Campanaro nella frazione di Pietra la miniera Colle di Banno.\nNel 1921 la societ\u00e0 abbandona per\u00f2 i lavori e li cede in subappalto alla Montecatini, ma il comune di Pazzano non accetta. Nel frattempo gi\u00e0 dal 1920 il segretario comunale Salvatore Zannino aveva costituito il Sindacato miniere di Pazzano, che riprende le attivit\u00e0 nel 1921, ma mancando finanziatori i lavori cessano nel 1923.\nL'estrazione di pirite riprende l'anno successivo nuovamente con la Montecatini, la quale invia il materiale per la lavoraziona a Crotone, in Sicilia e in Puglia. Nel 1929 conclude per\u00f2 tutte le attivit\u00e0.\nXXI secolo.\nNel 2008 \u00e8 stato presentato un progetto dal comune di Pazzano per il recupero e la valorizzazione delle miniere.\nSi ha intenzione di sistemare per visita turistica, con anche la creazione di percorsi e sentieri, le miniere Regina, Regina ribasso, Italia, Piave, Umberto I, miniera Melichicchi con la casa dei minatori e la cappella dei minatori.\nQuesto lavoro si inserisce nel progetto del Parco geo-archeologico minerario di Pazzano.\nNel 2016 l'opera \u00e8 rimasta ancora in fase progettuale."}
{"id": "1800051", "revid": "486946", "url": "https://it.wikipedia.org/wiki?curid=1800051", "title": "Palazzo Cosimini", "text": ""}
{"id": "1800052", "revid": "767487", "url": "https://it.wikipedia.org/wiki?curid=1800052", "title": "Shinobi (film)", "text": "Shinobi \u00e8 un film del 2005 diretto da Ten Shimoyama.\nLa storia del film \u00e8 un adattamento, ad opera di Kenya Hirata, del romanzo \"The Kouga Ninja Scrolls\" di Futaro Yamada, che racconta dello scontro fra i due clan di ninja Iga e Kuga, e dell'amore impossibile fra Koga Gennosuke e Oboro, appartenenti a clan differenti. Il tema musicale del film \"HEAVEN\", cantata da Ayumi Hamasaki \u00e8 stato un enorme successo internazionale. Il film ha vinto i riconoscimenti di \"miglior attore\" e \"migliore nuova attrice\" ai festival del 2006 \"Kinema Junpo Awards\" e \"Yokohama Festival\".\nPur ottenendo un enorme successo nei cinema giapponesi, il film \u00e8 non \u00e8 arrivato nei cinema degli altri paesi, ma soltanto in edizione home video. Negli Stati Uniti il film \u00e8 uscito nel 2007 per la Funimation Entertainment. In Italia il film \u00e8 stato pubblicato nello stesso anno su etichetta Dolmen Home Video, in edizione singolo e doppio disco.\nTrama.\n1614. I clan Koga ed Iga, dopo 400 anni di conflitti sono arrivati ad un lungo periodo di pace in seguito ad un editto imperiale, ed in seguito a ci\u00f2 hanno acquistato un potere ed una ricchezza senza precedenti. Per ridimensionare il potere dei due clan, lo sh\u014dgun Tokugawa Ieyasu convoca i leader dei due clan Danjo di Koga e Ogen di Iga, per farli combattere, con la scusa \"ufficiale\" di eleggere un proprio successore.\nCinque membri per ognuno dei due clan vengono scelti per ingaggiare una guerra all'ultimo sangue per la supremazia, sciogliendo definitivamente il trattato di pace. Tuttavia fra i due discendenti pi\u00f9 giovani dei due clan, Gennosuke di Koga e Oboro di Iga si era instaurata una tenera relazione, mantenuta per\u00f2 segreta agli altri membri della famiglia. Infatti nonostante il trattato di pace, antichi rancori e vecchie divergenze erano ancora molto sentite.\nLa guerra, voluta dallo shogun, porter\u00e0 morte e distruzione, e una insolubile sofferenza per i due amanti, che nel finale del film si vedranno costretti a confrontarsi l'uno contro l'altro. Gennosuke sceglier\u00e0 di non combattere contro l'amata Oboro, lasciandosi uccidere e permettendo al clan degli Iga di vincere. Nel frattempo, Tokugawa Ieyasu invier\u00e0 il proprio esercito a eliminare gli appartenenti superstiti del clan. Per soddisfare la speranza di Gennosuke di salvare il proprio clan, Oboro implorr\u00e0 Tokugawa Ieyasu di fermare la carneficina. Come pegno della propria sincerit\u00e0 Oboro si render\u00e0 cieca, rinunciando alla propria arma pi\u00f9 potente: la vista.\nCommosso da Oboro, Ieyasu ritirer\u00e0 le proprie armate, lasciando che i ninja superstiti del villaggio continuino a vivere pacificamente.\nI 10 Shinobi.\nK\u014dga.\nLeader del clan, \u00e8 un guerriero carismatico ma allo stesso tempo non \u00e8 bramoso di combattere come molti altri shinobi. Abile e velocissimo spadaccino, la sua tecnica \u00e8 una forma di ipnotismo visivo che impone il suicidio al suo avversario che lo sta attaccando.\nMaestro di combattimento di Gennosuke, Muroga possiede la medesima tecnica di ipnosi, ma non riesce a controllarla, rischiando di uccidere anche i propri compagni: proprio per questo tiene costantemente gli occhi chiusi, ed ha imparato ad orientarsi senza la vista. Riesce a percepire eventi posti a notevole distanza. Il personaggio del film \u00e8 parecchio differente rispetto alla rappresentazione del manga e dell'anime.\nIl pi\u00f9 dedito al combattimento del clan, Chikuma \u00e8 agilissimo nello spostarsi tra alberi e piattaforme ed \u00e8 munito di armi da lancio e di un paio di kama.\nLa donna-guerriero del clan. Ogni giorno assume una piccola quantit\u00e0 di veleno, rendendo cos\u00ec il suo bacio letale; inoltre \u00e8 abile nel sedurre i nemici. Non accetta la relazione tra Gennosuke e Oboro.\nLa sua abilit\u00e0 \u00e8 quella di riuscire a modificare il proprio volto, riproducendo alla perfezione un altro volto che precedentemente ha tastato di mano; proprio per questo \u00e8 un abile impostore, anche se non \u00e8 abilissimo nelle tecniche di combattimento.\nIga.\nLeader del clan, \u00e8 una bella ragazza, tentata dall'avere una relazione con Gennosuke, capo del clan rivale K\u014dga. Come Gennosuke, anche lei nasconde la sua migliore tecnica negli occhi: la sua vista manda una pulsazione invalidante al corpo del nemico che muore letteralmente mutilato; per il resto non \u00e8 abile nel combattimento. Scoprir\u00e0, nel suo ultimo combattimento contro Gennosuke, che sia la sua tecnica che quella di Gennosuke non hanno effetto tra di loro.\nGuerriero carismatico ma allo stesso tempo infimo, Yakushiji possiede la dote di riuscire a rigenerare qualsiasi parte del proprio corpo, risultando immortale dai colpi delle armi bianche.\nShinobi molto votato al combattimento, Yashamaru veste un kimono scuro con maniche lunghissime che utilizza per combattere; la sua vera arma sono dei numerosi fili sottilissimi con i quali immobilizza e strangola i nemici.\nBestiale guerriero molto istintivo, \u00e8 armato con degli artigli di metallo ed utilizza gli alberi per spostarsi in salto.\nGiovane ragazzina non di certo votata al combattimento, riesce a manovrare degli sciami di farfalle per distrarre il nemico."}
{"id": "1800056", "revid": "36426", "url": "https://it.wikipedia.org/wiki?curid=1800056", "title": "Forte Sommo Alto", "text": "Il forte Sommo Alto (in ted. \"Zwischenwerk Sommo\") \u00e8 una fortificazione militare, situata a 4\u00a0km da Folgaria ad un'altitudine di 1.613 m slm, presso il passo Coe (1.550 m), in provincia di Trento. Il forte appartiene allo \"sbarramento Folgaria\" del grande sistema di fortificazioni austriache al confine italiano.\nStoria.\nIl forte fu progettato dal Capitano dello Stato Maggiore del genio Sch\u00f6nherr e fu costruito tra gli anni 1911-1914, con un costo di 982.000 corone austriache (armamento escluso), con la principale funzione di fungere da collegamento tra il forte Sebastiano (o forte Cherle) e il forte Dosso del Sommo (o forte di Serrada), ma anche per tener sotto controllo il passo Coe.\nIl forte ebbe la sua principale funzione durante il conflitto nel maggio 1916 (\"Battaglia degli Altipiani\" o \"Offensiva di Primavera\" o \"Strafexpedition\"), quando fu utilizzato per appoggiare l'avanzata austriaca, bombardando monte Maronia e Costa d'Agra. Nonostante il forte sia stato sporadicamente colpito dall'artiglieria, non sub\u00ec mai veri e propri attacchi da parte delle fanterie italiane, e in prossimit\u00e0 della ritirata, nel novembre 1918, il forte apr\u00ec il fuoco contro le linee nemiche fino all'esaurimento delle munizioni.\nComandante del forte fu il capitano Rudolf Kalifius, con una guarnigione di 6 ufficiali e 162 uomini di truppa.\nCon il Decreto Regio n. 1882 del 12 agosto 1927 il forte fu radiato dalle opere militari per poterne recuperare il ferro. \nIl 1\u00ba gennaio 1932 il forte fu dato in concessione al comune di Folgaria per 29 anni (con un canone mensile di 150 lire), e successivamente venduto dal demanio militare al comune di Folgaria, dove con l'aiuto degli alpini \u00e8 stato possibile risistemarlo e aprirlo al pubblico.\nDescrizione.\nLe pareti del forte avevano uno spessore di 2,80 metri, che furono poi aumentati durante la guerra a 3,80 metri.\nIl forte \u00e8 disposto su tre piani di cui uno solo si trova in superficie, era dotato di tre cupole, due delle quali girevoli armate con cannoni da 105\u00a0mm, e l'altra con funzione di osservatorio girevole armato con mitragliatrice. Oltre alle tre cupole il forte comprendeva quattro postazioni corazzate avanzate (18 postazioni di mitragliatrice), che si potevano raggiungere attraverso un sistema di gallerie, una delle quali lunga 170 metri. Il forte non disponeva di un vero fossato di gola, ma aveva una postazione per MG posta a sinistra dell'ingresso, che poteva battere tutto il terreno di gola. Un'altra postazione per MG posta in casamatta corazzata, poteva coprire il terreno del declivio verso Folgaria. Inoltre il terreno circostante era coperto da una fitta rete di trincee, reticolati e campi minati che circondavano la fortezza.\nAll'interno del forte \u00e8 possibile percorrere in discesa una galleria che dopo circa 200 gradini sbuca all'aria aperta; era l'ingresso di sicurezza e fu scavata durante il primo anno di guerra e terminata nell'estate 1916.\nL'approvvigionamento idrico del forte era garantito da due cisterne da 380 ettolitri l'una, alimentate da un acquedotto attraverso un apparato di pompaggio.\nPer comunicare con i forti vicini (forte Sebastiano e il forte Dosso del Sommo) oltre alle normali linee telefoniche si usava un metodo di segnalazione ottica a codice Morse, ma con codifica modificata."}
{"id": "1800057", "revid": "818367", "url": "https://it.wikipedia.org/wiki?curid=1800057", "title": "Tringa ochropus", "text": "Il piro-piro culbianco (Tringa ochropus, Linnaeus 1758) \u00e8 un uccello della famiglia degli Scolopacidae dell'ordine dei Charadriiformes. \u00c8 lungo circa 23 cm., con becco breve (cm. 3,3-3,5), con sovraccoda bianco candido e penne ascellari bruno cupe, striate di bianco. Tutte le rachidi delle remiganti sono scure, con timoniere bianche nella met\u00e0 basale, con 3-4 fasce trasversali nere. il piumaggio presenta variazioni primaverili, con macchiettature biancastre dorsali.\nSistematica.\n\"Tringa ochropus\" non ha sottospecie, \u00e8 monotipica.\nDistribuzione e habitat.\nQuesto uccello vive in tutta l'Africa, l'Asia e l'Europa, e in Alaska. \u00c8 accidentale sulle isole africane (Seychelles, Madagascar, Sant'Elena, etc.), in Botswana e nel Sahara Occidentale, in Australia, Islanda e sulle Isole F\u00e6r \u00d8er."}
{"id": "1800058", "revid": "15756", "url": "https://it.wikipedia.org/wiki?curid=1800058", "title": "Tranvia Valdarnese", "text": "La tranvia Valdarnese, inaugurata il 24 gennaio 1914, era una linea tranviaria elettrica extraurbana che, con 25 coppie di corse giornaliere, collegava tra loro le cittadine di Montevarchi, San Giovanni Valdarno, Terranuova Bracciolini e Levane.\nStoria.\nTra la fine del XIX secolo e l'inizio del XX, con la forte industrializzazione del Valdarno aretino, le attivit\u00e0 produttive (miniere, acciaierie) e manifatturiere (filande, cappellifici, vetrerie) dell'area richiedevano una sempre maggiore mobilit\u00e0 dei lavoratori e delle maestranze ma, a parte qualche rara bicicletta, l'unico modo di andare da una citt\u00e0 all'altra, in Valdarno, era per i pi\u00f9 quello di muoversi a piedi o, per chi poteva permetterselo, di prendere un calesse o una vettura di piazza.\nNel 1908 l'onorevole Arturo Luzzatto, deputato alla camera per il collegio di \"Montevarchi - S. Giovanni - Terranuova\" e proprietario delle ferriere sangiovannesi, propose la costruzione di un sistema di trasporto pubblico elettrico e su rotaia costituendo, nel medesimo anno, la Societ\u00e0 per la trazione elettrica del Valdarno superiore (STV), creata per l'interessamento del Luzzatto\nSebbene in apparenza la proposta sembrasse sensata essa trov\u00f2 l'opposizione di numerose consorterie locali e di parte del popolo, soprattutto quello di fede socialista, che dedic\u00f2 al politico-imprenditore anche una pasquinata: Infatti, nonostante una certa componente di conservatorismo e di chiusura al nuovo tipica delle genti della valle, gli oppositori al progetto avevano tutte le ragioni per contrastarlo. La tranvia, anche se utile e necessaria sia alle imprese che agli abitanti, pi\u00f9 che portare beneficio ai cittadini avrebbe soprattutto portato profitto agli industriali perch\u00e9, con denaro pubblico, binari e vagoni li avrebbero costruiti le fonderie di Luzzatto e l'energia elettrica sarebbe stata fornita dalla SMEV, la Societ\u00e0 Mineraria ed Elettrica del Valdarno, che proprio nel 1908, a seguito di uno sciopero di sessanta giorni dei minatori che chiedevano rialzi salariali e migliori condizioni di lavoro, non solo non aveva concesso nulla ma aveva anche licenziato, e non riassunto, tutti gli scioperanti.\nMa il progetto di Luzzatto trov\u00f2 favorevoli le amministrazioni comunali delle tre cittadine che nel 1909 approvarono la costruzione dell'opera e stanziarono i fondi per i lavori. Montevarchi contribu\u00ec subito per un totale di 2.200 lire. La concessione, della durata di 50 anni, fu affidata alla STV con Regio decreto n. 1046 del 26 maggio 1912; il sussidio annuo era stabilito in Lire 1.150.\nIn un primo momento avrebbe dovuto allacciarsi alla tranvia anche Figline Valdarno ma l'accordo in seguito salt\u00f2 e Luzzatto non fece poi molte pressioni visto che la citt\u00e0 comunque non rientrava nel suo collegio elettorale.\nL'inaugurazione ufficiale degli impianti ebbe luogo il 19 gennaio 1914.\nIl comprensorio ammontava allora a 30.000 abitanti ed il traffico, prevalentemente passeggeri, veniva svolto con corse ogni 30, 40 o 60 minuti, per un totale di oltre un milione di viaggiatori l'anno in conseguenza del movimento pendolare indotto dalla forte industrializzazione della zona, per arrivare nel 1920 a ben 1.355.151 passeggeri trasportati.\nIl declino della tranvia inizi\u00f2 in conseguenza della crisi economica del 1929 e della diffusione dell'autotrasporto che comport\u00f2 il 16 luglio 1934 la sostituzione del tratto Montevarchi-Levane con un autoservizio; il fenomeno \u00e8 da ricondursi soprattutto ad un generale orientamento non favorevole ai sistemi di trasporto a impianto fisso in quel periodo, che comport\u00f2 altres\u00ec l'arretramento del capolinea di San Giovanni alla zona sud dell'abitato, annullando dunque l'interscambio con la ferrovia.\nLa societ\u00e0 di gestione fu dichiarata fallita il 13 aprile 1935, pur sopravvivendo il servizio tranviario ancora per un paio d'anni; la concessione dei servizi automobilistici che lo sostituirono fu affidata alla SITA.\nCaratteristiche tecniche.\nLa linea aveva una lunghezza totale di 13,702\u00a0km.\nIl binario, a scartamento metrico, era armato con rotaie Vignoles da 21\u00a0kg/m lungo la provinciale e con rotaie Phoenix nei tratti di attraversamento urbano. La pendenza della linea, pressoch\u00e9 pianeggiante, aumentava tuttavia al 53 per mille in presenza della livelletta di accesso al ponte sull'Arno. Il raggio minimo di curvatura era pari a 19 m.\nLa trazione elettrica, con linea di contatto a sospensione trasversale, avveniva con alimentazione a 900 V in corrente continua fornita dagli impianti della Ferriera di San Giovanni, localit\u00e0 presso la quale era presente l'unica sottostazione di alimentazione della tranvia.\nIl deposito-officina della STV, ov'era presente anche la sede sociale della stessa, sorgeva a Montevarchi in via Fiorentina, poi via Ammiraglio Burzagli. Per il passaggio del tram in tale localit\u00e0 fu abbattuta la storica Porta Fiorentina. Lungo la linea erano presenti 7 punti d'incrocio per le vetture.\nA San Giovanni Valdarno il capolinea sorgeva di fronte alla stazione ferroviaria; da qui, imboccata l'attuale via Spartaco Lavagnini e parallelo alla ferrovia, il binario tranviario seguiva l'allora via provinciale Aretina, poi Strada statale 69 di Val d'Arno.\nIn una localit\u00e0 denominata appunto \"il Bivio\" o \"stazione per Terranuova\" partiva la diramazione di 3,013\u00a0km per Terranuova Bracciolini, che terminava in via Ricasoli, esercita con un unico convoglio tranviario in servizio a spola in coincidenza con le corse sulla direttrice principale; quest'ultima trovava capolinea a Levane.\nMateriale rotabile.\nPer l'esercizio della tranvia la STV si dot\u00f2 delle 7 elettromotrici a 2 assi numerate 1\u00f77, due rimorchiate e 2 carri merci (a conferma della vocazione prevalentemente passeggeri dell'impianto) forniti nel 1914 dalla Carminati &amp; Toselli di Milano.\nNel 1915 al parco si aggiunsero le 5 elettromotrici costruite dalla Societ\u00e0 Franco-Belga 8\u00f712 e 3 rimorchiate Siemens-Schukert provenienti dalla tramvia Castellammare-Sorrento.\nCirca un anno dopo si aggiunse un'elettromotrice a carrelli di seconda mano, numerata anch'essa \"5\" e anch'essa di produzione Carminati &amp; Toselli, detta scherzosamente \"il vetturone\"."}
{"id": "1800066", "revid": "125454720", "url": "https://it.wikipedia.org/wiki?curid=1800066", "title": "Bella", "text": ""}
{"id": "1800076", "revid": "339392", "url": "https://it.wikipedia.org/wiki?curid=1800076", "title": "Qualificazioni ai mondiali di calcio Brasile 1950", "text": ""}
{"id": "1800077", "revid": "339392", "url": "https://it.wikipedia.org/wiki?curid=1800077", "title": "Qualificazioni ai mondiali di calcio Francia 1938", "text": ""}
{"id": "1800080", "revid": "422900", "url": "https://it.wikipedia.org/wiki?curid=1800080", "title": "Qualificazioni ai mondiali di calcio Svizzera 1954", "text": ""}
{"id": "1800081", "revid": "287204", "url": "https://it.wikipedia.org/wiki?curid=1800081", "title": "Tringa solitaria", "text": "Il piro-piro solitario (Tringa solitaria, Wilson 1813) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Tringa solitaria\" ha due sottospecie:\nDistribuzione e habitat.\nQuesto uccello vive in tutto il Nord America e Sud America. \u00c8 di passo nell'Europa occidentale, in Svezia e Islanda, in Zambia, Sudafrica e Angola, nella Georgia del Sud e nelle Sandwich Australi."}
{"id": "1800088", "revid": "818367", "url": "https://it.wikipedia.org/wiki?curid=1800088", "title": "Tringa stagnatilis", "text": "L'albastrello (Tringa stagnatilis, Bechstein 1803) \u00e8 un uccello della famiglia degli Scolopacidae dell'ordine dei Charadriiformes.\nDescrizione.\nL'albastrello \u00e8 un limicolo di media grandezza, presenta una colorazione sui toni grigiastri, e a differenza della pantana (Tringa nebularia) sua stretta parente, presenta un netto sopracciglio che nel piumaggio invernale si attenua anche se \u00e8 sempre presente. Inoltre altra differenza con la pantana \u00e8 il becco che nell'albastrello \u00e8 sottile e lungo mentre nella pantana \u00e8 robusto e leggermente curvato all'ins\u00f9. Da notare anche la differenza tra i vari piumaggi nelle varie et\u00e0, infatti nell'adulto in piumaggio estivo notiamo una pettorina caratterizzata da una gocciolatura piuttosto evidente che raggiunge anche i fianchi; essa in inverno scompare completamente se non in qualche punto. Differente \u00e8 invece il giovane che presenta una gocciolatura leggera che non scende oltre il petto. I sessi in questa specie non si distinguono.\nSistematica.\n\"Tringa stagnatilis\" non ha sottospecie, \u00e8 monotipica.\nDistribuzione e habitat.\nQuesto uccello vive in Europa (Italia compresa), Asia e Africa, in Australia e Papua Nuova Guinea, e in Alaska. \u00c8 di passo nel Regno Unito e nell'Europa centro-occidentale (Belgio, Germania, Danimarca, etc.), in Nuova Zelanda, Maldive e Mauritius."}
{"id": "1800089", "revid": "1573940", "url": "https://it.wikipedia.org/wiki?curid=1800089", "title": "Gallinago delicata", "text": "Il beccacino di Wilson (Gallinago delicata ) \u00e8 un uccello della famiglia degli Scolopacidi (ordine Charadriiformes).\nDescrizione.\nIl becco e lungo, sottile e di colore grigio-nerastro, la cui base e molto vivcina agli occhi castani che, a differenza di altri beccaccini, non sono attraversati da nessuna barretta, ma e presente sul capo una zona di colore castano che parte dalla fronte e va a sfumarsi con il piumaggio generale di dorso e ali. Il piumaggio generale risulta di varie tonalita, caratterizzato da sfumature rossastre e marroncine con macchioline pi\u00f9 scure e pi\u00f9 chiare, lasciando la zona pettorale e ventrale completamente sgombra e di color bianco crema; la coda e squadrata e barrata da striature nere, mentre le zampe sottili sono di colore carnicino.\nDistribuzione e habitat.\nQuesto uccello vive in tutto il Nord America e nella parte settentrionale e occidentale del Sud America fino alla Bolivia. \u00c8 accidentale in Groenlandia, Regno Unito, Guyana e alcune isole dei Caraibi.\nSistematica.\nAlcuni autori la considerano una sottospecie di \"Gallinago gallinago\" (\"G. gallinago delicata\")."}
{"id": "1800093", "revid": "1305772", "url": "https://it.wikipedia.org/wiki?curid=1800093", "title": "Lille (disambigua)", "text": ""}
{"id": "1800098", "revid": "123684687", "url": "https://it.wikipedia.org/wiki?curid=1800098", "title": "Miniere di Bivongi", "text": "Le miniere di Bivongi sono tutte quelle miniere aperte che si trovano nel territorio del comune di Bivongi in Calabria utilizzate in passato soprattutto per l'estrazione di galena, molibdeno e altri minerali come la calcopirite.\nStoria.\nFin dal tempo dei greci furono aperte miniere per l'estrazione dell'argento e altri minerali.\nSi \u00e8 a conoscenza che l'antica citt\u00e0 greca di Kaulon, nella vallata dello Stilaro, avesse una zecca in virt\u00f9 del possedimento di miniere nell'entroterra per produrre gli Stateri in argento incusi.\nA testimonianza di ci\u00f2 esiste una localit\u00e0 nominata \"Argentera\".\nNel 1782 nella Calabria Ultra esistano 42 miniere, di cui 23 per l'estrazione dell'argento misto a piombo e Bivongi era considerato, insieme a Stilo, Badolato, Longobucco e Reggio Calabria, un distretto argentifero grazie alle contrade: Raspa, Argentera, Costa della Quercia e Due Fiumare.\nGi\u00e0 dal 1893 si venne a conoscenza della presenza di questo minerale nel territorio da parte di un certo Beccarla che lavorava nei campi durante la scoperta.\nNel 1917 la societ\u00e0 Torelli e Re avvia delle ricerche per la Molibdenite a Bivongi. \nNel 1939 fu invece la volta della Breda che in quel periodo ricercava lo stesso minerale.\nInizi\u00f2 cos\u00ec l'apertura di ben 60 miniere e non solo a Bivongi, ma anche a Stilo, Placanica, Guardavalle, Caulonia e Nardodipace: le miniere Giolli4, Punghi5, Franco6, bagni, Acqua Calda, Piave, Regina, Boddile, Noceto, Angra del forno, LigliaFrana, Paoli, Pampaniti, Pietra, Vignali...\nIl cantiere pi\u00f9 ricco era Giogli sul torrente \"Pardal\u00e0\".\nCon la seconda guerra mondiale si sospesero i lavori la Breda, nonostante avesse richiesto il permesso di riprendere l'attivit\u00e0 al ministero dell'Industria e del Commercio e ci\u00f2 gli fu consentito, non riprese alcuna attivit\u00e0.\nSull'operato della Breda alcuni minatori ebbero da ridire, e rimangono tuttora un mistero le vicende legate allo sfruttamento del minerale da parte di quell'impresa nel territorio calabrese.\nNel 1948 il Centro Studi Silani studia nuovamente la possibilit\u00e0 di riprendere l'estrazione mineraria e nel 1951 si costituisce \"La mineraria calabra\", creata dalla Montecatini e dall'Ente Sila ma anche quest'ultimo tentativo and\u00f2 a vuoto.\nImpianto di flottazione \"Laveria\".\nL'impianto di flottazione \"Laveria\" per la molibdenite fu costruito in contrada \"Perrocalle (o Vignali?)\" sul fiume Stilaro su di una piccola collina e rimase attivo fino agli anni '50.\n\u00c8 una costruzione a 3 piani, dove a ogni piano si svolgeva una fase della lavorazione.\nIl minerale arrivava tramite una teleferica e tramite mulini di frantumazione e macchine lavanti pulivano dalle impurit\u00e0 il materiale che poi veniva riposto in casse.\nIl piano superiore attualmente \u00e8 adibito a ristorante."}
{"id": "1800106", "revid": "37401", "url": "https://it.wikipedia.org/wiki?curid=1800106", "title": "Caduta del muro di Berlino", "text": ""}
{"id": "1800107", "revid": "37401", "url": "https://it.wikipedia.org/wiki?curid=1800107", "title": "Caduta del Muro di Berlino", "text": ""}
{"id": "1800111", "revid": "287204", "url": "https://it.wikipedia.org/wiki?curid=1800111", "title": "Festival di Cannes 1946", "text": "La 1\u00aa edizione del Festival di Cannes si \u00e8 svolta a Cannes dal 20 settembre al 5 ottobre 1946.\nIn uno spirito ecumenico post-bellico, la giuria \u00e8 stata formata da rappresentanti dei diversi paesi partecipanti ed ha assegnato ben undici Grand Prix a film di altrettante nazionalit\u00e0."}
{"id": "1800112", "revid": "256896", "url": "https://it.wikipedia.org/wiki?curid=1800112", "title": "Heber Doust Curtis", "text": "Studi\u00f2 a Detroit e all'Universit\u00e0 del Michigan, poi si trasfer\u00ec all'Universit\u00e0 della Virginia, dove ottenne il dottorato in astronomia. Dal 1902 al 1920 lavor\u00f2 all'osservatorio Lick, occupandosi in particolare dello studio delle nebulose.\n\u00c8 noto soprattutto per essere stato uno dei protagonisti, con Harlow Shapley, del famoso \"Grande Dibattito\" del 1920 sulla natura delle nebulose e delle galassie e sulle dimensioni dell'Universo.\nNel 1920 fu nominato direttore dell'Osservatorio Allegheny, in Pennsylvania, dove progett\u00f2 e fece costruire vari strumenti. Nel 1930 gli fu offerta la direzione degli osservatori astronomici dell'universit\u00e0 del Michigan. Le ristrettezze dovute alla grande depressione non gli permisero di realizzare un grande telescopio riflettore che aveva progettato per l'universit\u00e0 del Michigan ad Ann Arbor.\nContribu\u00ec alla costruzione dell'osservatorio privato McMath-Hulbert di Lake Angelus. Partecip\u00f2 a 11 spedizioni per l'osservazione di eclissi."}
{"id": "1800114", "revid": "125666558", "url": "https://it.wikipedia.org/wiki?curid=1800114", "title": "S Andromedae", "text": "S Andromedae (nota anche come SN 1885A) fu una supernova che esplose nella Galassia di Andromeda, l'unica osservata finora in quella galassia dagli astronomi, nonch\u00e9 la prima osservata in una galassia diversa dalla Via Lattea; \u00e8 anche nota come \"Supernova 1885\".\nFu scoperta il 20 agosto 1885 da Ernst Hartwig che lavorava al Dorpat Observatory in Estonia. Raggiunse al suo massimo una magnitudine apparente uguale a 6, al limite estremo della visibilit\u00e0 ad occhio nudo, per poi scendere al di sotto della magnitudine 16 gi\u00e0 dal febbraio 1890.\nLa stella fu segnalata come di colore tendente al rosso, e scese molto velocemente in luminosit\u00e0, cosa atipica per una supernova; sfortunatamente non sono state effettuate rilevazioni spettroscopiche.\nNel 1988 un team di astronomi capeggiati da R. A. Fesen, usando il telescopio di 4 metri Mayall a Kitt Peak, scoprirono il suo resto, ricco in ferro; Ulteriori osservazioni furono compiute nel 1995 dal Telescopio Spaziale Hubble."}
{"id": "1800117", "revid": "1573940", "url": "https://it.wikipedia.org/wiki?curid=1800117", "title": "Pachygronthidae", "text": "Pachygronthidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente circa 80 specie.\nDescrizione.\nI Pachygronthidae sono insetti dal corpo stretto e allungato. Hanno capo con antenne e rostro composti da 4 segmenti, pronoto trapezoidale, zampe anteriori con femori dilatati e provvisti di spine, emielitre con membrana percorsa da due nervature semplici non anastomizzate n\u00e9 collegate da nervature trasversali. L'addome ha stigmi tutti ventrali.\nBiologia e diffusione.\nQuesti insetti sono fitofagi polifagi e si nutrono a spese dei semi di Monocotiledoni.\nFamiglia di larga diffusione, \u00e8 rappresentata in tutte le principali regioni zoogeografiche, ma si rinvengono soprattutto nelle regioni tropicali.\nSistematica e diffusione.\nLa famiglia comprende 78 specie distribuite in 13 generi. Sistematicamente si suddivide in due sottofamiglie:\nLo schema di classificazione tradizionale, ancora usato da molti Autori, include questa famiglia nell'ambito dei Lygaeidae al rango di sottofamiglia (\"Pachygronthinae\")."}
{"id": "1800118", "revid": "767487", "url": "https://it.wikipedia.org/wiki?curid=1800118", "title": "Marcos Llunas", "text": "Figlio del cantante Dyango, inizia la sua carriera nel 1993. Si fece conoscere con canzoni come \"Completamente tuyo\", \"Para reconquistarte\", \"La de Siempre\", \"La reina de las diosas\" , \"La due\u00f1a de mis ojos\", \"Sin Rencor\" (con la quale si classific\u00f2 sesto all'Eurovision Song Contest 1997), \"Eres mi debilidad\" (con la quale vinse l'OTI 1995) o \"Vale la pena\".\nHa un notevole successo in Sudamerica dove ha ricevuto numerosi riconoscimenti. Ha inciso canzoni in spagnolo, portoghese e catalano.\nHa collaborato con suo padre Dyango, Juan Carlos Calder\u00f3n, Gloria Estefan, Juan Luis Guerra e Alejandro Abad (compositore della maggior parte dei suoi successi)."}
{"id": "1800122", "revid": "36426", "url": "https://it.wikipedia.org/wiki?curid=1800122", "title": "Candelabro pasquale", "text": ""}
{"id": "1800124", "revid": "729019", "url": "https://it.wikipedia.org/wiki?curid=1800124", "title": "Battaglia di Tiffauges", "text": "La battaglia di Tiffauges (o battaglia di Torfou) venne combattuta il 18 settembre 1793 durante le Guerre di Vandea e per la prima volta i vandeani si scontrarono con un grande esercito di truppe regolari.\nSvolgimento della battaglia.\nGli eserciti vandeani provenienti da Cholet si incontrarono la sera del 17 settembre tra la campagna di Torfou, le cui fattorie e i suoi raccolti erano stati dati alle fiamme, si accamparono l\u00ec per la notte e la sera l'abate Bernier celebr\u00f2 Messa alla luce delle torce e benedisse 20.000 uomini.\nIl giorno dopo verso le nove del mattino, Fran\u00e7ois Charette, il pi\u00f9 avanzato di tutto l'esercito vandeano si dispose su un lato di Tiffauges e diede inizi\u00f2 all'attacco: caric\u00f2 con i suoi cavalieri e la fanteria al seguito penetrando le linee nemiche, ma presto si fecero prendere dal panico, perch\u00e9 per i vandeani era la prima volta che affrontavano l'esercito repubblicano in campo aperto. Charette riusc\u00ec a non fare ritirare i suoi, ma Kl\u00e9ber si lancia all'attacco accerchiando Torfou e costringendo l'esercito vandeano ad ritirarsi verso Tiffauges. In quella difficile situazione, le donne della citt\u00e0, che fino a quel momento stavano pregando per i loro mariti, imbracciarono le armi contro i repubblicani. Nel frattempo si lanciarono all'attacco anche gli altri capi vandeani, e giunse in rinforzo dei repubblicani 15.000 uomini di ritorno dall'assedio di Magonza i \"Mayen\u00e7ains\".\nCominciarono anche a sparare con l'artiglieria da entrambe le parti, Kl\u00e9ber rimase ferito alla spalla ma continu\u00f2 a sostenere i suoi uomini, la situazione era in stallo, fu Lescure che diede una svolta alla battaglia, url\u00f2: \"Ci sono 400 uomini abbastanza coraggiosi da venire a perire con me?\" - \"S\u00ec, signor marchese!\" risposero 270 vandeani e con questo gruppetto di uomini si lanci\u00f2 alla carica dei Mayen\u00e7ais, i quali non si aspettavano un attacco del genere e cominciarono a ritirarsi, l'esercito di d'Elb\u00e9e per\u00f2 li ferm\u00f2 e li mando in rotta. Ormai i vandeani avevano preso il controllo della situazione, ed avevano completamente accerchiato le file repubblicane, prese dal panico. Kl\u00e9ber, nonostante coraggiosamente scelse di non abbandonare i suoi uomini pur essendo ferito, alla fine fu costretto a ritirarsi."}
{"id": "1800127", "revid": "36426", "url": "https://it.wikipedia.org/wiki?curid=1800127", "title": "Villa i Tatti", "text": ""}
{"id": "1800130", "revid": "36426", "url": "https://it.wikipedia.org/wiki?curid=1800130", "title": "Arnold Boecklin", "text": ""}
{"id": "1800131", "revid": "36426", "url": "https://it.wikipedia.org/wiki?curid=1800131", "title": "Seminario vescovile (Fiesole)", "text": ""}
{"id": "1800132", "revid": "105703869", "url": "https://it.wikipedia.org/wiki?curid=1800132", "title": "Vasilij Petrovi\u010d Stasov", "text": "Figlio di poveri contadini, ma dotato di un naturale e vivissimo gusto artistico, studi\u00f2 le opere di Vasilij Ivanovi\u010d Ba\u017eenov e di Matvej F\u00ebdorovi\u010d Kazakov, due architetti che conobbe personalmente e che influirono sulla sua formazione culturale e le sue tendenze.\nI suoi primi lavori, compiuti a Mosca agli inizi del XIX secolo, sono andati distrutti. Dal 1802 al 1808 viaggi\u00f2 all'estero, in Francia, in Italia e altri paesi; in riconoscimento del suo talento l'Accademia Romana di San Luca lo nomin\u00f2 accademico nel 1807. Pochi anni dopo il suo ritorno in patria, anche San Pietroburgo gli confer\u00ec un uguale riconoscimento dell'Accademia delle Arti nel 1811.\nIntensissima fu la sua attivit\u00e0. Tra le sue molte opere ricordiamo: La casa dei bazar, a Kostroma, del 1812-1820; le caserme Pavlovskij, dette anche edificio Lenenergo, del 1817-1818; le scuderie di corte, sulla Moika, del 1817-1823; i magazzini viveri a San Pietroburgo, del 1819-1821; a Tsarskoe Selo (Villaggio Imperiale), modific\u00f2 l'interno dei palazzi e ricostru\u00ec il maneggio, la serra e le scuderie, nel 1819-1823.\nDel periodo 1817-1821 sono anche le delicate e armoniche porte d'ingresso alla fonte \"Ai miei cari camerati\", edificate con colonne di severo stile dorico, a ricordo della campagna antinapoleonica.\nCostru\u00ec inoltre due cattedrali a San Pietroburgo: la Cattedrale della Trasfigurazione dal 1827 al 1829 e la Cattedrale della Santa Trinit\u00e0 di Ismailov dal 1827 al 1835.\nNegli ultimi quindici anni della sua attivit\u00e0, cur\u00f2 il completamento della Cattedrale di Smol'nij e di tutto il monastero, iniziato da Francesco Bartolomeo Rastrelli circa un secolo prima, e la ricostruzione del Palazzo d'Inverno, che un incendio aveva distrutto nel 1837.\nStasov, insieme all'architetto Carlo Rossi, rappresenta uno degli ultimi grandi esponenti del classicismo russo.\nSuo figlio Vladimir fu un importante critico artistico, musicale e letterario."}
{"id": "1800135", "revid": "1318658", "url": "https://it.wikipedia.org/wiki?curid=1800135", "title": "Monte Calamita", "text": "Il Monte Calamita, toponimo attestato dal XVI secolo e che deriva dalla magnetite, il minerale di ferro di cui sono ricche le miniere locali, si trova nel comune di Capoliveri, nella parte sudorientale dell'isola d'Elba.\nDescrizione.\nIl promontorio \u00e8 noto soprattutto per la presenza del ferro, estratto fin dal tempo degli etruschi, ma l'intera zona \u00e8 protetta dall'UNESCO per la quantit\u00e0 e la variet\u00e0 mineralogica che la caratterizza: oltre alla magnetite, all'ematite, alla limonite ed alla pirite, i cantieri minerari del Calamita, specialmente il \"Vallone\", sono ricchi di azzurrite, malachite, crisocolla, calcite, aragonite e granati.\nIl monte Calamita, un tempo segnato da una rilevante attivit\u00e0 industriale, oggi \u00e8 una delle aree pi\u00f9 selvagge e suggestive di tutta l'isola, con grandi spiagge assolate, sentieri panoramici e le uniche miniere sotterranee di tutta l'isola d'Elba, visitabili accompagnati dalle guide locali.\nAlla sommit\u00e0 del monte si trova il teleposto dell'Aeronautica Militare, che venne costruito nel 1958 per ospitare la stazione meteorologica di Elba-Monte Calamita, a seguito della dismissione del semaforo di Piombino, e gli uffici per l'assistenza alla navigazione aerea e per il controllo del traffico aereo, a seguito della dismissione sull'isola di altre strutture militari che svolgevano tali attivit\u00e0.\nCollegamenti esterni.\nMiniere di Capoliveri, su capoliveriapp.com"}
{"id": "1800140", "revid": "125978341", "url": "https://it.wikipedia.org/wiki?curid=1800140", "title": "Pluriball", "text": "Il pluriball o millebolle (in inglese \"bubble wrap\" o \"airball\") \u00e8 un tipo di imballo ammortizzante.\nStoria.\nCreato da due ingegneri, Alfred Fielding e Marc Chavannes nel 1957, come molte innovazioni fu accidentale. \nLa storia inizia in un garage di Hawthrone, New Jersey, dove i due ingegneri stavano cercando di fare una carta da parati in plastica con supporto di carta. Sorprendentemente, questo prodotto non ebbe successo, ma ben presto si resero conto che la loro invenzione poteva essere utilizzata come materiale per l'imballaggio e come antistress. Pi\u00f9 tardi la coppia fond\u00f2 la Sealed Air Corporation nel 1960.\nCaratteristiche.\n\u00c8 molto usato per proteggere dagli urti oggetti fragili; in commercio, ve ne sono di diversi tipi e categorie: varia la grammatura (30 g/m\u00b2 - 300 g/m\u00b2) e la dimensione delle bolle (piccole \u00f810mm, grandi \u00f830mm o microbolle).\nLa grammatura standard \u00e8 di 115 gr/m\u00b2, e si possono produrre bobine in altezza fino a 300 cm. Il millebolle standard pu\u00f2 essere fornito anche in fogli a misura o in rotoli pretagliati. \nLa grammatura \"leggera\", varia dai 30 g/m\u00b2 fino ai 90 g/m\u00b2.\nI vantaggi della grammatura leggera sono un minor peso e un minor ingombro della bobina, un costo a metro quadro pi\u00f9 basso, e una minore immissione di materiali da imballaggio nel ciclo dei recuperi (da cui deriva una minore spesa in contributi CONAI).\nIl millebolle in grammatura leggera viene anche abbinato ad un foglio in politene alta densit\u00e0, per creare un millebolle a tre strati, con la bolla a sandwich fra due strati lisci: questa applicazione viene utilizzata per realizzare buste e sacchetti.\nOltre che con il polietilene HD, il millebolle a grammatura viene accoppiato anche ad altri materiali, quali la carta, il cartene, il FOAM (polietilene espanso), il tessuto o l'alluminio, cos\u00ec da adattarsi meglio alle esigenze dell'utilizzatore.\nNel confezionamento industriale \u00e8 usato anche un pluriball di colore rosato, che ha la caratteristica aggiuntiva di essere antistatico, proteggendo come imballaggio schede e apparecchiature elettroniche o informatiche da cariche elettrostatiche che potrebbero danneggiarle.\nAltri utilizzi.\nIl pluriball \u00e8 spesso utilizzato come antistress, facendo esplodere le bolle d'aria premendole."}
{"id": "1800143", "revid": "1543377", "url": "https://it.wikipedia.org/wiki?curid=1800143", "title": "Galassia peculiare", "text": "Una galassia peculiare \u00e8 una galassia che presenta una forma insolita, una dimensione eccezionale o una composizione diversa dalle altre galassie. Normalmente una galassia peculiare \u00e8 il risultato di un fenomeno di interazione o forze mareali di altre galassie. \nPu\u00f2 contenere una quantit\u00e0 insolita di polvere interstellare e gas, e possedere una luminosit\u00e0 superficiale pi\u00f9 o meno alta rispetto alle galassie o getti dipolari. \nLe galassie peculiari sono indicate con la sigla \"pec\" o la lettera \"p\" nei vari cataloghi di galassie.\nEsempi di galassie peculiari sono le galassie irregolari, le galassie dello starburst e le galassie ad anello, che possiedono una struttura anulare di stelle e mezzo interstellare che circonda una barra centrale."}
{"id": "1800144", "revid": "27406", "url": "https://it.wikipedia.org/wiki?curid=1800144", "title": "Montelabate", "text": ""}
{"id": "1800145", "revid": "339392", "url": "https://it.wikipedia.org/wiki?curid=1800145", "title": "Pirati dei Caraibi 2 - La maledizione del forziere fantasma", "text": ""}
{"id": "1800147", "revid": "339392", "url": "https://it.wikipedia.org/wiki?curid=1800147", "title": "Pirati dei Caraibi 2", "text": ""}
{"id": "1800149", "revid": "25023", "url": "https://it.wikipedia.org/wiki?curid=1800149", "title": "Sistema binario (astronomia)", "text": "Un sistema binario in astronomia indica un sistema di due oggetti (di solito stelle, ma anche pianeti, galassie o asteroidi) cos\u00ec vicini tra loro da essere legati dalla reciproca attrazione gravitazionale, orbitando attorno ad un centro di massa comune. Spesso, come nel caso delle stelle doppie o dei pianeti doppi, il centro di massa ricade all'esterno di entrambe le componenti del sistema. Un sistema multiplo \u00e8 invece un sistema formato da pi\u00f9 componenti. Per esempio, prendendo in considerazione la Terra e la Luna, essi formano un sistema binario ed entrambi ruotano in un centro comune che si trova all'interno della Terra ma non \u00e8 il centro della Terra.\nMoto di due corpi.\nQuando in un sistema binario \u00e8 possibile misurare i periodi di rivoluzione e le dimensioni delle orbite, che generalmente sono ellittiche, \u00e8 facile risalire al valore della massa totale dello stesso.\nIl problema, del moto di due corpi materiali, in questo tipo di sistema, \u00e8 che entrambi sono soggetti alla reciproca attrazione gravitazionale che, secondo la legge di Newton, risulta proporzionale al prodotto delle due masse ed inversamente al quadrato delle loro distanze secondo la nota espressione:\ndove:\nNane brune binarie.\nLa rivista scientifica Nature ha pubblicato uno studio fatto dal team di astronomi: Jeff Valenti dello (Space Telescope Science Institute (STScI), Robert Mathieu dell'Universit\u00e0 del Wisconsin-Medison e Keivan Stassun dell'Universit\u00e0 di Vanderbilt, nel quale studio si sono potuti determinare i valori di massa e le dimensioni di due nane brune orbitanti fra loro in un sistema binario.\nGli scienziati sono rimasti sorpresi nel constatare che una aveva una massa equivalente a 55 volte quella di Giove e l'altra 35 volte, quando per qualificarsi stelle, in modo che possa avvenire la fusione nucleare dell'idrogeno, la loro massa non doveva essere inferiore a 80 volte quella gioviana.\nI due corpi hanno orbite cos\u00ec strette che dalla Terra si avvistano come un unico oggetto; grazie alle reciproche eclissi e alle variazioni di luminosit\u00e0 \u00e8 stato possibile stabilire le loro orbite e quindi risalire ai dati prima espressi grazie alle \"leggi del moto\" di Newton.\nCon la variazione dello spettro si \u00e8 determinato le temperature superficiali, la teoria prevede che la compagna di maggior massa abbia un valore pi\u00f9 elevato, invece si \u00e8 trovato un valore minore: 2650 K contro i 2790 K della pi\u00f9 piccola.\nUna spiegazione plausibile \u00e8 che i due oggetti abbiano diverse et\u00e0 e che uno sia stato catturato dalla forza gravitazionale dell'altro, diversamente dai modelli teorici che prevedono che le nane brune si formino dalla stessa nube interstellare e la loro formazione avvenga nello stesso periodo.\nRelativit\u00e0 di Einstein in un sistema binario.\nUltimamente \u00e8 stato preso in esame un sistema stellare doppio che consiste in una coppia di stelle di neutroni, dette anche pulsar, e delle quali \u00e8 stato possibile dalla Terra captare i segnali radio; i dati ricevuti confermano uno degli effetti predetti dalla teoria di Einstein sulla relativit\u00e0 generale.\nLe due stelle, superdense, in esame sono PSR J0737-3039A e B, il loro studio durato 4 anni durante i quali gli scienziati hanno utilizzato il National Science Foundation's Robert C. Byrd Green Bank Telescope (GBT), e grazie ad una favorevole coincidenza, quella dell'allineamento del piano orbitale con la linea di vista, tanto che i corpi erano in eclisse, conferm\u00f2 la suddetta teoria che prevede che in un sistema binario di due oggetti massicci e vicini essi dovrebbero oscillare simili a trottole mentre si muovono nello spazio-tempo curvo delle reciproche orbite; e le osservazioni avvalorarono questa ipotesi della quale ancora non si era avuto riscontro; \u00e8 stata definita la geometria del sistema binario e si \u00e8 potuto tracciare le variazioni dell'asse di rotazione delle pulsar.\nLe teorie di Newton e di Einstein non sono molto dissimili se si considerano zone ristrette come il Sistema solare, ma le differenze diventano evidenti in quelle dove i campi gravitazionali sono enormemente intensi; perci\u00f2 il risultato ottenuto \u00e8 stato oltremodo utile ed importante.\n47Tuc W.\nNella zona di 47 Tuc W \u00e8 stata individuata una stella di neutroni che impiega solamente 2,35 millisecondi per compiere una rotazione; si ritiene che nell'ammasso esistano una dozzina di questi oggetti definiti pulsar millisecondo, e dallo studio effettuato sui dati inviati dall'osservatorio Chandra sembra che sia stata individuata la causa di questa enorme velocit\u00e0: questa pulsar farebbe parte di un sistema binario del quale la seconda componente, una normale stella, verrebbe depredata del proprio materiale e sarebbe la caduta a spirale di questo che imprimerebbe una costante accelerazione alla pulsar in accrescimento.\nI comportamenti di due corpi in un sistema binario sono molto diversi, a causa della natura delle componenti, del luogo in cui si trovano e di altre variabili che fanno in modo che le molte osservazioni fatte differiscano le une dalle altre e determinino un comportamento che non \u00e8 lo stesso per tutti i casi, quindi ogni osservazione va considerata singolarmente ed i parametri usati per una possono non essere gli stessi per l'altra."}
{"id": "1800151", "revid": "110157", "url": "https://it.wikipedia.org/wiki?curid=1800151", "title": "Societ\u00e0 Italiana Aviazione", "text": "La Societ\u00e0 Italiana Aviazione, conosciuta anche con la sua sigla SIA, era un'azienda aeronautica italiana fondata a Torino nel 1916 ed attiva nella produzione di velivoli a scopo bellico.\nStoria.\nLe premesse.\nDopo che lo sviluppo dell'aeronautica attir\u00f2 l'interesse della FIAT, nel primo decennio del XX secolo l'azienda torinese progett\u00f2 e realizz\u00f2 il suo primo motore aeronautico, il Fiat SA.8/75, un V8 raffreddato ad aria, e sulla base di quell'esperienza i successivi Fiat S.71 e Fiat S.53, dei 4 cilindri raffreddati ad acqua. Il progressivo interesse in campo bellico per l'arma aerea interess\u00f2 le aziende del settore meccanico e diede un nuovo impulso alla Fiat che produsse, con il suo marchio, il suo primo motore aeronautico in grande serie, il Fiat A.10 che andr\u00e0 ad equipaggiare i bombardieri Farman MF 1914 e Caproni Ca.2, Ca.32 e Ca.33.\nLa fondazione.\nLo scoppio della prima guerra mondiale e la necessit\u00e0 di poter disporre di un elevato quantitativo di mezzi a scopo bellico fece decidere alla Fiat di entrare direttamente anche nella produzione di velivoli da combattimento fondando la Societ\u00e0 Italiana Aviazione nel 1916 e stabilendola negli stabilimenti situati in Via Madama Cristina e Via Nizza. Dopo la realizzazione di alcuni Farman MF 1914, venne iniziata la produzione su licenza dei Pomilio (SP1, SP2, SP3) e degli SPA, fino alla progettazione di un proprio velivolo, il SIA 7.\nNel 1918 l'azienda muter\u00e0 la sua ragione sociale in Fiat Aviazione continuando a produrre i SIA 7B con il nuovo marchio."}
{"id": "1800152", "revid": "61051", "url": "https://it.wikipedia.org/wiki?curid=1800152", "title": "Fiat CMASA R.S.14", "text": ""}
{"id": "1800157", "revid": "339392", "url": "https://it.wikipedia.org/wiki?curid=1800157", "title": "Disastro aereo di Antalya", "text": ""}
{"id": "1800162", "revid": "347132", "url": "https://it.wikipedia.org/wiki?curid=1800162", "title": "Pontificio seminario romano dei santi apostoli Pietro e Paolo per le missioni estere", "text": "Il Pontificio seminario romano dei santi apostoli Pietro e Paolo per le missioni estere (anche chiamato Seminario romano per le missioni) \u00e8 stato un istituto missionario fondato dal sacerdote romano Pietro Avanzini il 23 dicembre 1871.\nL'istituto, dipendente direttamente dal papa tramite un cardinale presidente da lui designato, ottenne l'approvazione pontificia da papa Pio IX il 21 giugno 1874 con il breve pontificio \"Dum Ecclesiae Navicula\".\nL'attivit\u00e0 dell'istituto continu\u00f2 fino al 1926, quando fu unito all'Istituto per le missioni estere di Milano, formando il Pontificio istituto missioni estere (PIME).\nNei suoi 52 anni di vita ha avuto 96 missionari inviati in 17 tra vicariati e diocesi in diversi paesi e regioni del mondo: Albania, Argentina (C\u00f3rdoba), Australia (Queensland), Bengala Centrale, Birmania Orientale, Bolivia, Ceylon, Cina (Shaanxi), Colombia, Egitto, Honan, Hong Kong, India (Malabar), Messico (Bassa California), Paraguay, Stati Uniti (Los Angeles e San Francisco), Sudan."}
{"id": "1800167", "revid": "147371", "url": "https://it.wikipedia.org/wiki?curid=1800167", "title": "Tregua di dodici anni", "text": ""}
{"id": "1800168", "revid": "3831", "url": "https://it.wikipedia.org/wiki?curid=1800168", "title": "Seminario Romano per le Missioni", "text": ""}
{"id": "1800178", "revid": "216538", "url": "https://it.wikipedia.org/wiki?curid=1800178", "title": "Sir Matt Busby", "text": ""}
{"id": "1800179", "revid": "21880", "url": "https://it.wikipedia.org/wiki?curid=1800179", "title": "Boophinae", "text": ""}
{"id": "1800184", "revid": "1305772", "url": "https://it.wikipedia.org/wiki?curid=1800184", "title": "\u00c9cu", "text": "Il termine \u00e9cu (in italiano \"scudo\") si riferisce a diverse monete francesi, nonch\u00e9 a monete di altri paesi influenzati dalla Francia.\nIl valore dell'\u00e9cu vari\u00f2 considerevolmente negli anni.\nInizialmente il termine era riferito a monete d'oro, ma nel 1640 Luigi XIII mise in atto una riforma monetaria con l'emissione di una nuova moneta d'oro, il luigi d'oro, ed il termine pass\u00f2 ad indicare le monete d'argento (\"\u00e9cu d'argent\") mentre per le monete d'oro invalse il nome di \"\u00e9cu d'or\".\nEtimologia.\n\"\u00c9cu\" (dal latino \"scutum\") significa scudo e la moneta ebbe questo nome perch\u00e9 vi era rappresentato lo stemma. Il termine \u00e8 legato ad altre monete come lo scudo e l'escudo.\nStoria.\nIl primo \u00e9cu fu una moneta d'oro (l'\"\u00e9cu d'or\") coniata durante il regno di Luigi IX di Francia, nel 1266.\n\"\u00c9cu d'or\".\nGli \"\u00e9cu d'or\" furono coniati dal XIII al XVII secolo.\nLa prima moneta con questo nome fu il \"denier d'or \u00e0 l'\u00e9cu\", la prima moneta in oro francese, fatta coniare da Luigi IX poco tempo prima di partire per l'ottava crociata, da cui non fece ritorno. La moneta aveva le stesse dimensioni del gros tournois, con un peso di ca. 4,19g a 24 carati. Il valore della moneta \u00e8 stato oggetto di controversie: alcuni hanno ipotizzato un rapporto di 1:10 tra oro ed argento, ma nello stesso periodo per 10 grossi circolava gi\u00e0 il fiorino che pesava solo 3,52g. Di questa prima emissione ci sono rimasti pochissimi esemplari, il che lascia supporre che o ne siano stati coniati pochi o che siano stati fusi in seguito.\nLa moneta fu ripresa sotto Filippo VI di Valois (1328-1350), nel 1336. La moneta valeva 25 \"sol parisis\". Era detta \"\u00e9cu d'or \u00e0 la chaise\" (alla sedia) perch\u00e9 il re era raffigurato assiso in trono. Prese anche il nome di \"fleudelis\u00e9\", per i gigli rappresentati. Valeva una livre tournois. Ne furono battute sei emissioni n 12 anni: mentre il peso rimase costante di 4,53g, il titolo scese da 24 a 21kt. Questa moneta fu imitata nella Contea delle Fiandre da Louis de Male e da Filippo II, dai \"klinkhart\" emessi per i Paesi Bassi da Alberto I di Baviera e da Filippo il Buono di Borgogna.\nLa moneta fu emessa da Carlo VI nel 1384, per un valore di 22 \"sol\" e 6 \"denier tournois\". Prese il nome dalla corona (\"couronne\") posta al dritto sopra lo stemma di Francia. Sotto Carlo ne furono battuta cinque emissioni fino al 1411, con il titolo sempre a 24 K ma di peso progressivamente diminuito da 4,08g a 3,82. La sesta emissione del 1419 ebbe una diminuzione sia del titolo a 23kt che del peso a 3,65g ma contestualmente il valore crebbe a 30 sol, cio\u00e8 una livre tournois e mezzo. Ci fu un'ulteriore emissione nel 1420 a Parigi e Tournai a peso ulteriormente ridotto. Nel dicembre dello stesso anno ci fu l'ultima emissione di Carlo VI con un peso questa volta di 3,71g, un titolo di 24kt ed il corso fu riportato al valore del 1385 di 22s 6d.\nUna tipica moneta di Carlo VI ha al dritto la legenda \"KAROLVS DEI GRACIA FRANCORVM REX\", (\"Carlo per grazia di Dio re dei Francesi\") e lo stemma coronato di Francia con i tre gigli. Al rovescio \"XPC VINCIT XPC REGNAT XPC INPERAT\" ed una croce fiorita e fogliata, gigli nei quarti, dentro un quadrilobo con corone nei quarti.\nSotto il regno di Carlo VI fu coniato anche il \"petit \u00e9cu couronn\u00e9\" ed il \"demi-\u00e9cu heaum\u00e9\".\nQuesta moneta fu coniata anche sotto Carlo VII (1422 - 1461). Ne aveva coniate tre emissioni in qualit\u00e0 di delfino dal 1419 al 1421. Sotto il suo regno ci furono almeno sei diverse emissioni con variazioni del titolo e del peso: il primo scese a 18kt ed il secondo a 3,49 grammi. Nel 1436 ci fu una nuova emissione con un \"\u00e9cu\" detto \"\u00e9cu neuf\".\nQuesto nuovo \"\u00e9cu\" aveva ufficialmente lo stesso nome di quello precedente ma \u00e8 noto come \"\u00e9cu neuf\" (\"nuovo\"). Ne furono fatte sette emissioni dal 28 gennaio 1436 al 16 giugno 1455, nel corso delle quali il titolo pass\u00f2 dai 24kt iniziali a 28 \u215b ed il peso da 3,49 a 3,44 grammi. L'emissione \u00e8 caratterizzata dai due gigli affiancati allo stemma reale. Il valore iniziale della moneta era di 2 \u00a3-5s ma alla morte di Carlo VII era di 1\u00a3 7s 6d; la moneta fu coniata con lo stesso valore anche da Luigi XI fino alla riforma del 1475, quando fu introdotto l'\"\u00e9cu au soleil\"\nIl nuovo tipo fu coniato da Luigi XI (1461-1483) nel 1475 al posto dell'\u00e9cu a la couronne. Prese il nome dal piccolo sole che era rappresentato sopra la corona. Era a 23 1/3 carati e valeva 33 \"sol\". Questa moneta fu imitata da molti stati europei. Sotto Carlo IX valeva 50 \"sol\", sotto Enrico III 65 e sotto Luigi XIII arriv\u00f2 al 94 \"sol\". Fu coniato anche a Genova da Luigi XII quando prese possesso della citt\u00e0.\nAltri nomi sono:\n\"\u00c9cu d'argent\".\nDal XVII al XVIII secolo, il termine \"\u00e9cu\" fu usato esclusivamente per indicare una moneta d'argento di grande modulo, introdotta da Luigi XIII nel 1640) inizialmente per un valore di tre \"livres tournois\".\nFino al 1725 i cambi furono instabili e furono emessi nuovi \"\u00e9cu\" e quelli precedenti furono rivalutati. Dopo il 1726 l\"\u00e9cu\" rimase stabile con un valore di sei \"livre tournois\". L\"\u00e9cu\" d'argento, a volte chiamato \"louis d'argent\") fu suddiviso in monete da 1/4 (\"quart d'\u00e9cu\") e da 1/2 \"\u00e9cu\" (\"demi-\u00e9cu\").\nDurante la rivoluzione francese furono inizialmente coniati degli \"\u00e9cu\" della Convenzione (\"\u00e9cu conventionel\") e poi monete di pari valore ma denominate da sei livre. Con la coniazione del franco germinale l'\"\u00e9cu\" non fu pi\u00f9 coniato ma il termine rimase nell'uso comune per indicare la moneta d'argento da 5 franchi.\nAgli \"\u00e9cu\" coniati in questo periodo furono dati vari nomi in base ai tipi o altre caratteristiche.\nLuigi XIII (1610-1643).\nLuigi XIII riorganizz\u00f2 il sistema monetario francese intorno ad una moneta d'oro, il luigi ed una d'argento, detta \"\u00e9cu d'argent\" o \"\u00e9cu blanc\".\nLa moneta presentava al dritto il busto del re, laureato, volto a sinistra e la legenda LVDOVICVS XIII D.G. FR ET NAV REX\nAl rovescio era raffigurato lo stemma reale di Francia coronato e la legenda SIT NOMEN DOMINI BENEDICTVM e la data. In basso al centro il segno di zecca (\"A\" per Parigi, \"D\" Lione, \"K\" Bordeaux etc.)\nLuigi XIV (1643-1715).\nDurante il lungo regno del re Sole furono battute molte varianti della moneta:\nLuigi XVI (1774-1792).\nLuigi XVI us\u00f2 inizialmente gli stessi tipi del nonno e coni\u00f2 anch'egli un \"\u00e9cu aux lauriel\" molto simile alla moneta di Luigi XV\nCon la rivoluzione fu coniato un \"\u00e9cu constitutionnel\": al dritto era raffresentato il re volto a sinistra e il nuovo titolo di , poi corretto in (re dei Francesi) al posto del precedente titolo di \"re di Francia e Navarra\". Al rovescio era rappresentato il genio alato della Francia mentre scrive in due linee su una tavola posta su colonna, con a sinistra i fascio ed a destra il galletto. In alto la legenda recitava (\"regno della legge) e sotto la data era riportata come \"\". Nel contorno .\nLa moneta faceva parte della nuova struttura monetaria che sostituiva quella precedente e che verr\u00e0 ulteriormente modificata poi dalla Convenzione Nazionale.\nL'\"\u00e9cu constitutionnel\"\nConvenzione Nazionale.\nDopo la caduta della monarchia fu coniata l'ultima moneta denominata \"\u00e9cu\". Aveva sempre il valore di 6 livre ed al posto del ritratto del re c'era l'indicazione in lettere del valore raccolta in una corona di quercia. Nel giro la legenda ."}
{"id": "1800186", "revid": "3831", "url": "https://it.wikipedia.org/wiki?curid=1800186", "title": "Pontificio Seminario Romano dei SS. AA. Pietro e Paolo per le Missioni Estere", "text": ""}
{"id": "1800197", "revid": "1870933", "url": "https://it.wikipedia.org/wiki?curid=1800197", "title": "Onorata societ\u00e0 (termine)", "text": "Onorata societ\u00e0 \u00e8 un termine proprio dei camorristi napoletani, che definivano cos\u00ec la loro organizzazione nella seconda met\u00e0 dell'Ottocento per alludere alla difesa del loro \"onore\", che consisteva nell'omert\u00e0, cio\u00e8 il codice mafioso del silenzio e l'obbligo a non parlare degli affari interni all'organizzazione con la polizia. \nDalla fine dell'ottocento il termine venne spesso usato anche per definire la mafia siciliana e calabrese (Cosa nostra e la 'Ndrangheta) per le analogie con il \"codice d'onore\" della Camorra."}
{"id": "1800198", "revid": "298055", "url": "https://it.wikipedia.org/wiki?curid=1800198", "title": "Urda (Shannara)", "text": ""}
{"id": "1800201", "revid": "599013", "url": "https://it.wikipedia.org/wiki?curid=1800201", "title": "Suore di Santa Marta (Ventimiglia)", "text": "Le Suore di Santa Marta sono un istituto religioso femminile di diritto pontificio: i membri di questa congregazione pospongono al loro nome la sigla C.S.S.M.\nStoria.\nLa congregazione venne fondata a Ventimiglia il 15 ottobre 1878 dal vescovo Tommaso Reggio (1818-1901).\nDesiderando affidare la cucina e il guardaroba del seminario e del convitto vescovile a una comunit\u00e0 di religiose, Reggio raccolse alcune ragazze della sua diocesi, prepar\u00f2 per loro dei regolamenti e le pose sotto il patrocinio di santa Marta, \"Hospita Christi\", simbolo della vita attiva: le prime otto aspiranti ricevettero l'abito religioso l'8 settembre 1880 e l'anno seguente ebbe luogo la prima professione religiosa dei voti.\nDopo il trasferimento di Reggio da Ventimiglia a Genova (1892) la congregazione apr\u00ec una filiale a Chiavari, ma quando la citt\u00e0 venne sottratta alla giurisdizione dell'arcivescovo genovese e venne eretta in diocesi (1895), poich\u00e9 le suore dipendevano dagli ordinari locali, la congregazione si divise in due rami autonomi (6 dicembre 1895): i due rami si riunirono nel 1972.\nL'istituto ottenne il pontificio decreto di lode il 13 maggio 1928 e le sue costituzioni vennero approvate definitivamente dalla Santa Sede il 21 maggio 1935.\nIl fondatore venne beatificato da papa Giovanni Paolo II in piazza San Pietro a Roma il 3 settembre 2000.\nAttivit\u00e0 e diffusione.\nLe Suore di Santa Marta si dedicano all'istruzione e all'educazione cristiana della giovent\u00f9 in scuole primarie, secondarie e superiori e ad altre opere di assistenza (ad anziani, malati, rifugiati).\nOltre che in Italia, sono presenti nelle Americhe (Argentina, Brasile, Cile, Messico) e in Asia (India, Libano); la sede generalizia \u00e8 in via Virginio Orsini a Roma.\nAl 31 dicembre 2008 la congregazione contava 527 religiose in 63 case."}
{"id": "1800207", "revid": "33528", "url": "https://it.wikipedia.org/wiki?curid=1800207", "title": "Checked exceptions", "text": ""}
{"id": "1800217", "revid": "729019", "url": "https://it.wikipedia.org/wiki?curid=1800217", "title": "Bank of Scotland", "text": "La Bank of Scotland (\"Banca di Scozia\") \u00e8 una banca commerciale regionale della Scozia che conserva tradizionalmente il diritto di emissione delle banconote della sterlina britannica. Attualmente appartiene al gruppo HBOS. Da non confondere con la Royal Bank of Scotland.\nCon una storia che risale al XVII secolo, \u00e8 la quinta banca pi\u00f9 vecchia del Regno Unito e l'unica istituzione commerciale creata dal Parlamento scozzese ad essere ancora esistente. \u00c8 stata una delle prime banche in Europa a stampare le proprie banconote, e continua a stampare le proprie banconote in sterline in base a disposizioni legali che consentono alle banche scozzesi di emettere valuta. Bank of Scotland \u00e8 una controllata di Lloyds Banking Group dal 19 gennaio 2009, quando HBOS \u00e8 stata acquisita da Lloyds TSB.\nStoria.\nFondata nel 1695, la Bank of Scotland \u00e8 la pi\u00f9 antica banca britannica e l'unica istituzione ad essere stata creata al tempo dell'antico Parlamento di Scozia che fu soppresso nel 1707.\nXVII secolo.\nLa banca \u00e8 stata fondata con legge del parlamento scozzese nel 1695 con il nome ufficiale di The Governor and Company of the Bank of Scotland ed ha aperto al pubblico nel 1696. A differenza della coeva Banca d'Inghilterra, la \"Bank of Scotland\" fu creata per finanziare l'economia scozzese ed aveva il divieto di concedere prestiti al Governo senza l'autorizzazione del Parlamento La legge concedeva alla Banca l'esclusiva della funzione di banca centrale scozzese per ventun'anni, l'ente era costituito in forma di societ\u00e0 di capitali con un capitale nominale di \u00a3 1.200.000 sterline scozzesi e concedeva a tutti gli azionisti stranieri la cittadinanza scozzese.\nXVIII e XIX secolo.\nLa \"Bank of Scotland\" era sospetta di simpatie giacobite. Non a caso la rivale Royal Bank of Scotland fu fondata con regie patenti nel 1727. Questo port\u00f2 ad una grande rivalit\u00e0 e concorrenza fra i due istituti. La concorrenza si manifestava, fra l'altro, nell'apertura di nuove agenzie: la prima filiale della \"Bank of Scotland\" a Londra fu aperta nel 1865\nLa \"Bank of Scotland\" prese la guida anche per quel che riguardava la stabilit\u00e0 del sistema bancario scozzese. Ci\u00f2 si manifest\u00f2 in occasione di fallimenti della \"Ayr bank\" nel 1772 e della \"Western Bank\" nel 1857.\nXX secolo.\nNegli anni cinquanta la Banca assorb\u00ec altri istituti di credito, fra cui la \"Union Bank of Scotland\".\nNel 1959 la \"Bank of Scotland\" fu la prima banca britannica a installare un calcolatore elettronico centrale.\nLa scoperta del petrolio nel mare del Nord alla fine degli anni settanta consent\u00ec alla \"Bank of Scotland\" di ampliare la propria attivit\u00e0 al settore energetico. La banca utilizz\u00f2 l'esperienza fatta in questo campo per espandersi anche all'estero: la prima filiale fu aperta a Houston, poi in altre citt\u00e0 degli Stati Uniti, a Mosca e a Singapore.\nNel 1987 la Banca acquis\u00ec la \"Countrywide Bank\" in Nuova Zelanda e successivamente la \"Bank of Western Australia\" di Perth.\nHBOS.\nAlla fine degli anni novanta si ebbe un periodo di concentrazioni bancarie. Nel 1999 la \"Bank of Scotland\" fece un'OPA per scalare la National Westminster Bank, bench\u00e9 questa fosse pi\u00f9 grande della offerente. Ad ogni modo, la rivale Royal Bank of Scotland promosse un'OPA rivale e ne deriv\u00f2 una \"guerra di scalate\" da cui usc\u00ec vittoriosa la RBS.\nNel 2001 la \"Bank of Scotland\" e la \"Halifax Bank\" decisero di fondersi, dando vita alla \"Halifax Bank of Scotland\", meglio nota con la sigla HBOS. La sede rimaneva a Edimburgo e si sarebbe continuato a usare entrambi i marchi.\nNel 2006 una legge del parlamento permise a \"Governor and Company of the Bank of Scotland\" di diventare una societ\u00e0 per azioni quotata, la Bank of Scotland plc, che divenne la principale controllata bancaria del gruppo HBOS.\nNel 2008 la HBOS accett\u00f2 di essere acquisita dalla Lloyds TSB."}
{"id": "1800219", "revid": "767487", "url": "https://it.wikipedia.org/wiki?curid=1800219", "title": "Il trionfo di Michele Strogoff", "text": "Il trionfo di Michele Strogoff \u00e8 un film del 1961 diretto da Viktor Tur\u017eanskij.\nQuesto film \u00e8 il seguito di \"Michele Strogoff\" del 1956, sempre prodotto in Francia con lo stesso attore protagonista\nLa storia \u00e8 ispirata dal romanzo di Jules Verne, \"Michele Strogoff\", che ha avuto innumerevoli riduzioni cinematografiche, ben pi\u00f9 famose, ma assai meno riuscite rispetto a questa.\nTrama.\nL'imperatrice della Russia \u00e8 molto affezionata al nipote, il principe Sergei. Questi \u00e8 uno scavezzacollo di 26 anni, ma anche l'imperatrice lo definisce \"un ragazzo di due volte 13 anni\". Al fine di farlo tornare sano e salvo dal fronte dove si sta combattendo contro le trib\u00f9 turcomanne, l'imperatrice chiama l'anziano e valoroso colonnello Michele Strogoff, il famoso corriere del re, al fine di sorvegliare e consigliare il rampollo. Strogoff si commuove di fronte alle lacrime dell'imperatrice, e accetta, pur sapendo che andr\u00e0 incontro a problemi seri, tra cui un deserto che ha gi\u00e0 causato due storiche disfatte contro quelle trib\u00f9. Si mette in marcia per raggiungere le truppe e il principe Sergei. Sembra essere tornato indietro di anni, visti gli intrighi, i sabotaggi, gli incidenti e gli attentati che dovr\u00e0 superare per raggiungere la sua meta, comprese le arti seduttive della cantante e spia Tatiana Volskaya. Finalmente arriva al cospetto della avanguardia, che \u00e8 stata affidata ad un ragazzo tronfio e inadatto al comando. Sergei si fa raggirare da falsi amici e collaboratori e porta i suoi uomini verso il disastro. In tal frangente il principe comprende i suoi errori e finalmente cede il comando al valoroso colonnello, per fortuna ancora incolume. Per salvare la pelle dei sopravvissuti, Strogoff intima al principe di far issare la bandiera bianca, consegnando cos\u00ec al nemico ci\u00f2 che resta della colonna.\nArriva il grosso delle truppe, che attacca la capitale, e Strogoff viene liberato per portare al generale la proposta di armistizio in cambio della vita del principe. Strogoff suggerisce al generale di far cessare il fuoco, ma anche di accettare un suo piano pazzesco. Il colonnello torna clandestinamente tra le mura dei ribelli, ma viene catturato. La cantante Tatiana lo aveva tradito, ma pentita e commossa si rif\u00e0 viva per tirarlo fuori dai guai. Strogoff raggiunge il principe in cima alla torre dove viene tenuto prigioniero ed issa la bandiera russa. \u00c8 il segnale dell'attacco della cavalleria che si precipita a valanga verso le mura della citt\u00e0 senza preparazione di artiglieria. La citt\u00e0 cade dopo un'ora, durante la quale il principe, Strogoff e il suo aiutante di campo lottano disperatamente contro la guardia della torre. Dopo un'ora la guerra \u00e8 finita. Il principe salva la vita e l'onore e per decisione dello stesso Strogoff riprende il comando della colonna, per dirigersi insieme verso San Pietroburgo a portare la notizia della vittoria."}
{"id": "1800220", "revid": "1318658", "url": "https://it.wikipedia.org/wiki?curid=1800220", "title": "\u00c9tienne-Alexandre Bernier", "text": "Biografia.\nHa preso parte alle Guerre di Vandea seguendo l'Esercito cattolico e reale per dare supporto spirituale ai soldati.\nDopo avere terminato i suoi studi di teologia al collegio di Angers, venne ordinato sacerdote, e divent\u00f2, ancora molto giovane, curato della parrocchia di Saint-Laud ad Angers. In seguito alla Rivoluzione francese, non volle prestare giuramento alla repubblica imposto dalla Costituzione civile del clero, diventando cos\u00ec un \"prete refrettario\".\nPrese parte alle Guerre di Vandea, dopo i primi successi, i vandeani formarono un consiglio superiore per stabilire l'ordine e l'amministrazione nel dipartimento insorto e Bernier fece parte di questo consiglio. Venne soprannominato l'\"apostolo della Vandea\".\nL'\"abb\u00e9 Bernier\" (come era chiamato dai vandeani) divenne presto una figura molto importante per l'Esercito cattolico e reale: dava buoni consigli ai generali e sapeva prestarsi allo spirito militare senza mancare ai suoi doveri di sacerdote.\nIn seguito al Vir\u00e9e de Galerne Bernier mostr\u00f2 sempre molta costanza e fermezza: continuava a sostenere i soldati e gli infondeva coraggio. Ma dopo la definitiva sconfitta di Savenay, l'esercito venne distrutto e Bernier rimase nascosto in Bretagna.\nTuttavia non si arrese e continuava a incitare i vandeani per continuare l'insurrezione, allora torn\u00f2 nel Poitou, e si un\u00ec all'esercito di Fran\u00e7ois Charette e poi in quello di Stofflet, il quale nutriva una grande ammirazione per Bernier e accettava spesso i suoi consigli.\nCon la salita al potere di Napoleone, volendo riallacciare i rapporti con la Chiesa cattolica scelse proprio Bernier come rappresentante francese. Papa Pio VII mand\u00f2 in Francia Mons. Bartolomeo Spina (arcivescovo di Corinto) e il teologo Mons. Caselli per trattare con il Primo Console e con Bernier, il negoziato si concluse con il Concordato del 1801 con il quale si ripristinarono tutti i diritti della Chiesa, persi con la Costituzione civile del clero.\nIl Papa dovette anche riorganizzare le diocesi francesi: a causa dello scisma molte erano rimaste senza sacerdoti e vescovi, o perch\u00e9 questi erano stati scomunicati o perch\u00e9 erano stati uccisi, e lo stesso Bernier venne ordinato vescovo e gli venne affidata la Diocesi di Orl\u00e9ans nel 1802.\nDurante un suo viaggio a Parigi si ammaler\u00e0 di febbre biliosa e morir\u00e0 il 1\u00ba ottobre 1806.\nBernier riposa oggi giorno nel piccolo Cimitero del Calvaire.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1800223", "revid": "1632387", "url": "https://it.wikipedia.org/wiki?curid=1800223", "title": "Start Something", "text": "Start Something \u00e8 il secondo album della band gallese Lostprophets, pubblicato il 2 e 3 febbraio 2004 rispettivamente nel Regno Unito e Stati Uniti d'America.\nIl disco.\nL'album \u00e8 stato prodotto da Eric Valentine, produttore anche dei Queens of the Stone Age, Good Charlotte e Neon knights.\nIl nome dell'album \u00e8 stato scelto per due motivi; Il motivo principale \u00e8 che la band vede questo album come il loro primo \"vero gradino musicale\", dato che sentivano Thefakesoundofprogress, originariamente inteso solo come un demo, \"non accuratamente il riflesso delle loro capacit\u00e0\".\nTracce.\nTracce Bonus"}
{"id": "1800229", "revid": "2036605", "url": "https://it.wikipedia.org/wiki?curid=1800229", "title": "Battaglia di Erdonia (210 a.C.)", "text": "La seconda battaglia di Erdonia ebbe luogo nel 210 a.C. durante la seconda guerra punica. Annibale, comandante dei Cartaginesi, che aveva invaso l'Italia otto anni prima, accerchi\u00f2 e distrusse un esercito romano che stava combattendo contro di lui in \"Apulia\". La pesante disfatta ebbe immediate ripercussioni sulla guerra, particolarmente con gli alleati italiani di Roma, che sembrarono sul punto di lasciarla a suo destino, viste le continue sconfitte di cui era stata vittima nel giro di pochi anni. I Romani per\u00f2 tennero duro, e nel giro di tre anni riuscirono ad intrappolare Annibale nella parte sud-occidentale della penisola, riconquistando i territori persi e punendo le citt\u00e0 italiane che avevano collaborato con l'invasore cartaginese.\nContesto storico.\nDopo le sue continue sconfitte (su tutte, la Battaglia di Canne, ma anche quelle del lago Trasimeno e della Trebbia), la fedelt\u00e0 degli alleati italiani di Roma cominci\u00f2 a vacillare. Oltre ai Sanniti, ai Lucani, ai Greci del Sud Italia, anche in Apulia sorsero le prime ribellioni. La citt\u00e0 di Erdonia era gi\u00e0 stata teatro di una sconfitta romana nel 212 a.C., quando due anni dopo i romani provarono a riconquistarla. Ecco come Tito Livio descrive il particolare momento della guerra in corso ormai da otto lunghi anni:\nIntanto il console Marco Claudio Marcello aveva lasciato Roma ed insieme al proconsole Gneo Fulvio Centumalo Massimo, mossero con i loro rispettivi eserciti verso Erdonia. Prima ottennero la resa di Salapia, distruggendovi le guarnigioni cartaginesi. Credendo che Annibale stesse ripiegando verso la Calabria (il \"Bruttium\"), i due eserciti mossero verso i Sanniti, che subito abbandonarono ogni idea di secessione, e vi strapparono con la forza le citt\u00e0 di \"Marmoree\" e di \"Mele\", dove furono sconfitti circa 3.000 soldati di Annibale, che vi erano stati lasciati come guarnigione. L'occupazione di queste due citt\u00e0 produsse, non solo un ricco bottino che fu lasciato ai soldati, ma anche duecentoquarantamila moggi di grano e centodiecimila di orzo.\nAntefatto.\nGneo Fulvio pose gli accampamenti non molto distante da Erdonea, nella speranza di riconquistare la citt\u00e0 che, dopo la disfatta di Canne si era ribellata ai Romani. Questi accampamenti non erano stati posizionati, per\u00f2, in un luogo sufficientemente, n\u00e9 erano stati muniti di una guarnigione adeguata. La convinzione del comandante romano era che la fedelt\u00e0 dei cittadini di Erdonea verso Annibale potesse venir meno ora che avevano saputo della perdita di Salapia da parte dei Cartaginesi, e che il loro comandante avesse ormai intenzione di recarsi nel Bruzzio. D'altro canto Annibale, venuto a sapere dei piani del proconsole romano attraverso una serie di spie e temendo di poter perdere l'alleanza di quella citt\u00e0, coltiv\u00f2 la speranza di poter assalire il nemico e di coglierlo di sorpresa.\nBattaglia.\nAnnibale, una volta alleggerito l'esercito dai bagagli, si diresse a marce forzate verso Erdonea, in modo da precedere la notizia del suo arrivo e, una volta giuntovi, per generare terrore nelle schiere romane, si avvicin\u00f2 in ordine di battaglia. Gneo Fulvio Centumalo, che Livio definisce \u00abpari in ardimento ad Annibale, ma inferiore in prudenza ed in forze\u00bb, condusse fuori dall'accampamento la sua armata e, senza riflettere, attacc\u00f2 immediatamente battaglia.\nAd iniziare il combattimento fu, infatti, la quinta legione e l'ala sinistra romana. Annibale, di conseguenza, ordin\u00f2 alla sua cavalleria, prima di attaccare gli accampamenti nemici e poi di ripiegare, prendendo alle spalle l'armata romana, mentre la fanteria cartaginese la teneva impegnata nello scontro frontale. Il condottiero cartaginese, ricord\u00f2 alle sue truppe che, proprio su quel campo di battaglia, l'esercito romano era gi\u00e0 stato sconfitto, qualche anno prima. La mischia che si accese vide le schiere romane tener duro intorno alle insegne, difese tenacemente con un sanguinoso corpo a corpo, fino a quando non fu udito lo scalpitio della cavalleria nemica che si avvicinava alle loro spalle e, dalla parte degli accampamenti, il grido di guerra dei Cartaginesi. Poi inizi\u00f2 la disfatta romana, poich\u00e9 per prima fu travolta la sesta legione, che era posizionata nello schieramento pi\u00f9 arretrato, in seguito cedette anche la quinta legione.\nConseguenze.\nParte dei Romani fu dispersa nella fuga, parte venne invece massacrata. Lo stesso Gneo Fulvio cadde insieme ad undici tribuni militari. Livio afferma di non essere certo di \u00abquante migliaia di soldati siano state trucidate in quella battaglia\u00bb, ricordando che alcuni storici parlavano, chi di 13.000 e chi di non pi\u00f9 di 7.000.\nAnnibale alla fine riusc\u00ec ad impadronirsi anche degli accampamenti e del loro bottino. Poi prefer\u00ec dare alla fiamme Erdonea, trasferendo i suoi abitanti a Metaponto e Turii, poich\u00e9 era venuto a sapere che quella citt\u00e0 sarebbe passata ai Romani una volta che si fosse allontanato dalla stessa. Uccise quindi i loro capi, i quali avevano avuto in precedenza incontri segreti con Fulvio. Intanto i Romani che si erano salvati dalla grave disfatta, riuscirono a raggiungere nel Sannio il console Marco Claudio Marcello.\nLa vittoria, in s\u00e9, non ebbe grandi vantaggi strategici per i cartaginesi, ma ne diede dal punto di vista del morale romano e della fragilit\u00e0 delle alleanze tra i popoli italici. Inoltre, furono adottate misure punitive verso i superstiti del proprio esercito sconfitto: 4.000 uomini furono inviati in Sicilia in esilio, fino alla fine della guerra. Questa misura caus\u00f2 diversi malumori soprattutto nei coloni romani gi\u00e0 presenti sull'isola, e favor\u00ec inoltre il malcontento popolare verso il Senato e la Repubblica, che in quel momento sembrava sull'orlo della fine."}
{"id": "1800230", "revid": "810736", "url": "https://it.wikipedia.org/wiki?curid=1800230", "title": "Manoscritto Voynich", "text": "Il manoscritto Voynich \u00e8 un codice illustrato risalente al XV secolo (la datazione al radiocarbonio ha stabilito con quasi totale certezza che il manoscritto sia stato redatto tra il 1404 e 1438), scritto con un sistema di scrittura che non \u00e8 stato ancora decifrato. Il manoscritto contiene anche immagini di piante che non sono identificabili con alcun vegetale noto e l'idioma usato nel testo non appartiene ad alcun sistema alfabetico/linguistico conosciuto. \u00c8 stato definito da pi\u00f9 parti come \u00abil libro pi\u00f9 misterioso del mondo\u00bb.\nIl manoscritto \u00e8 conservato presso la Biblioteca Beinecke di manoscritti e libri rari dell'Universit\u00e0 Yale (Stati Uniti), dove reca il numero di inventario \u00abMs 408\u00bb.\nIl ritrovamento.\nIl manoscritto Voynich deve il suo nome a Wilfrid Voynich, un mercante di libri rari di origini polacche, naturalizzato inglese, che lo acquist\u00f2 dal collegio gesuita di Villa Mondragone, nei pressi di Frascati, nel 1912. Il contatto tra Voynich e i gesuiti fu padre Giuseppe Strickland (Joseph Strickland 1864-1915), religioso gesuita. Il suo Ordine aveva bisogno di fondi per restaurare la villa e vendette a Voynich trenta volumi della biblioteca, che era formata anche da una raccolta di volumi del Collegio Romano, trasportati al collegio di Mondragone insieme alla biblioteca generale dei Gesuiti per salvarli dagli espropri del nuovo Regno d'Italia. Tra questi libri vi era anche quello misterioso, di cui non si conosce l'origine.\nVoynich rinvenne, all'interno del libro, una lettera di Jan Marek Marci (1595-1667), rettore dell'Universit\u00e0 di Praga e medico reale di Rodolfo II di Boemia, con la quale egli inviava questo libro a Roma presso l'amico poligrafo Athanasius Kircher perch\u00e9 lo decifrasse. Voynich stesso afferm\u00f2 che lo scritto conteneva minuscole annotazioni in greco antico e dat\u00f2 il volume come originario del XIII secolo.\nNella lettera, recante l'intestazione \u00abPraga, 19 agosto 1665\u00bb (o 1666), Marci affermava di aver ereditato il manoscritto medievale da un suo amico (che in seguito le ricerche riveleranno essere un non meglio noto alchimista di nome Georg Baresch), e che il suo precedente proprietario, l'imperatore Rodolfo II, l'aveva acquistato per 600 ducati (una cifra molto elevata), credendolo opera di Ruggero Bacone.\nLa propriet\u00e0 del manoscritto pass\u00f2 da Voynich al noto commerciante ed esperto di libri antichi Hans P. Kraus che lo don\u00f2 all'Universit\u00e0 Yale che lo conserva nella Beinecke Rare Book and Manuscript Library, archiviato con il numero d'inventario \"MS 408\".\nComposizione e caratteristiche.\nIl volume, scritto su pergamena di vitello, \u00e8 di dimensioni piuttosto ridotte: 16\u00a0cm di larghezza, 22 di altezza e 5 di spessore. Dalle due numerazioni scritte sui margini si evince che il manoscritto fosse formato da 116 fogli divisi in 20 fascicoli di diversa consistenza: tuttavia 14 fogli (numeri 12, da 59 a 64, 74, 91 e 92, 97 e 98, 109 e 110) mancano all'appello. Diversi fogli sono di dimensioni maggiori degli altri e ripiegati, e risultano quindi composti da pi\u00f9 di due \"pagine\".\nFa da corredo al testo una notevole quantit\u00e0 di illustrazioni a colori, ritraenti i pi\u00f9 svariati oggetti: proprio i disegni lasciano intravedere la natura del manoscritto, venendo di conseguenza scelti come punto di riferimento per la suddivisione dello stesso in diverse sezioni, a seconda del tema delle illustrazioni:\nSubito dopo questa sezione vi \u00e8 un foglio ripiegato sei volte, raffigurante nove medaglioni con immagini di stelle o figure vagamente simili a cellule, raggiere di petali e fasci di tubi.\nL'ultima sezione del manoscritto Voynich comincia dal foglio 103 e prosegue sino alla fine. Vi figurano solo stelline a sinistra delle righe, e si crede si tratti di una sorta di indice.\nControversie sulla datazione.\nFino agli inizi del 2011 si \u00e8 ipotizzato che il manoscritto fosse stato creato ad arte come falso nel XVI secolo, per perpetrare una truffa ai danni di Rodolfo II. Secondo tale ipotesi, il truffatore sarebbe stato l'astrologo mago e falsario inglese Edward Kelley aiutato dal brillante filosofo John Dee.\nA confutare questa teoria \u00e8 per\u00f2 sopravvenuta la datazione ottenuta mediante la tecnica del carbonio-14 nel febbraio 2011. Un gruppo di ricerca presso l'Arizona University \u00e8 stato autorizzato ad asportare quattro piccoli campioni (1 millimetro per 6) dai margini di differenti pagine. A seguito di una datazione al radiocarbonio le pergamene parrebbero risalire a un periodo compreso fra il 1404 e il 1438.\nPrecedenti ipotesi collocavano la stesura del testo intorno agli inizi del XVII secolo, poich\u00e9 un'analisi all'infrarosso aveva rivelato la presenza di una firma, successivamente cancellata, di \"Jacobi \u00e0 Tepenecz\", al secolo Jacobus Horcicki, morto nel 1622 e principale alchimista al servizio di Rodolfo II.\nInoltre poich\u00e9 una delle piante raffigurate nella sezione botanica \u00e8 quasi identica al comune girasole giunto in Europa all'indomani della scoperta dell'America e quindi successivamente al 1492, si \u00e8 supposto che l'autore non potesse ancora conoscere tale pianta, ergo il libro sarebbe stato scritto solo successivamente a tale data.\nLe recenti analisi dei pigmenti presenti nel testo, effettuate dai ricercatori della Yale, hanno rilevato affinit\u00e0 con quelli di altri manoscritti risalenti al XV secolo e medievali in genere.\nAnalisi crittografiche.\nIn molti nel corso del tempo hanno cercato di decifrare la lingua sconosciuta del Voynich.\nIl primo ad aver affermato di essere riuscito nell'impresa fu William Newbold, professore di filosofia medievale alla Universit\u00e0 di Pennsylvania. Nel 1921 pubblic\u00f2 un articolo in cui proponeva un elaborato e arbitrario procedimento con cui tradurre il testo, che sarebbe stato scritto in un latino \"camuffato\" addirittura da Ruggero Bacone. La conclusione a cui Newbold arriv\u00f2 con la sua traduzione fu che gi\u00e0 nel tardo Medioevo sarebbero state conosciute nozioni di astrofisica e biologia molecolare.\nNegli anni quaranta i crittografi Joseph Martin Feely e Leonell C. Strong applicarono al documento dei sistemi di decifratura sostitutiva, cercando di ottenere un testo con caratteri latini in chiaro: il tentativo produsse un risultato che per\u00f2 non aveva alcun significato. Il manoscritto fu l'unico a resistere alle analisi degli esperti di crittografia della marina statunitense, che alla fine della guerra studiarono e analizzarono alcuni vecchi codici cifrati per mettere alla prova i nuovi sistemi di decodificazione. J.M. Feely pubblic\u00f2 le sue deduzioni nel libro \"Roger Bacon's Cipher: The Right Key Found\" in cui, ancora una volta, attribuiva a Bacone la paternit\u00e0 del manoscritto.\nNel 1945 il professor William F. Friedman, costitu\u00ec a Washington un gruppo di studiosi, il First Voynich Manuscript Study Group (FSG). Egli opt\u00f2 per un approccio pi\u00f9 metodico e oggettivo, nell'ambito del quale emerse la cospicua ripetitivit\u00e0 del linguaggio del Voynich. Tuttavia, a prescindere dall'opinione maturatagli nel corso degli anni in merito all'artificialit\u00e0 di tale linguaggio, all'atto pratico la ricerca si risolse in un nulla di fatto: a niente serv\u00ec infatti la trasposizione dei caratteri in segni convenzionali, che doveva fungere da punto di partenza per qualsiasi analisi successiva.\nIl professor Robert Brumbaugh, docente di filosofia medievale a Yale, e l'informatico Gordon Rugg, in seguito a ricerche linguistiche, sposarono la teoria che vedrebbe il Voynich come un semplice espediente truffaldino, volto a sfruttare il successo che a quel tempo le opere esoteriche solevano riscuotere presso le corti europee.\nNel 1978 il filologo dilettante John Stojko credette di aver riconosciuto la lingua, e afferm\u00f2 che si trattasse di ucraino, con le vocali rimosse. La traduzione per\u00f2 pur avendo in alcuni passi un apparente senso (es.: \"Il Vuoto \u00e8 ci\u00f2 per cui combatte l'Occhio del Piccolo Dio\"), non corrispondeva ai disegni.\nNel 1987 il fisico Leo Levitov attribu\u00ec il testo a degli eretici Catari, pensando di averlo interpretato come un misto di diverse lingue medievali centroeuropee. Il testo tuttavia non presentava corrispondenze con la cultura catara, e la traduzione aveva poco senso.\nLo studio in materia resta quello compiuto nel 1976 da William Ralph Bennett, che ha applicato la casistica alle lettere e alle parole del testo, mettendone in luce non solo la ripetitivit\u00e0, ma anche la semplicit\u00e0 lessicale e la bassissima entropia: il linguaggio del Voynich, in definitiva, non solo si avvarrebbe di un vocabolario limitato, ma anche di una basilarit\u00e0 linguistica riscontrabile, tra le lingue moderne, solo nell'hawaiano. Il misterioso autore ha ripetuto gli stessi grafemi del testo pi\u00f9 volte in sequenza, dando l'impressione di aver scritto il testo senza seguire una logica.\nL'alfabeto non \u00e8 stato ancora decifrato ed \u00e8 unico. Sono per\u00f2 state riconosciute 19-28 probabili lettere, che non hanno nessun legame con gli alfabeti conosciuti. Si sospetta inoltre che siano stati usati due alfabeti complementari ma non uguali, e che il manoscritto sia stato redatto da pi\u00f9 persone. Significativa in tal senso \u00e8 poi l'assoluta mancanza di errori ortografici, cancellature o esitazioni, elementi costanti di qualunque manoscritto.\nIpotesi.\nLe parole contenute nel manoscritto presentano frequenti ripetizioni di sillabe. Ci\u00f2 spinse due studiosi (William Friedman e John Tiltman) a ipotizzare che fosse scritto in una lingua filosofica, ossia in una lingua artificiale in cui ogni parola \u00e8 composta da un insieme di lettere o sillabe che rimandano a una divisione dell'essere in categorie.\nL'esempio pi\u00f9 noto di lingua artificiale \u00e8 l'idioma analitico di John Wilkins, anche grazie all'omonimo racconto di Borges. In questa lingua, tutti gli enti sono catalogati in 40 categorie, suddivise in sotto categorie, e a ognuna \u00e8 associata una sillaba o una lettera: in questo modo, se la classe generale dei colori \u00e8 indicata con 'robo-', allora il rosso si chiamer\u00e0 'roboc', il giallo 'robof', e cos\u00ec via.\nQuesta ipotesi spiegherebbe la ripetizione di sillabe, ma nessuno \u00e8 riuscito a dare un senso razionale ai prefissi e ai suffissi usati nel Voynich. Inoltre, le prime lingue filosofiche sembrano risalire a epoche successive alla probabile compilazione del manoscritto. A quest'ultimo proposito, \u00e8 per\u00f2 facile obiettare che l'idea generale di lingua filosofica sia tutto sommato semplice, e potesse preesistere.\nUn'ipotesi contraria, molto pi\u00f9 azzardata, \u00e8 che sia stata proprio la visione del manoscritto a suggerire la possibilit\u00e0 di una lingua artificiale. Certo \u00e8 che Jan Marek Marci era in contatto con Juan Caramuel y Lobkowitz, il cui libro 'Grammatica Audax' costitu\u00ec l'ispirazione per l'idioma analitico di Wilkins.\n\u00c8 stata avanzata un'ipotesi che chiarirebbe il motivo dell'inspiegabilit\u00e0 del testo e della sua resistenza a qualsiasi tentativo di decifrazione: Gordon Rugg, nel 2003, ha individuato un metodo che potrebbe essere stato seguito dagli ipotetici autori per produrre \"rumore casuale\" in forma di sillabe. Questo metodo, realizzabile anche con strumenti del 1600, spiegherebbe la ripetitivit\u00e0 delle sillabe e delle parole, l'assenza delle strutture tipiche della scrittura casuale e renderebbe credibile l'ipotesi che il testo sia un falso rinascimentale creato ad arte per truffare qualche studioso o sovrano.\nGi\u00e0 in passato lo studioso Jorge Stolfi dell'Universit\u00e0 di Campinas (Brasile) aveva proposto l'ipotesi che il testo fosse stato composto mischiando sillabe casuali da tabelle di caratteri. Questo avrebbe spiegato le regolarit\u00e0 e le ripetizioni, ma non l'assenza di altre strutture di ripetizione, ad esempio le lettere doppie ravvicinate. Rugg part\u00ec dall'idea che il testo fosse stato composto con metodi combinatori noti negli anni tra il 1400 e il 1600: uno di questi metodi, che attir\u00f2 la sua attenzione, fu quello della cosiddetta griglia di Cardano, creata da Girolamo Cardano nel 1550.\nIl metodo consiste nel sovrapporre a una tabella di caratteri o a un testo una seconda griglia, con solo alcune caselle ritagliate in modo da permettere di leggere la tabella inferiore. La sovrapposizione oscura le parti superflue del testo, lasciando visibile il messaggio. Rugg ha ricondotto il metodo di creazione a una griglia di 36\u00d740 caselle, a cui viene sovrapposta una maschera con 3 fori, che compongono i tre elementi della parola (prefisso, centrale e suffisso). Il metodo, molto semplice da usare, avrebbe permesso all'anonimo di realizzare il testo molto rapidamente partendo da una singola griglia piazzata in diverse posizioni. Questo ha rimosso il principale dubbio correlato alla teoria del falso, cio\u00e8 che un testo di tali proporzioni con caratteristiche sintattiche simili sarebbe stato molto difficile da realizzare senza un metodo di questo tipo.\nRugg ha ottenuto alcune \"regole base\" del Voynichese, riconducibili a caratteristiche della tabella usata dall'autore: ad esempio la tabella originale aveva probabilmente le sillabe sul lato destro pi\u00f9 lunghe, cosa che si riflette nella maggiore dimensione dei prefissi rispetto alle altre sillabe. Rugg ha tentato anche di capire se ci fosse un messaggio segreto codificato nel testo, ma ha successivamente escluso questa ipotesi ritenendo che la griglia sia servita non per codificare, ma per comporre il testo.\nRicerche storiche seguenti a questo studio hanno attribuito a John Dee e a Edward Kelley il testo. Il primo, studioso dell'et\u00e0 elisabettiana, avrebbe introdotto il secondo (noto falsario) alla corte di Rodolfo II intorno al 1580. Kelley era mago, oltre che truffatore, quindi ben conosceva i trucchi matematici di Cardano, e avrebbe realizzato il testo per ottenere una cospicua cifra o favori dal sovrano. Tale teoria si scontra per\u00f2 con la datazione al carbonio 14, che data il manoscritto quasi due secoli prima.\nSecondo un'approfondita ricerca del 2012, a cura di National Geographic, il manoscritto sarebbe opera di Antonio Averlino, detto il Filarete, a scopo di spionaggio industriale ai danni della Serenissima e a favore della Sublime Porta.\nDue ricercatori romani, Roberto Volterri e Bruno Ferrante, hanno sostenuto nel 2014 che il Manoscritto Voynich contenga indicazioni per praticare cure idroterapiche (parte Medica) in determinate configurazioni astrali (parte Astronomica) e con l'impiego di determinate erbe (parte Botanica).\nNel febbraio del 2014 Stephen Bax, professore di linguistica all'Universit\u00e0 del Bedfordshire, ha pubblicato i risultati della sua ricerca in cui propone la decodifica provvisoria di circa dieci parole, nomi propri di piante e della costellazione del Toro, e quindi di quattordici dei simboli dell'alfabeto o alfasillabario del manoscritto. L'approccio \u00e8 stato quello di partire dalle illustrazioni della parte erboristica e astronomica. Sono cos\u00ec stati identificati i possibili nomi di piante come l'Elleboro, KA/\u0259/UR, (Kaur \u00e8 il nome della pianta nel Kashmir), la centaurea, KNT/\u0259/IR, e della costellazione del Toro, ta\u0259rn. L'opinione di Bax \u00e8 che il manoscritto non sia cifrato e nemmeno privo di senso com'\u00e8 stato ipotizzato, ma probabilmente un testo prodotto nell'area del Caucaso, Asia centrale o Medio Oriente cristiano, scritto in una lingua o dialetto estinto, con un proprio alfabeto, anch'esso scomparso. A sostegno della sua tesi, Bax cita l'esempio dell'alfabeto glagolitico, creato dai santi Cirillo e Metodio per le esigenze fonetiche dell'antico slavo, sostituito poi dal cirillico, e che \u00e8 a noi intelligibile perch\u00e9 sopravvive nella liturgia della Chiesa della Croazia.\nNel 2018 ricercatori turchi hanno dichiarato di aver decifrato e tradotto una parte del manoscritto, partendo dall'ipotesi che si tratti non tanto di una lingua scritta, quanto di una traslitterazione fonetica della parola. Secondo Ahmet Ardi\u00e7, ingegnere elettrico e studioso della lingua turca, quella del manoscritto Voynich \u00e8 una rielaborazione del turco antico. Ardi\u00e7 not\u00f2 nel manoscritto uno schema strutturale delle parole corrispondente a quello della lingua turca. Gli studiosi hanno reso noto ed esplicitato dettagliatamente con un video le loro ipotesi, mentre un documento ufficiale \u00e8 stato presentato a un giornale accademico della Johns Hopkins University.\nA maggio del 2019 Gerard Cheshire, dell'universit\u00e0 britannica di Bristol, ha pubblicato una ricerca sulla rivista \"Romance Studies\" nella quale sostiene di essere riuscito a decifrarlo. Dalla ricerca, controversa e criticata da numerosi medievalisti, \u00e8 emerso che il manoscritto sarebbe una sorta di enciclopedia illustrata contenente ricette con rimedi erboristici, terapie mediche, letture di astrologia su amore, mente e riproduzione, secondo le credenze dell'epoca storica in cui fu redatto e addirittura il resoconto di un salvataggio in mare dei sopravvissuti di un'eruzione vulcanica avvenuta nel 1444. L'opera sarebbe da attribuire a monache domenicane che la realizzarono per la regina di Aragona, Maria di Castiglia.\nIl manoscritto nella letteratura.\nIl manoscritto \u00e8 stato utilizzato come elemento letterario sia da Colin Wilson, nel suo racconto di ispirazione lovecraftiana \"Il ritorno dei Lloigor\" e nel suo romanzo \"Specie immortale (The Philosopher's Stone)\", sia dallo scrittore di narrativa fantastica Valerio Evangelisti che, nella sua \"Trilogia di Nostradamus\", lo assimila all'\"Arbor Mirabilis\" e ne fa un testo esoterico al centro di una trama complessa che si dipana attraverso la storia francese del XVI secolo.\nIl manoscritto \u00e8 anche protagonista del romanzo \"Il manoscritto di Dio\" di Michael Cordy in cui viene in parte decifrato da una docente dell'universit\u00e0 Yale e risulta infine essere una mappa per ritrovare il Giardino dell'Eden. \u00c8 presente anche nel romanzo \"La tomba di ghiaccio\" (\"The Charlemagne Pursuit\", 2008) di Steve Berry. Nella striscia 593 del fumetto online \"Xkcd\" il testo viene citato, ipotizzando che si tratti di un antico manuale di un gioco di ruolo.\nNel 64\u00ba capitolo del romanzo \"Olympos\" di Dan Simmons si parla di un manoscritto, senza per\u00f2 nominarlo ma individuandolo con una descrizione precisa del contenuto. Pochi paragrafi pi\u00f9 avanti viene citato il collezionista di libri rari Wilfrid Voynich, ma senza un collegamento esplicito con l'opera. Il codice in questione viene definito una bufala.\nIl manoscritto \u00e8 alla base di un'avventura in cui Martin Myst\u00e8re, eroe della serie a fumetti omonima edita da Sergio Bonelli Editore, si trova alle prese con un fanatico telepredicatore, satelliti killer, monaci benedettini e francescani, un'intelligenza artificiale, gli Uomini in Nero, Atlantide e un'oscura minaccia che si appresta a distruggere l'intero pianeta (n. 167, \"Obiettivo Apocalisse\").\nIl manoscritto \u00e8 parte anche della sottotrama del romanzo \"PopCo\" dell'autrice britannica Scarlett Thomas, che ne d\u00e0 una spiegazione di fantasia descrivendolo come un vero e proprio codice.\nIl manoscritto viene citato anche nel romanzo Solenoide di Mircea C\u0103rt\u0103rescu (Il Saggiatore) nel lungo dialogo che il protagonista ha con il bibliotecario Palamar."}
{"id": "1800232", "revid": "29054", "url": "https://it.wikipedia.org/wiki?curid=1800232", "title": "Battaglia di Herdonia (210 a.C.)", "text": ""}
{"id": "1800234", "revid": "122837951", "url": "https://it.wikipedia.org/wiki?curid=1800234", "title": "Trofeo Valle d'Aosta di pallavolo femminile", "text": "Il Trofeo Valle d'Aosta di pallavolo femminile (in francese, Troph\u00e9e Vall\u00e9e d'Aoste de volley-ball f\u00e9minin) era un torneo organizzato dalla FIPAV con il patrocinio della regione Valle d'Aosta e il comune di Courmayeur: l'evento infatti anche veniva comunemente chiamato \"Torneo di Courmayeur\". Partecipavano solitamente la nazionale femminile italiana ed altre 3 o 4 squadre che si interscambiano nel corso degli anni ma che comunque rivestivano un ruolo di primaria importanza nella pallavolo internazionale. Il Trofeo Valla d'Aosta non aveva alcun interesse a livello mondiale e risultava essere una sorta di test di preparazione prima delle competizioni ufficiali estive: vieniva infatti svolto solitamente verso la fine di maggio o l'inizio di giugno. A causa del pubblico non molto numeroso la FIPAV, nel 2009, ha deciso di abolire il torneo e di crearne uno nuovo a Torino.\nFormula di gioco.\nLa formula del torneo venne variata ogni anno, anche a seconda del numero di partecipanti. A volte si disputa in due fasi: la prima fase \u00e8 un girone unico, dove le squadre si sfidano secondo la formula del round-robin, ossia tutte contre tutte. Al termine della prima fase, inizia la seconda dove le prime due classificate si sfidano per il primo posto, mentre le ultime due si sfidano per il terzo, oppure si svolgono le semifinali dove la prima classificata incontra l'ultima, mentre nell'altra la seconda incontra la terza: al termine le due vincitrici si sfidano per il primo posto mentre le perdenti per il terzo. Altre volte invece si \u00e8 disputato un girone unico dove la squadra con pi\u00f9 punti \u00e8 risultata la vincitrice.\nStrutture.\nIl trofeo Valle d'Aosta viene svolto nel \"Forum Sport Center\" di Courmayeur: tale complesso viene utilizzato per discipline tipicamente invernali come pattinaggio ed hockey sul ghiaccio, anche se \u00e8 possibile trasformalo in campo da volley con parquet in legno, o per qualsiasi altro sport, grazie ad una struttura acquistata in Canada."}
{"id": "1800240", "revid": "120337478", "url": "https://it.wikipedia.org/wiki?curid=1800240", "title": "Variabile d'ambiente (Unix)", "text": "Le variabili d'ambiente, nei sistemi operativi Unix e Unix-like, e pi\u00f9 in generale nei sistemi POSIX sono un tipo di variabili specifiche per processo.\nDescrizione.\nOgni processo possiede il proprio insieme di variabili d'ambiente distinto e separato da quello degli altri processi, ed in nessun caso un processo pu\u00f2 modificare le variabili d'ambiente di un altro processo; esse tuttavia si propagano, duplicandosi, di processo padre in processo figlio.\nLe variabili d'ambiente hanno un ruolo tradizionalmente significativo nella configurazione dei programmi: esse sono usate ad esempio per specificare le impostazioni di localizzazione, o per indicare ad un programma le directory ove reperire le proprie risorse, o ancora per modificarne il comportamento predefinito. Il fatto che siano di pratico utilizzo nella programmazione, unito al fatto che i meccanismi di gestione ed i vincoli siano rimasti sostanzialmente immutati per decenni, fa s\u00ec che esse siano ancora alquanto popolari negli ambienti Unix.\nLe variabili d'ambiente sono tipicamente definite e avvalorate negli \"script\" di \"shell\" che sono eseguiti all'avvio del sistema, in quelli eseguiti al \"login\" di un utente (ad esempio /etc/profile o su alcuni sistemi anche /etc/environment) ed in quelli eseguiti ad ogni avvio di una \"shell\" testuale (ad esempio ~/.bashrc per Bash).\nVincoli su nomi e valori.\nLe variabili d'ambiente sono implementate come un \"array\" di stringhe secondo le convenzioni del linguaggio C, nella forma \"\"nome\"=\"valore\"\": questo implica sia che i nomi non possano contenere il carattere \"=\", sia che n\u00e9 il nome n\u00e9 il valore possano contenere il carattere ASCII 0x00, NUL. Due nomi sono considerati uguali solo se contengono esattamente gli stessi caratteri, per cui viene ad esempio fatta distinzione tra lettere maiuscole e minuscole.\nA parte questi vincoli, la scelta di nomi per variabili d'ambiente \u00e8 anche fortemente influenzata dai vincoli di sintassi delle \"shell\" testuali, che di fatto restringono la scelta a nomi composti da una lettera o un trattino basso (\"_\") seguiti da zero o pi\u00f9 lettere, cifre e trattini bassi, ad esempio \"A\", \"_Alice_12\", \"file_temporaneo\". Possono esistere variabili che non seguono queste convenzioni nei nomi, tuttavia ci\u00f2 ne rende alquanto difficile l'utilizzo pratico.\nNon vi sono limiti sulle dimensioni massime ed il numero delle variabili d'ambiente, se non quelli dettati dalla disponibilit\u00e0 di memoria; tuttavia le chiamate di sistema della famiglia exec, che sostituiscono il processo invocante con un altro programma, possono fallire se lo spazio totale occupato delle variabili d'ambiente di un processo, unitamente allo spazio occupato dei parametri per il nuovo programma, supera la dimensione in byte definita della costante ARG_MAX definita nello header file limits.h. Il valore minimo di tale costante per lo standard POSIX \u00e8 di 4096 byte, definito dalla costante _POSIX_ARG_MAX.\nUtilizzo nelle shell testuali.\nNelle \"shell\" testuali \u00e8 possibile usare il comando env sia per visualizzare le impostazioni correnti, sia per avviare nuovi programmi con valori particolari delle variabili d'ambiente. \nIn aggiunta a questo, per le \"shell\" derivate dalla Bourne shell come Bash o la Korn shell, il meccanismo delle variabili della \"shell\" si sovrappone in parte a quello delle variabili d'ambiente, per cui le variabili d'ambiente sono automaticamente anche variabili della \"shell\", e le variabili della \"shell\" possono a loro volta divenire variabili d'ambiente (ad esempio tramite il comando \"export \"nome_variabile\"\"). Ad esempio:#!/bin/sh\necho \"$PATH\"\nMY_VAR=123\necho \"$MY_VAR\"\nenv | grep \"^MY_VAR=\"\nexport MY_VAR\nenv | grep \"^MY_VAR=\"\nexport MY_VAR=\"nuovo valore\"\nexport MY_VAR=\nenv | grep \"^MY_VAR=\"\nunset MY_VAR\nVariabili d'ambiente di rilievo.\nDISPLAY.\nQuesta variabile indica ai programmi dell'X Window System (i programmi con interfaccia grafica in generale) qual \u00e8 l'\"X server\" da usare per visualizzare la propria interfaccia grafica. I valori sono del tipo\n [\"host\"]:\"numero_display\"[.\"numero_screen\"]\nIl valore tipico \u00e8 \":0\". Altri valori d'esempio possono essere \"192.168.1.1:0\" e \"falcon.localdomain:1.1\".\nEDITOR e VISUAL.\nQueste variabili suggeriscono il comando da usare per avviare un editor di testo per modificare un file di testo. \nValori tipici possono essere \"vi\", \"emacsclient\" o anche \"gedit\" (quest'ultimo in ambito GNOME).\nENV.\nQuesta variabile indica il nome di uno \"script\" di \"shell\" da eseguire ad ogni avvio in modalit\u00e0 interattiva della \"shell\", in aggiunta ad altri \"script\" eseguiti automaticamente all'avvio in seguito alla procedura di \"login\".\nValori tipici possono essere ad esempio \"~/.bashrc\" o \"~/.kshrc\".\nHOME.\nNormalmente viene avvalorata automaticamente dal sistema con il \"pathname\" della \"home directory\" dell'utente corrente.\nhttp_proxy e ftp_proxy.\nQueste variabili indicano quale \"proxy\" usare per connessioni HTTP e FTP. Ad esempio, in uno \"script\" di \"shell\":\n # Proxy HTTP che richiede autenticazione\n http_proxy=\"http://utente:password@proxy:8080\"\n export http_proxy\n # Proxy HTTP che non richiede autenticazione\n http_proxy=\"http://proxy:8080\"\n export http_proxy\nLANG.\nQuesta variabile specifica le impostazioni locali, come lingua da usare per l'interfaccia utente, convenzioni su formato di data e ora, rappresentazione dei numeri, codifica dei carattere in uso e altro ancora. Viene usata per specificare le impostazioni predefinite di sistema.\nI valori possibili per LANG sono quelli elencati dal comando \"locale -a\", ad esempio \"it_IT.UTF-8\", o \"C\".\nLANG \u00e8 solo una delle variabili d'ambiente che controllano la localizzazione: ne esistono altre che trattano aspetti specifici (ad esempio LC_MONETARY, LC_MESSAGES, LC_NUMERIC) ed hanno precedenza su LANG. In particolare esiste anche LC_ALL che ha precedenza su tutte le altre (anche su LANG) e che pu\u00f2 essere usata per specificare rapidamente l'uso di una localizzazione diversa da quella predefinita.\nLD_LIBRARY_PATH.\nNei sistemi che adottano ELF come formato dei file eseguibili, indica al \"linker\" dinamico una serie di directory separate da due punti (\":\") in cui cercare librerie software in aggiunta a quelle predefinite nel sistema.\nLD_PRELOAD.\nNei sistemi che adottano ELF come formato dei file eseguibili, indica al \"linker\" dinamico una o pi\u00f9 librerie software da precaricare, in aggiunta a quelle richieste dal programma. \nQuesto meccanismo \u00e8 utile per usare librerie che ridefiniscono l'implementazione di funzioni standard, e che ad esempio possono permettere di accedere in maniera trasparente a file compressi o tenere traccia di tutte le allocazioni di memoria effettuate.\nMANPATH.\nSpecifica una serie di directory separate da due punti (\":\") in cui cercare delle pagine man, in aggiunta a quelle predefinite nel sistema.\nPATH.\nSpecifica una serie di directory separate da due punti (\":\") in cui il sistema ricerca file eseguibili quando essi non sono qualificati con alcuna directory.\nUn valore tipico \u00e8 \"/bin:/usr/bin:/usr/local/bin\", ma varia da sistema a sistema.\n\u00c8 da sottolineare che per motivi di sicurezza, nei sistemi Unix e Unix-like la directory corrente (rappresentata con un punto \".\") non viene automaticamente inclusa tra quelle in cui effettuare la ricerca: se si vuole includerla, occorre specificarla esplicitamente nel valore di PATH.\nPOSIXLY_CORRECT.\nSe \u00e8 definita (il valore non \u00e8 rilevante), i programmi del progetto GNU si comportano secondo quanto previsto dallo standard POSIX anche nei casi dove normalmente essi divergono dallo standard.\nAd esempio, lo standard POSIX prevede che i comandi df e du utilizzino come unit\u00e0 di misura dei blocchi da 512 byte, mentre le versioni GNU normalmente utilizzano come unit\u00e0 di misura dei blocchi da un KiB. Impostando la variabile d'ambiente POSIXLY_CORRECT ad un qualunque valore anch'essi useranno blocchi da 512 byte.\nTMPDIR.\nSpecifica il \"pathname\" di una directory da usare per file temporanei.\nNormalmente non \u00e8 impostata, in quanto le directory per i file temporanei sono gi\u00e0 stabilite per convenzione (ovvero /tmp e /var/tmp), tuttavia \u00e8 buona norma per i programmi che creano file temporanei di grosse dimensioni prendere in considerazione anche il valore di questa variabile prima di usare direttamente le directory standard.\nTERM.\nIndica il tipo di terminale o terminale virtuale in uso, in modo che i programmi che offrono un'interfaccia a caratteri possano visualizzarla correttamente. Il valore \u00e8 un identificativo in una base dati fornita dal sistema operativo (\"termcap\" o \"terminfo\") che descrive le caratteristiche del terminale e le sequenze di caratteri necessarie a compiere azioni quali ad esempio lo spostamento del cursore o la cancellazione di una linea.\nValori tipici sono \"xterm\" e \"vt100\"\nTZ.\nSpecifica la regola da usare per convertire dalla data di sistema (mantenuta internamente in tempo coordinato universale) nella data e ora locali all'utente, e viceversa."}
{"id": "1800241", "revid": "923674", "url": "https://it.wikipedia.org/wiki?curid=1800241", "title": "Francofonte", "text": "Francofonte (\"Francufonti\" in siciliano) \u00e8 un comune italiano di abitanti del libero consorzio comunale di Siracusa in Sicilia.\nDista 61 chilometri da Siracusa ed \u00e8 nella parte nord-ovest della provincia, situato sul fianco di una collina (di possibile natura morenica o alluvionale) posta ad un'altezza di circa 280 \n\u00c8 rinomata per la produzione dell'Arancia Rossa di Sicilia insieme con le citt\u00e0 di Lentini e Carlentini.\nGeografia fisica.\nTerritorio.\nFrancofonte \u00e8 un importante centro agricolo a 61\u00a0km dal capoluogo di provincia Siracusa, a 48\u00a0km da Catania e a 51\u00a0km da Ragusa. \u00c8 situato in collina, ad un'altitudine di 281 m s.l.m, al margine meridionale della piana di Catania (latitudine 37\u00b0 14\u2032 0\u2033 N; longitudine 14\u00b0 53\u2032 0\u2033 E). Possedeva un fiorente mercato agricolo (agrumi, prodotti ortofrutticoli). Si estende per 73,95 km\u00b2 con una densit\u00e0 di 179 ab./km\u00b2. Confina con i comuni di Lentini, Carlentini, Buccheri Vizzini e Militello in Val di Catania. Da segnalare un punto panoramico sito in via Mastrarua, dove \u00e8 visibile tutto il paesaggio caratteristico della cittadina agrumicola ovvero, la montagna, la pianura ed il mare.\nClima.\nFrancofonte ha un clima tipicamente mediterraneo: l'estate \u00e8 molto calda e lunga, arrivando persino a novembre; l'inverno \u00e8 spesso piovoso, con temperature che scendono difficilmente sotto i 5\u00a0\u00b0C. Da segnalare alcune particolari nevicate avvenute a Francofonte, si ricordi i 20 centimetri della notte del 24 dicembre 1986, ed alcune alla fine degli anni novanta, avvenute senza alcun accumulo. L'ultima nevicata verificatasi a Francofonte \u00e8 stata quella del febbraio 2011 con un leggero accumulo al suolo di alcuni centimetri (1 o 2\u00a0cm ).\nLeggere gelate avvengono tra la fine di gennaio e parte del mese di febbraio nelle campagne tra il territorio comunale di Francofonte e quello di Lentini. Mentre nella strada che porta a Vizzini in inverno spesso vi sono dei banchi di nebbia.\nStoria.\nAlcuni ritrovamenti preistorici nel territorio, attestano la presenza umana sin da tempi molto remoti, infatti sono state rinvenute diverse necropoli, come quella di Ossena-S.Leo, da dividere per\u00f2 con i territori dei comuni vicini di Militello e Lentini, Roccazzo (o Roccarazzo), o quella in contrada Passanatello, risalente all'et\u00e0 del bronzo: in quel luogo il famoso archeologo Luigi Bernab\u00f2 Brea dedic\u00f2 degli studi.\nDopo arrivarono i Romani che tolsero ai Greci tutti i loro possedimenti in Sicilia, compresa l'intera zona sud orientale comprendente anche i territori di Francofonte.\nDopo il crollo dell'Impero Romano d'Occidente, nel territorio si insediarono gli ostrogoti prima e poi popolazioni bizantine, che evangelizzarono del tutto la popolazione locale e costituirono in molte cavit\u00e0 naturali tanti piccoli oratori rupestri, molti dei quali ancora visitabili.\nNell'827 inizi\u00f2 l'invasione degli Arabi da sud, che dopo decenni di lotte con i Bizantini, arrivarono anche in Sicilia orientale (conquistando Siracusa nell'878 e i dintorni di Catania nel 902 circa) e si stanziarono sul colle dove ora sorge Francofonte, chiamandolo probabilmente \"Ayn Sindi\" (che dovrebbe significare appunto \"fonte franco\").\nDobbiamo giungere al sec. XIII per trovare qualche notizia concreta sul casale ed il castello di Cadr\u00e0, e solo nella met\u00e0 del XIV appare il nome di Francofonte che Corrado Avolio, vera autorit\u00e0 in fatto di toponomastica, ritiene di stampo francese.\nEd \u00e8 anche da rilevare come il censimento di re Martino I di Sicilia del 1408 menzioni la \"Yadra de Franchefontis\" dove si ravvisa il connubio dell'antico misterioso nome con quello novellamente adottato.\nQuesto casale \u00e8 stato costruito intorno al 1360 da un famoso nobile dell'epoca, Manfredi Alagona in seguito ad alcuni avvenimenti di natura militare, in particolare a seguito della rivalit\u00e0 tra la stessa famiglia Alagona (conti di Mistretta), e alla famiglia Chiaramonte (a loro volta conti di Modica), che conquistarono parte della zona a sud di Catania e alcuni territori vicino Lentini, minacciando i possedimenti degli Alagona.\nInfatti attorno alla propria residenza, gli Alagona fecero costruire un forte chiamato \"Fortalicium Francofontis\" dentro cui inizi\u00f2 a prendere forma l'odierna Francofonte.\nLa citt\u00e0 poi pass\u00f2 nel 1394 al Barone Berengario Cruyllas.\nNel 1565 il paese diventa un marchesato con Girolamo Gravina-Cruyllas.\nNel XVI secolo, sotto la dominazione della famiglia Cruyllas, Francofonte divenne uno dei centri pi\u00f9 potenti di tutta la Sicilia sud orientale e dell'intera \"Val di Noto\" mantenendo cos\u00ec una certa prosperit\u00e0 per un lungo periodo di tempo, finch\u00e9 l'11 gennaio 1693 avvenne il tragico terremoto che distrusse gran parte dei centri abitati siciliani seminando distruzione e morte anche a Francofonte cancellando l'antica e potente citt\u00e0 medievale ma lasciando miracolosamente in piedi numerose rovine medievali (tra le quali il possente Castello),\nNel 1700 il Principe di Palagonia, Ferdinando Francesco Gravina, fece iniziare la ricostruzione di Francofonte. Vennero ricostruiti tutti gli edifici civici e sacri secondo lo stile barocco molto utilizzato in quell'epoca, mentre quelli medievali, rimasti in piedi ma molto danneggiati, vennero modellati sempre secondo lo stile barocco dando vita ed edifici interessanti. Nel frattempo la popolazione aument\u00f2 a vista d'occhio grazie al ritrovato sviluppo economico - sociale della citt\u00e0.\nDurante il XIX secolo Francofonte divenne un principale centro economico grazie all'attivit\u00e0 agricola che veniva condotta nelle campagne, ma furono molte le rivolte contro i Borboni per ottenere l'indipendenza.\nDal 1890, alcuni anni dopo l'annessione della Sicilia al Regno d'Italia, venne introdotta la coltivazione dell'arancio \"Tarocco\" a polpa rossa; inizialmente i risultati commerciali non erano molto incoraggianti ma col passare del tempo questo frutto \u00e8 stato apprezzato sia in Italia, sia nel resto dell'Europa.\nCultura.\nEsisteva solo una biblioteca in via Scamporlino, nel cosiddetto \"Ospedaletto\". Purtroppo al giorno d'oggi \u00e8 stata chiusa.\nEconomia.\nL'economia cittadina \u00e8 prettamente agricola, incentrata sulla coltivazione dell'arancio. Francofonte sin dal 1850 ha basato la sua economia esclusivamente sul settore agrumicolo: basti pensare che il territorio, per il 60% collinare, \u00e8 stato modificato al fine di rendere possibile la coltura, con 4.800 ettari di terreno destinati al settore. Francofonte \u00e8 una delle aree in cui fin dall'antichit\u00e0 sono presenti le variet\u00e0 agrumicole tradizionali non solo della Sicilia, ma di tutto il bacino mediterraneo. Il Tarocco, il Moro, il Sanguinello sono diventati cos\u00ec i suoi ambasciatori nel mondo; l'odore della zagara bianca, il verde delle piante e l'arancio del frutto fanno da cornice al suo territorio.\nL'arancia di Francofonte \u00e8 tutelata sin dal 1997 dal marchio di origine IGP (Indicazione geografica protetta), attribuito a quei prodotti agricoli e alimentari per i quali una determinata qualit\u00e0 dipende dall'origine geografica e la cui produzione, trasformazione e/o elaborazione avviene in un'area geografica determinata).\nGeologia.\nA Francofonte si pu\u00f2 riscontrare il fenomeno della cosiddetta salita in discesa. Geologicamente la zona anomala corrisponde al margine di un affioramento di basalti vulcanici che interessa l'area di Vizzini, mentre intorno a Francofonte \u00e8 costituito da depositi sedimentari del Pleistocene.\nFrancofonte nei media.\nFrancofonte \u00e8 citato nella \"Cavalleria rusticana\", il capolavoro di Pietro Mascagni, come luogo in cui Turiddu si reca per il vino.\nA Francofonte \u00e8 ambientata anche la novella \"La roba\", opera del maestro verista Giovanni Verga, dove il contadino arricchito Mazzar\u00f2 acquista case e terreni \"per essere meglio del re\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1800242", "revid": "1073372", "url": "https://it.wikipedia.org/wiki?curid=1800242", "title": "Variabile d'ambiente (Windows)", "text": "Le variabili d'ambiente, nei sistemi operativi Microsoft Windows, sono un tipo di variabili specifiche per processo. \nCon l'evolversi dei sistemi, l'uso delle variabili d'ambiente come strumento di configurazione \u00e8 andato via via riducendosi al minimo, dato che questa funzione \u00e8 affidata al registro di sistema.\nAmbiente di riferimento.\nNei sistemi Microsoft Windows NT (quindi anche Windows 2000, Windows XP e successivi) \u00e8 presente un ambiente di riferimento che la \"shell\" grafica usa per inizializzare le variabili d'ambiente dei nuovi processi che avvia, e che pu\u00f2 essere modificato sia dai processi in generale che tramite un'apposita interfaccia grafica. Esso \u00e8 strutturato in tre livelli:\nLe \"variabili d'ambiente di sistema\" e le \"variabili d'ambiente utente\" possono essere modificate a caldo, senza richiedere un riavvio del sistema: i nuovi processi hanno visibilit\u00e0 immediata delle modifiche, mentre i processi preesistenti debbono essere riavviati per far prendere in considerazione i nuovi valori.\nLe \"variabili d'ambiente assegnate in autoexec.bat\" sono assegnate in maniera stabile all'avvio del sistema e non possono essere modificate a caldo, tuttavia \u00e8 possibile mascherarne i valori con delle variabili d'ambiente utente aventi lo stesso nome.\nOgni programma che avvia altri programmi ha la possibilit\u00e0 e l'onere di consultare l'ambiente di riferimento in modo da provvedere un insieme adeguato di variabili d'ambiente ai programmi avviati, oppure pu\u00f2 limitarsi a passare una copia delle proprie variabili d'ambiente (in maniera non dissimile da quanto avviene per i sistemi Unix e Unix-like), confidando che l'ambiente di riferimento non sia stato nel frattempo modificato.\nCaratteristiche.\nPosseggono le seguenti caratteristiche:\nVincoli su nomi e valori.\nNei sistemi Microsoft Windows e MS-DOS non viene fatta distinzione tra lettere maiuscole e minuscole nei nomi delle variabili d'ambiente, per cui \"PATH\" equivale a \"Path\" e \"path\"; \u00e8 tuttavia comune specificare i nomi esclusivamente con lettere maiuscole, ed usare solo lettere (e non ad esempio cifre).\nPer il modo in cui sono memorizzate, i nomi delle variabili d'ambiente non possono contenere il carattere uguale (\"=\")\n, ed i valori possono essere stringhe di caratteri ANSI (oppure Unicode) terminate da un byte a zero (o due in caso di stringhe Unicode). Ne consegue che il nome ed il valore di una variabile d'ambiente non possono direttamente contenere dati binari.\nI valori delle variabili d'ambiente di sistema non possono eccedere i 1024 caratteri.\nUtilizzo.\nNell'interfaccia a riga di comando di tutti i sistemi Microsoft Windows e MS-DOS \u00e8 possibile assegnare un valore ad una variabile d'ambiente tramite il comando set (sostituendo un eventuale valore assegnato in precedenza), ed utilizzarne il valore nelle righe di comando e nei \"file batch\" specificandone il nome tra caratteri \"%\". Ad esempio, in un \"file batch\":\n set NOME=roberta\n echo %NOME%\n\u00c8 anche possibile combinare le due cose, ad esempio per estendere il valore di una variabile d'ambiente includendo nel nuovo valore anche il valore precedente:\n set PATH=%PATH%;C:\\roberta\nLa visibilit\u00e0 delle variabili d'ambiente assegnate in questo modo \u00e8 limitata allo specifico interprete dei comandi ed ai programmi da esso avviati. Per modificare anche l'ambiente di riferimento \u00e8 possibile usare il comando setx\nVariabili di rilievo.\nPATH.\nLa variabile d'ambiente PATH specifica un elenco di directory separate da punto e virgola \";\" in cui il sistema ricerca i file eseguibili (nell'ordine in cui sono indicate), oltre che nella directory corrente.\nEssa \u00e8 usata quando il nome del file eseguibile non \u00e8 qualificato con il percorso della directory che lo contiene, sia per programmi che per librerie software.\n\u00c8 quindi pratica comune, in fase di installazione di un nuovo programma, estendere il valore di questa variabile d'ambiente in modo da includere anche la directory ove risiedono i file eseguibili del programma che \u00e8 stato installato.\nEssa costituisce un'eccezione alla regola per cui i valori delle variabili d'ambiente utente mascherano il valore di variabili d'ambiente di sistema con lo stesso nome: il valore utente in questo caso viene concatenato al valore di sistema invece di sostituirlo.\nPATHEXT.\nQuesta variabile contiene un elenco separato da punto e virgola \";\" delle estensioni che un nome di file deve avere per essere considerato eseguibile dal sistema. Un valore tipico \u00e8:\n .COM; .EXE; .BAT; .CMD; .VBS; .VBE; .JS; .WSF; .WSH\nTEMP e TMP.\nQueste variabili indicano il percorso completo a delle directory destinate a contenere dei file temporanei."}
{"id": "1800244", "revid": "287204", "url": "https://it.wikipedia.org/wiki?curid=1800244", "title": "Clydesdale Bank", "text": "La Clydesdale Bank PLC \u00e8 una banca commerciale scozzese, ed \u00e8 una sussidiaria del gruppo CYBG plc. In Scozia, la Clydesdale Bank \u00e8 la terza banca per importanza, anche se conserva anche un ramo della propria rete a Londra e nel nord dell'Inghilterra. Nel 2001, la Yorkshire Bank (precedentemente la sussidiaria NABG dell'Inghilterra) divenne parte della Clydesdale Bank, anche se continua a gestire le proprie attivit\u00e0 con il vecchio nome.\nLa Clydesdale Bank \u00e8 una delle tre banche scozzesi che continuano ad emettere banconote.\nStoria.\nLa Clydesdale Bank fu fondata a Glasgow nel 1838. La Clydesdale si espanse negli anni successivi in tutta la Scozia, e successivamente divenne la prima banca della regione ad aprire degli sportelli anche nel nord dell'Inghilterra. Nel 1919 la Midland Bank acquis\u00ec il controllo della Clydesdale Bank. Nel 1950 la Midland Bank fuse la Clydesdale con la North of Scotland Bank, che era gi\u00e0 stata acquistata nel 1926.\nLa Midland Bank negli anni successivi vendette le proprie sussidiarie del Regno Unito, fra le quali anche la Clydesdale Bank, vendendola alla \"NAB\" nel 1987. La bancha entr\u00f2 nel gruppo delle sussidiarie della NAB del Regno Unito e dell'Irlanda, includendo la Northern Bank del Nord Irlanda e la National Irish Bank in Irlanda. Nel 1990 anche la Yorkshire Bank divenne parte integrante del gruppo.\nNegli anni 1970 la Clydesdale Bank svolse un ruolo importante nella diffusione dell\"automated banking\", compresa la introduzione e diffusione di \"AutoBank\", con le prime carte di credito e i primi sistemi tecnologici. Oltre a cambiamenti tecnologici, vi furono anche cambiamenti di immagine (con un nuovo logo \"CB\" con colori improntati sul giallo).\nNel 2001, il NAB Group trasfer\u00ec le attivit\u00e0 e le passivit\u00e0 della Yorkshire Bank nella Clydesdale Bank, come parte di una riorganizzazione delle sue imprese britanniche, fondendo inoltre i due titoli bancari in uno solo. Il \"National Australia Group Europe Act 2001\" era un decreto del Parlamento studiato apposta per consentire tale manovra. Attualmente la Yorkshire Bank \u00e8 il marchio della Clydesdale Bank in Inghilterra.\nNel 2005 la NAB vendette la Northern Bank e la National Irish Bank ai danesi della Danske Bank.\nNel luglio 2007 la Clydesdale Bank divenne lo sponsor principale della Scottish Premier League, sottoscrivendo un accordo di 8 milioni di sterline per quattro anni.\nBanconote.\nA partire dalla met\u00e0 del XIX secolo, i proprietari di banche nel territorio della Gran Bretagna e Irlanda furono autorizzati a rilasciare le proprie banconote. Mentre la Bank of England acquis\u00ec successivamente una posizione di monopolio per l'emissione di banconote in Inghilterra e in Galles, le banche della Scozia conservarono il diritto di rilasciare le proprie banconote, diritto che conservano ancora oggi. La Clydesdale Bank, come anche la Royal Bank of Scotland e la Bank of Scotland, ancora oggi stampa le proprie banconote.\nSerie attuale.\nL'attuale serie di banconote emessa dalla Clydesdale Bank \u00e8 caratterizzata da un design differente per ogni denominazione, ciascuna raffigurante una personalit\u00e0 notevole della storia della Scozia:\nFu realizzata anche una banconota da \u00a320 del 2007 dedicata ad Adam Smith anche da parte della Bank of England, rendendo Smith l'unica persona apparsa in banconote di due banche britanniche diverse, e fu anche il primo scozzese ad apparire in una banconota inglese.\nSerie precedenti.\nLa Clydesdale Bank cess\u00f2 l'immissione di banconote da 1\u00a3 negli ultimi anni 1980. Queste presentavano l'immagine di Robert the Bruce, mentre nel frattempo le banconote da \u00a320 recavano l'immagine di Lord Kelvin.\nLe banconote da \u00a310 emesse a partire dal 1971 presentavano allora l'immagine del famoso esploratore scozzese David Livingstone con alcune palme e degli indigeni africani sullo sfondo. Una serie successiva presentava sullo sfondo una rappresentazione grafica della mappa delle esplorazioni nel cuore del \"continente nero\", mostrando lo Zambesi, le Cascate Vittoria e il Lago Malawi; sullo sfondo, al posto nei nativi africani, venne preferito raffigurare il luogo natale dell'esploratore: Blantyre.\nBanconote commemorative.\nOccasionalmente la Clydesdale Bank stampa alcune banconote commemorative, per celebrare un certo evento oppure per ricordare una certa persona. Queste banconote sono ricercate dai principali collezionisti del Regno Unito e perci\u00f2 non restano molto tempo in libera circolazione. Ecco un elenco di alcune di queste banconote speciali:\nGiochi del Commonwealth.\nNel marzo del 2005, la Clydesdale Bank divenne una dei partner ufficiali della Scozia ai Giochi del Commonwealth 2006, svoltisi a Melbourne, in Australia. Questa sponsorizzazione si basa sul rapporto con il gruppo di riferimentto, \"NAB Group\", che \u00e8 stato uno degli sponsor ufficiali dei giochi, nonch\u00e9 partner fondamentale del team australiano, mentre la societ\u00e0 sorella, la Bank of New Zealand, \u00e8 entrata a far parte degli sponsor per sostenere la sua squadra nazionale. La banca ha anche rilasciato una serie di banconote da dieci sterline (\u00a310) con un tema speciale dedicato proprio ai Giochi del Commonwealth. La banca sar\u00e0 anche uno degli sponsor principali dell'edizione dei Giochi del 2014, che si svolgeranno proprio a Glasgow."}
{"id": "1800247", "revid": "110157", "url": "https://it.wikipedia.org/wiki?curid=1800247", "title": "Robert P. Murphy", "text": "Educazione e vita privata.\nMurphy ha ottenuto il suo bachelor nel 1998, all\"'Hillsdale College\". Successivamente torn\u00f2 nel luogo natale, New York, dove ha continuato i suoi studi alla New York University; nel 2003 ha ottenuto il Ph.D. con una tesi finale sui \"cambiamenti intertemporali non previsti nelle teorie dell'interesse\".\nMurphy vive a Nashville (Tennessee) ed \u00e8 sposato con Rachael Murphy, dalla quale ha avuto un figlio, Joel Clark Murphy. \u00c8 cristiano ed ha detto di se stesso: \"Le mie convinzioni etiche sono state formate dall'esperienza cristiana, ed io sono un fermo difensore del diritto naturale\".\nCarriera.\nDopo aver ottenuto il Ph.D. Murphy ha ottenuto il ruolo di professore di economia all\"'Hillsdale College\", ruolo lasciato nel 2006 quando torn\u00f2 a New York. Tra il 2006 e il 2007 Murphy \u00e8 stato analista e ricercatore per la Laffer Associates.\nMurphy \u00e8 un membro importante del \"Pacific Research Institute\" ed ha spesso collaborato con il \"Ludwig von Mises Institute\". \u00c8 anche editorialista per Townhall.com e LewRockwell.com, membro del \"Mackinac Center for Public Policy\" ed economista per l\"'Institute for Energy Research\". Ha pubblicato diverse opere con Walter Block.\nOggi offre privatamente consulenza economiche e finanziarie."}
{"id": "1800248", "revid": "2024225", "url": "https://it.wikipedia.org/wiki?curid=1800248", "title": "Partita della morte", "text": "La cosiddetta partita della morte fu una partita di calcio giocata tra ufficiali tedeschi e giocatori ucraini nel 1942. Nel corso degli anni si \u00e8 affermata una versione di questo episodio, ripresa da mezzi di comunicazione di vario tipo, che non corrisponde alla realt\u00e0 storica; anche il termine stesso \u00e8 una drammatizzazione di un evento meno particolare di quanto si tenda a credere.\nLa partita della morte ha ispirato tre lungometraggi, tra i quali lo statunitense \"Fuga per la vittoria\".\nPrima versione.\nIosif Ivanovi\u010d Kordik, un ceco della Moravia nato nell'Impero Austro-Ungarico, era stato costretto a rifugiarsi a Kiev, dove era rimasto per il resto della sua vita. Qui si trov\u00f2 a dirigere l'importante panificio cittadino per cui lavorava.\nKordik era un appassionato di sport: si offr\u00ec di assumere Nikolaj Trusevi\u010d, portiere della Dinamo Kiev, nel suo panificio. Il portiere aveva lavorato per vent'anni come ingegnere panificatore, ma dovette accettare un posto come inserviente: le leggi tedesche gli impedivano, essendo un nemico del Reich, di tornare a esercitare la sua vecchia professione. Kordik voleva circondarsi di figure che avessero avuto un certo prestigio sportivo e fornire ai propri dipendenti, attraverso lo sport, una valvola di sfogo perch\u00e9 producessero di pi\u00f9 e lavorassero meglio. Fu cos\u00ec che Kordik chiese a Trusevi\u010d di andare in cerca dei suoi vecchi compagni, per formare una squadra di calcio del panificio: i giocatori assunti avrebbero ottenuto un posto per dormire, qualcosa da mangiare e una piccola protezione dalle angherie del Reich. Cos\u00ec il portiere riusc\u00ec ad allestire la squadra nella primavera del 1942, radunando sia giocatori della \u00abvecchia\u00bb Dinamo Kiev che della Lokomotyv Kiev, la seconda squadra della capitale ucraina.\nNel frattempo Kiev cercava di resistere all'occupazione tedesca. I tedeschi pensarono di piegare lo spirito fiero degli ucraini affidandosi alla propaganda e al calcio, organizzando un vero e proprio torneo. La stagione calcistica avrebbe avuto inizio il 7 giugno 1942 e avrebbe visto la partecipazione di sei squadre: quella di Kordik, quattro formate da truppe tedesche, ungheresi e rumene, e la Ruch (Ucraina).\nLa squadra di Kordik, battezzata Start FC, venne subito iscritta al campionato. Ne facevano parte Nikolaj Trusevi\u010d, Mikhail Sviridovskiy, Nikolai Korotkikh, Aleksey Klimenko, Fedir Tyutchev, Mikhail Putistin, Ivan Kuzmenko, Makar Goncharenko, Pavel Komarov della Dinamo Kiev, e Vladimir Balakin, Vasilij Sucharev, Michail Mel'nik della Lokomotyv Kiev. Fu nominato capitano Trusevi\u010d, il portiere, noto per la sua agilit\u00e0 e per il suo stile di parata spettacolare. Ad affiancarlo nelle decisioni era Mikhail Putistin, veterano della squadra che vinse l'argento nel Campionato Sovietico del 1936. Mikhail Sviridovskiy, colonna della Dinamo di dieci anni prima, divenne l'allenatore della Start: torn\u00f2 a indossare gli scarpini, posizionandosi in difesa insieme a Fedor Tyutchev ed al veloce Aleksey Klimenko, terzino minuto, ma arcigno. A centrocampo si attest\u00f2 Nikolai Korotkikh, personaggio calcistico di second'ordine; per\u00f2 l'attacco della Start era formato da Michail Mel'nik affiancato da Ivan Kuzmenko, che vantava una buona presenza fisica e un tiro potente e preciso. Makar Goncharenko, basso e compatto, ma allo stesso tempo veloce e talentuoso, possedeva visione di gioco e classe, oltre all'abilit\u00e0 di servire i compagni in maniera precisa e di sfruttare ogni spiraglio di porta che offrisse la possibilit\u00e0 di segnare.\nPutistin e Trusevi\u010d trovarono in un magazzino delle divise con cui disputare il campionato, di colore rosso. Nonostante i massacranti turni di lavoro al panificio, la scarsa alimentazione e la precaria condizione fisica, il 7 giugno la Start inizi\u00f2 il proprio campionato giocando allo Stadio della Repubblica contro la Ruch, una squadra appoggiata dal movimento nazionalista ucraino anti-sovietico e filo-tedesco. Risultato: 7-2 per la Start. La cosa fece un po' troppo rumore, e i tedeschi ordinarono di far giocare le altre partite in un impianto pi\u00f9 piccolo e periferico, lo stadio Zenit (attuale stadio Start).\nLo Zenit fu inaugurato con una vittoria 6-2 sulla squadra ungherese, seguita pochi giorni dopo da un perentorio 11-0 ai danni della rappresentativa rumena. Le vittorie della Start iniziarono a significare molto per la popolazione di Kiev: per molti furono un'ispirazione a resistere, uno sprone a tenere alto il morale, un appiglio per non lasciarsi schiacciare dai tedeschi. Il 17 luglio la Start incontr\u00f2 per la prima volta una squadra tedesca, la PGS, vincendo con un pesante 6-0, mentre un'altra squadra ungherese, l'MGS Wal, perse 5-1 due giorni pi\u00f9 tardi. La rivincita dell'incontro con l'MGS Wal, organizzata dai tedeschi, fin\u00ec 3-2: la Start stava diventando un simbolo della resistenza di Kiev. I comandi militari decisero quindi di mandare a giocare a Kiev il Flakelf, la pi\u00f9 forte squadra militare tedesca di stanza in Ucraina, formata da militari e considerata invincibile. Il risultato del 6 agosto fu un'altra volta una larga vittoria della Start: il Flakelf fu sconfitto 5-1, In sette partite, 43 goal fatti e solo 8 subiti.\nL'ultima occasione per piegare la Kiev calcistica sarebbe stata il 9 agosto: rinforzando la squadra con alcuni tra i migliori calciatori dell'esercito tedesco impiegati sul fronte ucraino, i tedeschi organizzarono una partita di ritorno. La partita venne annunciata con una grande campagna pubblicitaria, manifesti vennero affissi su tutta la citt\u00e0 ed i giornali pubblicarono articoli che elogiavano la forza del Flakelf. Prima della partita un arbitro tedesco, un ufficiale delle SS, fece il suo ingresso nello spogliatoio della Start intimando ai giocatori di fare il saluto \u00abHeil Hitler\u00bb e di giocare come una squadra forte ma di far vincere il Flakelf. Dopo il saluto dei tedeschi, per\u00f2, i giocatori della Start fecero il saluto che era di costume nello sport sovietico: \u00abFitzcult Hur\u00e0!\u00bb, \u00abViva la cultura fisica\u00bb.\nLe gradinate dello stadio erano piene di soldati della Wehrmacht in uniforme e con diverse armi. In un piccolo settore vi erano ucraini, vecchi, donne e bambini. I tedeschi ci diedero dentro da subito e senza mezzi termini, con un gioco violento e provocatorio. I falli dei tedeschi venivano regolarmente ignorati dal direttore di gara, quelli degli ucraini erano segnalati tutti. Un'azione dalla dubbia regolarit\u00e0, un palese fuorigioco e un calcio in testa al portiere Trusevi\u010d in una mischia sottoporta che lo fece rimanere alcuni minuti a terra stordito, permisero ai tedeschi di passare in vantaggio. Ma in meno di venti minuti i giocatori della Start segnarono tre volte. Il primo goal lo fece Kuzmenko da trenta metri di distanza, su punizione. Poi, una doppietta di Goncharenko (con il primo goal frutto di una serpentina in area e il secondo con una mezza rovesciata) port\u00f2 la propria squadra sul 3-1.\nDurante l'intervallo fece il suo ingresso negli spogliatoi un ufficiale delle SS, che cerc\u00f2 di convincere i giocatori della Start a perdere la partita dicendogli che se la partita non fosse stata persa le conseguenze sarebbero state terribili. Nel secondo tempo, dopo uno sbandamento iniziale che permise ai tedeschi di portarsi sul 3-3, lo Start decoll\u00f2 e segn\u00f2 altre due volte, portando il risultato sul 5-3. Il difensore Klimenko poco prima del fischio finale dribbl\u00f2 la difesa del Flakelf, compreso il loro portiere, ma invece di buttare la palla in rete si ferm\u00f2 sulla linea, si gir\u00f2 e spazz\u00f2 il pallone il pi\u00f9 lontano possibile, verso il centro del campo, evitando la sesta marcatura.\nAl termine della partita, i giocatori ucraini si resero conto di aver firmato la propria condanna a morte. Alcune settimane pi\u00f9 tardi iniziarono gli arresti. Il primo ad essere portato via fu Nikolai Korotkikh, un ufficiale in servizio della polizia segreta: fu arrestato il 6 settembre e mor\u00ec dopo venti giorni di tortura nel quartier generale della Gestapo in Korolenka Vulycja. Anche gli altri giocatori subirono le torture della Gestapo, prima di essere deportati nel campo di concentramento di Syrec, poco fuori Kiev, amministrato dal feroce Paul von Radomsky, Obersturmbahnf\u00fchrer delle SS. Goncharenko e Sviridovskiy riuscirono invece a fuggire insieme. Tre giocatori persero la vita a Syrec: Kuzmenko, Klimenko e Trusevi\u010d, tutti e tre nella stessa occasione. La mattina del 24 febbraio 1943 Radomsky ordin\u00f2 una rappresaglia per un tentato attacco incendiario al campo. I prigionieri vennero disposti in fila e fucilati. Nikolaj Trusevi\u010d, mentre la guardia apriva il fuoco, url\u00f2: \u00abKrasny sport ne umriot!\u00bb, \u00abLo sport rosso non morir\u00e0 mai!\u00bb.\nSeconda versione.\nAll'epoca in Ucraina vennero organizzate moltissime partite di calcio per distrarre la popolazione e tenere impegnati i soldati, e Kiev non fece eccezione. Nell'estate del 1942 nella capitale si trovavano varie squadre: il Ruch, composto da ucraini collaborazionisti, le formazioni dei battaglioni rumeno e ungherese, l'MSG.Wal (altra squadra ungherese), RSG e Flakelf, formazioni tedesche, e la Start. Composta da ex giocatori professionisti di Dinamo e Lokomotiv, la Start vinse senza troppi problemi tutte le partite giocate. Il 6 agosto batt\u00e9 5-1 il Flakelf, considerata la miglior squadra militare tedesca, e i tedeschi fissarono una rivincita solo tre giorni pi\u00f9 tardi; concessero alla Start tre giocatori in pi\u00f9, tre poliziotti ucraini sotto il loro comando (Tkachenko, Timofeyev e Gundarev), e rinforzarono a loro volta la squadra.\nIl 9 agosto lo stadio Zenit ospit\u00f2 la seconda partita tra Start e Flakelf. Sia in campo che sugli spalti non si verific\u00f2 nessuno degli episodi tramandati dalla leggenda: il pubblico era presente, non c'erano soldati armati a bordo campo, nessuno minacci\u00f2 i giocatori prima e durante il match e il gioco fu duro ma senza esagerazioni. Nonostante la stanchezza di molti giocatori la Start vinse 5-3, ma non ci furono rappresaglie dopo il fischio finale e i giocatori di entrambe le squadre fecero una foto insieme sul prato dello Zenit a gara ultimata. Numerose testimonianze, anche oculari, smentiscono la storia romanzata della Partita della morte.\nSecondo lo storico Vitaly Hedz, i ragazzi della Start furono catturati per avere tentato di uccidere alcuni ufficiali tedeschi, sbriciolando del vetro nel pane loro destinato (lavoravano quasi tutti nel panificio), mentre altre fonti ritengono che i tedeschi, arenatasi a Stalingrado l'offensiva in Russia, strinsero le maglie e iniziarono a controllare in modo molto pi\u00f9 stretto i potenziali membri dell'NKVD. Nikolaj Korotkikh fu l'unico degli accusati a essere identificato come militare in servizio attivo: mor\u00ec dopo alcuni giorni di tortura da parte della Gestapo, ma tuttora non \u00e8 chiaro se fosse realmente in servizio dell'NKVD. Le altre tre vittime (Trusevi\u010d, Klimenko e Kuzmenko) furono uccise il 24 febbraio del 1943, ovvero sei mesi dopo la partita tra Start e Flakelf, insieme ad altri prigionieri del campo di concentramento di Syrets; non si conosce il motivo dell'esecuzione (una ribellione, un tentativo di fuga e il rifiuto di impiccare alcuni compagni sono quelli pi\u00f9 probabili per gli storici), ma di certo il motivo scatenante non fu la sconfitta del Flakelf, anche perch\u00e9 nel gruppo dei fucilati figuravano persone che non avevano alcuna correlazione con la Start.\nPer quanto riguarda gli altri giocatori arrestati, Balakin fu rilasciato mentre gli altri furono portati a Syrets e assegnati a vari gruppi di lavoro (Putistin, Tyutchev e Komarov agli elettricisti, Sviridovsky e Goncharenko ai calzolai); rimasero nel campo per pi\u00f9 di un anno, fuggendo in tempi diversi prima della liberazione di Kiev nel novembre del 1943. Komarov non fugg\u00ec ma lasci\u00f2 Kiev con le truppe tedesche (non si sa se volontariamente o meno), quindi emigr\u00f2 in Canada a guerra finita. Dei tre poliziotti ucraini che figuravano nella lista dei giocatori della Start per la partita del 9 agosto, Tkachenko fu ucciso dopo aver aggredito un membro della Gestapo, mentre Timofeyev e Gundarev furono accusati di collaborazionismo e rinchiusi in un gulag per cinque e dieci anni rispettivamente."}
{"id": "1800249", "revid": "1543377", "url": "https://it.wikipedia.org/wiki?curid=1800249", "title": "Variabile d'ambiente (AmigaOS)", "text": "Le variabili d'ambiente, nel sistema operativo AmigaOS, sono un insieme di variabili condivise tra tutti i processi (\"task\", nella terminologia AmigaOS).\nDi fatto sono implementate come una serie di file memorizzati in un \"file system\" residente in RAM e accessibile tramite l'unit\u00e0 virtuale \"ENV:\"; vi \u00e8 un file per ogni variabile d'ambiente, ed esse sono manipolabili dall'utente tramite i comandi setenv e getenv.\nPer rendere le variabili d'ambiente persistenti tra un avvio e l'altro del sistema, i file corrispondenti possono essere copiati nell'unit\u00e0 virtuale \"ENVARC:\", che risiede su memoria di massa; all'avvio successivo il sistema provvede a ripristinare il contenuto di \"ENV:\" con i file presenti in \"ENVARC:\"."}
{"id": "1800250", "revid": "110157", "url": "https://it.wikipedia.org/wiki?curid=1800250", "title": "Microregione di Gramado-Canela", "text": "Gramado-Canela \u00e8 una microregione del Rio Grande do Sul in Brasile, appartenente alla mesoregione Metropolitana de Porto Alegre.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 15 comuni:"}
{"id": "1800254", "revid": "110157", "url": "https://it.wikipedia.org/wiki?curid=1800254", "title": "Canela (Rio Grande do Sul)", "text": "Canela \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800256", "revid": "123715906", "url": "https://it.wikipedia.org/wiki?curid=1800256", "title": "Ed (Cowboy Bebop)", "text": ", o pi\u00f9 comunemente , \u00e8 un personaggio dell'anime \"Cowboy Bebop\" dell'autore Shinichiro Watanabe, doppiato in giapponese da Aoi Tada, ed in italiano da Gemma Donati.\nEd \u00e8 un membro dell'equipaggio del \"Bebop\", ed \u00e8 l'hacker della squadra di cacciatori di taglie. Ha tredici anni, e il lungo ed esotico nome di cui si serve \u00e8 una sua mera invenzione, mentre quello autentico \u00e8 .\nCaratteristiche.\nPersonalit\u00e0.\nEd manifesta numerosi atteggiamenti da genio eccentrico, quali una grande predisposizione alla distrazione, la tendenza a parlare fra s\u00e9 ad alta voce e canticchiare filastrocche infantili o di cultura popolare. Spesso ripete le ultime parole delle persone che parlano prima di lei, e risponde alle domande con frasi apparentemente prive di senso o talvolta veri e propri nonsensi.\nHa di frequente dei \"momenti autistici\", simili a trance, in cui sembra astrarsi dalla realt\u00e0. Si riferisce quasi sempre a s\u00e9 stessa in terza persona e raramente interagisce con altri personaggi in una vera conversazione.\nPotrebbe essere considerata una sorta di \"spirito libero\", molto amante della natura e degli spazi aperti. Il suo carattere stravagante, che spesso sembra quasi Sindrome da deficit di attenzione e iperattivit\u00e0, sono la fonte primaria dell'umorismo dell'anime.\nEd ha inoltre numerose caratteristiche comportamentali rispecchianti quelle di un animale selvatico; in particolare per quanto riguarda la tendenza a mordere le persone o il modo di camminare, difatti \u00e8 sempre a piedi nudi e si sposta a quattro zampe, rotolando, o sui palmi delle mani, utilizzando i propri piedi anche per compiti che normalmente si svolgono con gli arti superiori. In un'occasione dimostra di non riuscire a camminare con indosso un paio di calze.\nLe piace dormire almeno dodici ore al giorno, ha un metabolismo incredibilmente rapido e sembra prediligere la compagnia animale a quella umana, come si evince dal rapporto che durante la serie instaura con Ein.\nNonostante le numerose stranezze, Edward \u00e8, molto probabilmente, il personaggio pi\u00f9 intelligente della serie.\nAspetto.\nEd \u00e8 alta 4' 5\" ft (pari a 136 cm), pesa 35 Kg, e il suo gruppo sanguigno \u00e8 AB. Ha gli occhi giallo oro, i capelli rossi e arruffati, la carnagione scura e un viso simile a quello di un felino. La corporatura scarna, non presentando caratteri sessuali secondari, non permette l'identificazione ad occhio del sesso del personaggio.\nVeste sempre con una corta sformata bianca camicia, che scopre la pancia e dei pantaloncini neri aderenti con una striscia viola su entrambi i lati.\nOriginariamente, il personaggio era basato su una descrizione dell'autrice della colonna sonora della serie, Y\u014dko Kanno, ed era pensato come un ragazzino dalla pelle scura. Per bilanciare il sesso dei personaggi a bordo del Bebop, il sesso di Ed fu cambiato all'ultimo momento, ma venne mantenuto quasi inalterato il character design del progetto originario.\nBiografia del personaggio.\nAntefatti.\nDel passato di Fran\u00e7oise non si sa quasi nulla, tranne che \u00e8 nata il 1\u00ba gennaio 2058 sulla Terra e che ha trascorso i primi anni della sua infanzia in un orfanotrofio, lasciatavi dal padre, un cartografo (lavoro piuttosto discutibile, su di un pianeta che, a causa delle perpetue piogge di meteoriti, cambia continuamente il proprio aspetto topografico) chiamato Siniz Hesap L\u00fctfen Appledelhi. Nel manga (spin-off) viene rivelato che il suo migliore amico era un bambino chiamato \"Tomato\" (stesso nome che Ed ha dato al suo computer), anch'egli appassionato di informatica.\nBambina-prodigio, genio dei computer e hacker imbattibile, essendo cresciuta senza genitori si autoattribuisce il nome fittizio di Edward Wong Hau Pepelu Tivrusky IV. Circa due anni prima dell'inizio della serie, Ed fugge dall'orfanotrofio per motivi non chiari: presumibilmente la ricerca del padre o la semplice voglia di libert\u00e0.\nNel periodo di tempo intercorso tra la sua fuga e il primo incontro con i futuri compagni di viaggio, Ed si costruisce una discreta fama come pirata informatico con il nickname di \"Radical Edward\". Sembra inoltre che fosse una fan del Bebop ben prima di entrare nell'equipaggio: infatti ne possiede diversi poster oltre ad un modellino telecomandato fatto con una tazza in styrofoam (un tipo di polistirene estruso) e falde di cartone.\nNella serie.\nQuando Jet e compagni si mettono sulle tracce di un misterioso pirata informatico colpevole di aver vandalizzato la superficie della Terra manomettendo un satellite, Ed scopre che il colpevole non \u00e8 altri che il software stesso del satellite. In cambio del suo aiuto riesce a strappare a Faye la promessa di farla diventare un membro della ciurma. Nonostante il tentativo della ragazza di andarsene senza mantenere la parola data, Ed riesce ad ottenere quanto desiderato prendendo il controllo del \"Bebop\" tramite il suo computer, costringendo cos\u00ec la ciurma a prenderla a bordo per poter partire.\nA bordo del \"Bebop\" il compito principale di Ed \u00e8 quello di occuparsi di reperire informazioni e crackare sistemi informatici, motivo per il quale raramente la ragazzina prende parte alle operazioni di cattura di un criminale, salvo che in qualche episodio a sfondo comico.\nEd sviluppa un forte legame con Jet, che si comporta nei suoi confronti come una sorta di padre, e anche con Faye. Inoltre \u00e8 l'unica che sembra in grado di capire Ein, ed \u00e8 anche l'unica che lo tratta con riguardo, arrivando a considerarlo come il suo animale da compagnia.\nDopo che nel dormiveglia rivela a Faye di sapere dove \u00e8 situato il luogo ripreso nella videocassetta Betamax testimone del passato della donna, ovvero Singapore, la stessa Faye si fa accompagnare sulla terra da Ed. Durante il viaggio le due passano per l'orfanotrofio che aveva visto i primi anni della bambina: qui le viene comunicato che suo padre \u00e8 passato a cercarla. Tornate al \"Bebop\", Faye, dopo aver recuperato la memoria, parte nuovamente, convincendo Ed ad andare a sua volta in cerca dei suoi affetti.\nSeguendo il consiglio della ragazza, Ed gonfia enormemente la taglia sulla testa del padre per convincere Jet e Spike a cercarlo. Nel momento in cui padre e figlia si ricongiungono i due cacciatori di taglie capiscono di essere stati ingannati, ma ricevono un cesto di uova da Appledelhi come ricompersa per il disturbo. Poco dopo il ricongiungimento, l'uomo si deve tuttavia separare nuovamente da Ed per proseguire la sua missione di disegnare la cartina della Terra, lasciando indietro la figlia senza farsi problemi.\nAl tramonto di quello stesso giorno, Ed abbandona il \"Bebop\", accompagnata dal fedele Ein (non appare chiaro se lo faccia per mettersi sulle tracce del padre o semplicemente per andare all'avventura in solitaria). Prima di andarsene regala una girandola a Spike e disegna sul ponte dell'astronave una emoticon sorridente simile a quelle sul suo PC, con la scritta \"BYE BYE\".\nAbilit\u00e0.\nEdward \u00e8 dotata di un'intelligenza che rasenta la genialit\u00e0, ed \u00e8 una grande esperta di informatica ed elettronica, oltre che una fenomenale hacker e un'efficientissima cracker. Dispone inoltre di una notevole manualit\u00e0, ed \u00e8 in grado di utilizzare i piedi come fossero mani, riuscendo cos\u00ec a svolgere un'attivit\u00e0 due volte pi\u00f9 velocemente rispetto ad una persona normale.\nEd possiede un'agilit\u00e0 paragonabile a quella di una scimmia, e vanta un'innata capacit\u00e0 acrobatica. In una sola occasione la si \u00e8 vista combattere, dove ha comunque dimostrato di sapersi perfettamente servire di queste sue qualit\u00e0 anche in battaglia.\nPossiede un paio di occhiali con i quali pu\u00f2 interagire direttamente su internet, in un ambiente simile alla realt\u00e0 virtuale."}
{"id": "1800259", "revid": "287204", "url": "https://it.wikipedia.org/wiki?curid=1800259", "title": "Antonio del Massaro", "text": "Carriera artistica.\nLa prima notizia relativa al Pastura, risale al dicembre del 1478, quando partecipa alla fondazione dell\"'Arte e universit\u00e0 di San Luca dei pittori\" a Roma. \u00c8 probabile che a quella data l'artista si trovasse nella citt\u00e0 papale gi\u00e0 da qualche tempo, anche se la sua prima attivit\u00e0 romana \u00e8 piuttosto incerta. Sicura \u00e8 la sua partecipazione alla decorazione del Pinturicchio delle stanze del palazzo Borgia in Vaticano. In particolare sono riferibili alla sua mano la \"Sala delle Arti Liberali\" e della \"Sala dei Mestieri\".\nA Viterbo ha realizzato il \"Presepio con i Santi Giovanni Battista e Bartolomeo\" (Viterbo, Museo Civico), \nFece poi ritorno a Orvieto, dove \u00e8 documentato tra il 1497 e il 1499 dove completa il restauro degli affreschi di Ugolino di Prete Ilario nel duomo, lavoro gi\u00e0 in parte svolto dal Pinturicchio. Sempre nel duomo dipinse una \"Annunciazione\", una \"Visitazione\", una \"Presentazione al Tempio\" e una \"Fuga in Egitto\".\nDel 1504 \u00e8 il suo ritorno a Viterbo, dove realizza, probabilmente influenzato dall'opera di Luca Signorelli, il di \"San Terenziano, San Rocco e San Sebastiano\", conservato nella chiesa di Santa Maria a Capranica.\nDopo la morte di Lorenzo da Viterbo divenne il maggior esponente della pittura viterbese.\nAlla fine di tale decennio \u00e8 a Viterbo, dove lascia l'affresco con i \"Santi Giovanni Battista, Girolamo e Lorenzo\" nel battistero di Santa Maria Nuova, affine per alcuni aspetti ad Antoniazzo Romano e per altri al Perugino; e l'edicola con la \"Madonna col Bambino\" nel cortile di Palazzo Chigi.\nAltra importante opera del Pastura, eseguita tra 1508 e 1509, su commissione del Vitelleschi, \u00e8 la decoriazione del coro del duomo di Tarquinia (VT).\nFortuna critica.\nItalo Faldi sottolinea come sia stata singolare la storia della fortuna critica di cui ha goduto il Pastura. Sconosciuto al Vasari, gi\u00e0 poco dopo un secolo dalla sua morte si era persa ogni notizia di lui, anche nella sua citt\u00e0 natale. Viceversa in epoca moderna il Pastura ha beneficiato in larga misura del rilancio del Perugino e del Pinturicchio, operato dal gusto purista e prerafaellita dell'Ottocento, a tal punto da essere stato uno dei primi pittori italiani a godere in proprio di una monografia agli albori del nostro secolo, pubblicata nel 1901 dallo Steinmann.\nDocumenti d'archivio.\nArchivio \"L. Venturi\" presso Universit\u00e0 \"La Sapienza\" di Roma, 68 - Faldone LXV. '400. Umbria, LXV,16 Fascicolo \"Antonio da Viterbo\""}
{"id": "1800260", "revid": "3115", "url": "https://it.wikipedia.org/wiki?curid=1800260", "title": "Dois Irm\u00e3os", "text": "Dois Irm\u00e3os \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800262", "revid": "115018768", "url": "https://it.wikipedia.org/wiki?curid=1800262", "title": "Gramado", "text": "Gramado \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800268", "revid": "599013", "url": "https://it.wikipedia.org/wiki?curid=1800268", "title": "Melchor Mauri", "text": "Professionista dal 1987 al 2002, vinse una edizione della Vuelta a Espa\u00f1a.\nCarriera.\nMauri debutt\u00f2 tra i professionisti nel 1987 con la Reynolds, che contava corridori come \u00c1ngel Arroyo, Juli\u00e1n Gorospe e un giovane Miguel Indurain. Si impose come specialista nelle cronometro e buon passista, abile nella media montagna. Visse il suo periodo migliore all'inizio degli anni novanta, quando vinse la Vuelta a Espa\u00f1a 1991, battendo Miguel Indurain e Marino Lejarreta.\nNel 1995, stagione del ritorno alla ONCE nelle vesti di gregario, riusc\u00ec a terminare al sesto posto il Tour de France e, nello stesso anno, fu campione spagnolo a cronometro e quinto nella prova in linea. Nel 1996 partecip\u00f2 alla prova in linea ai Giochi della XXVI Olimpiade di Atlanta, dove ottenne un sesto posto finale.\nNel 1997, fu quinto ai Campionati del mondo in linea, mentre l'anno successivo fu medaglia d'argento a cronometro, dietro Abraham Olano. Dal 1999 pass\u00f2 quattro stagioni in Portogallo, dove ottenne diverse vittorie, prima di ritirarsi nel 2002. Dal 2004 al 2006, lavor\u00f2 come direttore sportivo nella sezione ciclismo del Futbol Club Barcelona che successivamente divent\u00f2 ECP Aluminis Sant Jordiy.\nNel 2007 partecip\u00f2 ad alcune prove di mountain biking, riuscendo a vincere la Titan Desert. Partecip\u00f2 inoltre a maratone, prove di duathlon e triathlon. Nel 2009 l'UCI accett\u00f2 un progetto di squadra Profesional lanciato dallo stesso Mauri, la Andorra-GrandValira. Sul piano extrasportivo, Mauri ha una societ\u00e0, la \"Bikecontrol M.Mauri\", dedicata al ciclismo indoor, fondata con il tedesco Frank Gauweiler, che collabora a livello internazionale con altri ex ciclisti professionisti com Tony Rominger."}
{"id": "1800270", "revid": "110157", "url": "https://it.wikipedia.org/wiki?curid=1800270", "title": "Ivoti", "text": "Ivoti \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800271", "revid": "86599", "url": "https://it.wikipedia.org/wiki?curid=1800271", "title": "C/1853 E1 Secchi", "text": "La cometa C/1853 E1 (Secchi) \u00e8 una cometa non periodica scoperta il 6 marzo 1853 dall'astronomo italiano Angelo Secchi."}
{"id": "1800273", "revid": "110157", "url": "https://it.wikipedia.org/wiki?curid=1800273", "title": "Lindolfo Collor", "text": "Lindolfo Collor \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800275", "revid": "71433", "url": "https://it.wikipedia.org/wiki?curid=1800275", "title": "The Comebacks", "text": ""}
{"id": "1800276", "revid": "767487", "url": "https://it.wikipedia.org/wiki?curid=1800276", "title": "Morro Reuter", "text": "Morro Reuter \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800283", "revid": "110157", "url": "https://it.wikipedia.org/wiki?curid=1800283", "title": "Nova Petr\u00f3polis", "text": "Nova Petr\u00f3polis \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800286", "revid": "767487", "url": "https://it.wikipedia.org/wiki?curid=1800286", "title": "Picada Caf\u00e9", "text": "Picada Caf\u00e9 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800289", "revid": "110157", "url": "https://it.wikipedia.org/wiki?curid=1800289", "title": "Presidente Lucena", "text": "Presidente Lucena \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800290", "revid": "212348", "url": "https://it.wikipedia.org/wiki?curid=1800290", "title": "Paterno Iam Diu", "text": " Paterno Iam Diu \u00e8 un'enciclica di papa Benedetto XV, datata 24 novembre 1919. Nell'enciclica si affronta il problema dell'infanzia nell'epoca successiva alla Prima guerra mondiale: denunciate le condizioni desolate dei fanciulli specialmente nell'Europa centrale, il Papa invita tutti ad uno sforzo di carit\u00e0 e destina la somma di 100\u00a0000 lire alla beneficenza verso l'infanzia abbandonata. Sullo stessa tema il Papa scriver\u00e0 anche l'enciclica \"Annus Iam Plenus\"."}
{"id": "1800291", "revid": "124431989", "url": "https://it.wikipedia.org/wiki?curid=1800291", "title": "Antonio Secchi", "text": "Nel corso della sua carriera cinematografica ha utilizzato vari pseudonimi, tra cui Toni Secchi, Tony Secchi, Tony Secchy e Tony Dry.\nBiografia.\nDopo avere studiato al liceo classico \"Andrea Doria\", partecip\u00f2 come partigiano alla guerra di liberazione nella divisione Tito Speri delle Fiamme Verdi, combattendo nella Battaglia del Mortirolo (19 aprile 1944) e rimanendo ferito.\nDopo la guerra entr\u00f2 a far parte della squadra calcistica del Tradate, dove fu portiere, giocando in serie C.\nHa iniziato la sua carriera nel 1946 come operatore nella Settimana Incom, ed \u00e8 entrato esordisce nel 1959 come direttore della fotografia nel film \"Morte di un amico\" di Franco Rossi.\nIn seguito, ha collaborato con registi del calibro di Giuseppe de Santis, Renato Castellani, Florestano Vancini, Damiano Damiani, John Huston, Alessandro Blasetti, Pupi Avati.\nHa collaborato a numerose produzioni, tra cui La Bibbia di John Huston. Nel 1972 \u00e8 stato il regista di ...e alla fine lo chiamarono Jerusalem l'implacabile (inizialmente intitolato \"una padella calibro 38\"). \u00c8 stato membro dell'A.I.C. (Associazione Italiana Cineoperatori).\nMuore il 6 gennaio 2013 all'et\u00e0 di 88 anni a Zoanno di Ponte di Legno (BS) dove viveva dal 1975, anno in cui decise di ritirarsi dalle scene."}
{"id": "1800295", "revid": "1305772", "url": "https://it.wikipedia.org/wiki?curid=1800295", "title": "Riozinho", "text": "Riozinho \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800297", "revid": "1262220", "url": "https://it.wikipedia.org/wiki?curid=1800297", "title": "Amantissimi Redemptoris", "text": "Amantissimi Redemptoris \u00e8 una enciclica di Papa Pio IX, pubblicata il 3 maggio 1858."}
{"id": "1800299", "revid": "110157", "url": "https://it.wikipedia.org/wiki?curid=1800299", "title": "Rolante", "text": "Rolante \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800302", "revid": "767487", "url": "https://it.wikipedia.org/wiki?curid=1800302", "title": "Santa Maria do Herval", "text": "Santa Maria do Herval \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800305", "revid": "110157", "url": "https://it.wikipedia.org/wiki?curid=1800305", "title": "Taquara", "text": "Taquara \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800306", "revid": "1543377", "url": "https://it.wikipedia.org/wiki?curid=1800306", "title": "Cristiano Militello", "text": "Carriera.\nLaureato in Scienze politiche all'Universit\u00e0 degli Studi di Firenze con tesi sul cabaret, vive a Milano.\nFormatosi alla Scuola di Teatro di Bologna, confluisce nel gruppo di comici toscani facenti capo alle trasmissioni \"Vernice fresca\", prima, e \"Aria fresca\", poi, condotte da Carlo Conti. Nel 2001 ha collaborato come autore per lo Zecchino d'Oro.\nMilitello ha guadagnato notoriet\u00e0 raccogliendo, in vari libri, gli striscioni calcistici pi\u00f9 divertenti degli stadi italiani. Il successo del primo libro, lo porta ad essere inviato fuori dagli impianti per conto del TG satirico di Canale 5 \"Striscia la notizia\". Qui dal 2004, nella rubrica \"Striscia lo Striscione\", assembla e commenta le immagini pi\u00f9 divertenti delle curve e dei campi italiani, intervallate da interviste ai tifosi prima e dopo la partita; un segmento che diventa tra i pi\u00f9 seguiti del panorama televisivo nazionale.\nHa condotto, insieme a Valerio Staffelli, alcune puntate di \"Striscia la domenica\". Nell'aprile 2010 ha fatto parte del cast comico di \"Voglia d'aria fresca\", show condotto da Carlo Conti su Rai 1. Nel 2011 prende parte al film \"Box Office 3D - Il film dei film\". Nel 2014 fa parte del cast di \"Giass\", programma comico di Luca e Paolo.\nIn radio tutte le mattine su R101 conduce \"La banda di 101\", un \"morning show\" con Paolo Dini, Lester, Chiara Tortorella, Riccardo Russo e Leonardo Fiaschi."}
{"id": "1800308", "revid": "729019", "url": "https://it.wikipedia.org/wiki?curid=1800308", "title": "Il mio cavallo bianco", "text": "Il mio cavallo bianco (1973) \u00e8 il 21\u00ba album di Domenico Modugno.\nIl disco.\n\u00c8 l'ultimo album pubblicato dal cantatutore pugliese per la RCA Italiana, contenente otto brani inediti e due provenienti dal long playing precedente \"Tutto Modugno\".\nLa canzone \"L'anniversario\", scritta da Modugno con Iaia Fiastri, fu utilizzata l'anno successivo dallo stesso Modugno per la campagna referendaria a favore del divorzio condotta dal PSI.\nIl brano \"Mackie Messer\" proviene da \"L'opera da tre soldi\" di Bertolt Brecht, nel cui allestimento italiano, diretto da Giorgio Strehler, Modugno interpretava l'omonimo personaggio.\nIl brano \"Cavallo bianco\", con un testo metaforico sulla morte, \u00e8 considerato uno dei pi\u00f9 belli del cantautore.\nQuesto album non \u00e8 mai stato ristampato in CD, e ancora oggi molte sue tracce non sono state incluse neanche nelle varie antologie.\nTracce.\nLATO A\nLATO B"}
{"id": "1800309", "revid": "110157", "url": "https://it.wikipedia.org/wiki?curid=1800309", "title": "Tr\u00eas Coroas", "text": "Tr\u00eas Coroas \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela."}
{"id": "1800316", "revid": "228587", "url": "https://it.wikipedia.org/wiki?curid=1800316", "title": "Ian Nottingham", "text": ""}
{"id": "1800317", "revid": "339392", "url": "https://it.wikipedia.org/wiki?curid=1800317", "title": "Pieve di San Casciano a Settimo", "text": ""}
{"id": "1800318", "revid": "287204", "url": "https://it.wikipedia.org/wiki?curid=1800318", "title": "Nini Grassia", "text": ""}
{"id": "1800327", "revid": "273257", "url": "https://it.wikipedia.org/wiki?curid=1800327", "title": "CentoStazioni", "text": ""}
{"id": "1800332", "revid": "1060", "url": "https://it.wikipedia.org/wiki?curid=1800332", "title": "Seminario vescovile (Asti)", "text": ""}
{"id": "1800338", "revid": "287204", "url": "https://it.wikipedia.org/wiki?curid=1800338", "title": "Album de La malinconia di Haruhi Suzumiya", "text": "Questa pagina raggruppa tutti gli album discografici ispirati o tratti dalla light novel \"La malinconia di Haruhi Suzumiya\" o contenenti le colonne sonore dell'anime.\nColonne sonore.\nSuzumiya Haruhi no tsumeawase.\n raccoglie le canzoni di Aya Hirano cantate da Haruhi nell'episodio \"Live Alive\" e la sigla dell\"episodio 00\", cantata da Y\u016bko Got\u014d. Nella vera esecuzione dei brani, Susumu Nishikawa suonava la chitarra, Takeshi Taneda il basso, Yutaka Odawara la batteria. Gli animatori crearono la scena dell'episodio con la tecnica del rotoscope partendo dall'esecuzione reale.\nSaiky\u014d Pare Parade.\n \u00e8 il secondo singolo di Aya Hirano, Minori Chihara e Y\u016bko Got\u014d. Le canzoni \"Saiky\u014d Pare Parade\" e \"Unmeiteki jiken no k\u014dfuku\" sono rispettivamente la seconda sigla di apertura e la seconda sigla di chiusura di chiusura di \"SOS Dan rajio shibu\", il radiodramma de \"La malinconia di Haruhi Suzumiya\", utilizzate a partire dall'episodio 36. Una cover delle Momorio Clover \u00e8 stata pubblicata nel 2009.\nMusiche di sottofondo &amp; Rajio Bangumi.\nVolume 1.\nAsahina Mikuru's Adventure Episode 00 Soundtrack &amp; Rajio Bangumi 1 \u00e8 il primo album contenente musiche di sottofondo e frammenti radiofonici dall'anime \"La malinconia di Haruhi Suzumiya\". La prima traccia \u00e8 la sigla iniziale dell\"episodio 00\", le altre sono musiche di sottofondo composte da Satoru K\u014dsaki tranne dove specificato, e le ultime sei sono frammenti di radiodramma recitati da Aya Hirano, Minori Chihara e Y\u016bko Got\u014d. \"Rajio Bangumi\" significa \"programma radiofonico\". \u00c8 stato pubblicato il 28 luglio 2006.\nColonne sonore degli spin-off.\nPer \"La malinconia di Haruhi-chan Suzumiya\", la sigla iniziale \u00e8 e la sigla finale \u00e8 , entrambe cantate da Aya Hirano, Minori Chihara, Y\u016bko Got\u014d, Tomokazu Sugita e Daisuke Ono. Un singolo con le due canzoni \u00e8 stato pubblicato il 20 aprile 2009. Sono stati pubblicati anche tre singoli con i brani della serie \"Nyoro~n Churuya-san\", contenenti canzoni di Yuki Matsuoka.\nDischi dei concerti.\nSuzumiya Haruhi no gekis\u014d.\n \u00e8 un concerto che si tenne il 18 marzo 2007 all'Omiya Sonic Citycon canzoni dell'anime cantate dai doppiatori. il DVD del concerto fu pubblicato il 27 luglio 2007.\nSuzumiya Haruhi no gens\u014d.\n \u00e8 un concerto tenuto dall'Orchestra filarmonica di Tokyo con Philip Chu come direttore il 29 aprile 2009. In questo concerto furono eseguite canzoni e musiche di sottofondo dell'anime riarrangiate in stile classico. Il CD del concerto \u00e8 stato pubblicato il 24 giugno 2009 e il DVD il 26 febbraio 2010.\nAudiodrammi.\nRadiodramma.\nVolume 1.\n \u00e8 il primo CD del radiodramma.\nVolume 2.\n \u00e8 il secondo CD del radiodramma.\nVolume 3.\n \u00e8 il terzo CD del radiodramma.\nDrama CD.\n \u00e8 un drama CD tratto da \"La malinconia di Haruhi Suzumiya\" e pubblicato da Lantis. Il drama CD ha un titolo giapponese ma sulla copertina si trova quello in inglese con \"sound around\" scritto in katakana: . L'ultima traccia, \"First Good-Bye\", \u00e8 la sigla, cantata da Aya Hirano."}
{"id": "1800339", "revid": "399", "url": "https://it.wikipedia.org/wiki?curid=1800339", "title": "Nazareno Taddei", "text": "Biografia.\nA dodici anni entra in seminario; nel 1940 \u00e8 ammesso nella Compagnia di Ges\u00f9, all'interno della quale viene ordinato sacerdote nel 1952.\nLaureato in Lettere e Pedagogia, e con all'attivo una licenza maggiore in Filosofia, un baccalaureato in Teologia ed un diploma di magistero in composizione e direzione d'orchestra, padre Taddei diviene Segretario nazionale della Compagnia di Ges\u00f9 per le Comunicazioni sociali.\nNel 1953, durante la sperimentazione dei programmi Rai (che iniziano ufficialmente l'anno successivo) tiene una rubrica, andata in onda per otto puntate insieme alla Santa Messa, di cui cura la regia. Successivamente fonda numerosi centri di studio sulla comunicazione, e dirige un gran numero di esperienze editoriali (e non solo), insegnando nel contempo in alcune Universit\u00e0 italiane ed internazionali. Scrive su importanti riviste di cinema e sulla \u00abCivilt\u00e0 Cattolica\u00bb; pubblica saggi e studi sulla comunicazione.\nNel 1972 inizia la pubblicazione del mensile \u00abEdav\u00bb (Educazione AudioVisiva), edito dal suo Centro internazionale dello spettacolo e la comunicazione sociale (CiSCS), fondato a Roma all'inizio degli anni '50.\nIn oltre 50 anni di studi e di esperienze in Italia e all'estero, ha dato un notevole apporto allo studio scientifico dei linguaggi distinguendo tra \"linguaggi concettuali\" (parola scritta e parlata), che significano direttamente concetti, e \"linguaggi contornuali\", impostati sull'immagine (distinguibile in immagine normale e tecnica) che significano concetti solo attraverso la riproduzione di \u201ccontorni\u201d (aspetti materiali e sensibili della realt\u00e0). La funzione significante avviene dunque non per convenzione, ma per connaturalit\u00e0, cio\u00e8 per analogia di forme visibili.\nHa formulato, su base scientifica, la \"Teoria della comunicazione di massa\" e le metodologie della \"lettura strutturale\" e della \"strategia dell'algoritmo contornuale\".\nMuore a Sarzana (SP) il 18 giugno del 2006.\nPadre Taddei e \"La dolce vita\".\nNel 1960 \"La Civilt\u00e0 Cattolica\" incaric\u00f2 Padre Taddei di recensire il film di Federico Fellini, che aveva suscitato ire e preoccupazioni presso numerosi ambienti ecclesiastici.\nTaddei difese il film. A suo giudizio, \"La dolce vita\", trattava il tema della Grazia:\nSecondo Taddei, il comportamento di Paolina verso Marcello impersonava la Grazia.\nIl religioso pag\u00f2 questa lettura con l'esilio.\nIn una lettera datata 8 gennaio 1961, Fellini scrisse a Taddei:\nRiconoscimenti.\nIn suo nome \u00e8 stato creato un premio cinematografico assegnato alla Mostra Internazionale del Cinema di Venezia a partire dal 2007. Di tale premio sono stati insigniti: "}
{"id": "1800340", "revid": "438678", "url": "https://it.wikipedia.org/wiki?curid=1800340", "title": "L'arbitro (film 1974)", "text": "L'arbitro \u00e8 un film italiano del 1974 diretto da Luigi Filippo D'Amico.\nTrama.\nCarmelo Lo Cascio, un arbitro di calcio di Acireale, vive per raggiungere il successo e diventare un arbitro internazionale. Deve per\u00f2 anche accontentare gli appetiti sessuali della legittima consorte e di un'amante molto esigente. Lo Cascio, per migliorare le sue performance professionali e amatorie, inizier\u00e0 ad assumere anfetamine in modo sempre pi\u00f9 massiccio, fino al punto di impazzire: durante una partita di calcio internazionale si rifiuta di fischiare la fine dell'incontro e viene portato via dalla Polizia."}
{"id": "1800341", "revid": "188116", "url": "https://it.wikipedia.org/wiki?curid=1800341", "title": "Cortes", "text": ""}
{"id": "1800344", "revid": "767487", "url": "https://it.wikipedia.org/wiki?curid=1800344", "title": "Jaymay", "text": "Biografia.\n\u00c8 cresciuta a Long Island e, nel 2003, dopo essersi laureata presso il college di Sarasota in Florida, \u00e8 ritornata a New York per esibirsi in serate \"open mics\".\nLa sua influenza pi\u00f9 grande dal punto di vista musicale \u00e8 Bob Dylan.\n\u00c8 stata descritta dalla BBC come \"\"darling of the New York 'Anti-Folk' scene\",\" e dal New York Times come\"\"big name\u2026for the indie universe\".\"\nJaymay \u00e8 apparsa nello show Tv \"Late Night With Conan O'Brien\" luned\u00ec 10 marzo 2008 e in \"The Late Late Show with Craig Ferguson\" marted\u00ec 13 maggio 2008. \u00c8 apparsa inoltre in \"The Colour Rooms\" su Channel 4 sabato 17 marzo 2008.\nNel 2007 Jaymay si \u00e8 trasferita a Londra, dopo aver firmato un contratto con la Hevenly Records, che \u00e8 distribuita dalla major EMI. L'album di debutto di Jaymay \"Autumn Fallin\" \u00e8 stato pubblicato negli USA l'11 marzo 2008 per la Blue Notes Records.\nDiscografia.\nAlbum studio"}
{"id": "1800349", "revid": "767487", "url": "https://it.wikipedia.org/wiki?curid=1800349", "title": "Cluster (gruppo musicale italiano)", "text": "Cluster \u00e8 un gruppo vocale genovese a cappella, noto al grande pubblico per la partecipazione nel 2008 alla prima edizione di X Factor. Il loro stile unisce principalmente jazz, pop e fusion.\nBiografia.\nIl gruppo si forma nel 2004, \u00e8 composto da cinque membri di cui tre uomini e due donne, tutti usciti da Conservatorio Niccol\u00f2 Paganini di Genova. Nel 2006 pubblicano il loro primo album autoprodotto intitolato \"Cement\" distribuito da Venus Dischi.\nNel 2008 partecipano alla prima edizione di X Factor, entrano a far parte del talent show come ultima new entry nella squadra \"gruppi vocali\" capitanata da Morgan e con vocal coach Gaudi; nella gara durano solo due settimane, perdono al ballottaggio contro Ilaria Porceddu. Nel 2008, il gruppo pubblica il loro primo ed unico lavoro con etichetta Sony BMG, si tratta dell'EP \"Enjoy the Silence\" che raggiunge la posizione 46 nella classifica FIMI.\nIn questo periodo partecipano a alcuni importanti festival come l'Umbria Jazz Festival o il Bordighera Jazz Festival o al Sing Sing Festival; sono stati ospitati al Premio Ischia Internazionale di Giornalismo trasmesso su Rai 1.\nNel 2009 seguono due album editi per la E8 Records distribuiti da Self: \"Steps\" dove introducono l'uso del piano suonato da Colin Santosa molto apprezzato dalla critica di settore e l'album natalizio \"Christmas Present\", quest'ultimo viene riedito il 23 novembre 2010.\nNel 2011 collaborano con Marco Mengoni nel brano \"Un gioco sporco\", inserito nell'album di Mengoni \"Solo 2.0\". L'anno successivo incidono con Morgan, la cover di \"Si pu\u00f2 morire\" de I Gufi pubblicato in \"Italian Songbook Volume 2\".. Il 14 luglio 2012 si esibiscono al VOCALnation di Washington DC, presso il Music Center di Strathmore.\nNel 2020 prendono parte come official band al programma televisivo di Rai2, Voice Anatomy, condotto da Pino Insegno."}
{"id": "1800350", "revid": "1564910", "url": "https://it.wikipedia.org/wiki?curid=1800350", "title": "Marek Krajewski", "text": "Biografia.\nHa studiato filologia classica presso l'Universit\u00e0 di Breslavia, e ha tenuto, fino ad anni recenti, corsi di grammatica latina e greca e di linguistica storica, come professore, presso il medesimo ateneo.\n\u00c8 anche l'autore di una serie di romanzi polizieschi ambientati nella citt\u00e0 di Breslavia nel periodo fra le due guerre mondiali. Le indagini del commissario Eberhard Mock, il protagonista dei romanzi, sono state tradotte in numerose lingue.\nLo scrittore ha vinto il premio Paszport Polityki per la letteratura nel 2005."}
{"id": "1800357", "revid": "33689", "url": "https://it.wikipedia.org/wiki?curid=1800357", "title": "Kata Guruma", "text": ""}
{"id": "1800365", "revid": "1444886", "url": "https://it.wikipedia.org/wiki?curid=1800365", "title": "Pistola (moneta)", "text": "Pistola (anche \"pistole\" o \"pistolet\") \u00e8 il nome usato per indicare alcune monete d'oro, coniate la prima volta in Spagna nella prima met\u00e0 del XVI secolo. Il nome si diffuse in tutta Europa per indicare altre monete d'oro europee di valore simile alla moneta spagnola.\nEtimologia.\nIl nome viene da \"piastola\", piccola piastra. Dato il valore di doppio escudo era chiamata anche doblone, \"onza de oro\", \"peso duro de oro\"; la doppia pistola era chiamata \"quadrupla\" o \"quadrupet\".\nSpagna.\nInizialmente con questo nome furono indicate i doppi escudo o dobloni battuti per la prima volta verso il 1537 in Spagna con un titolo di 22 carati e con un peso di ca. 3,40 grammi. Fu coniato sotto la regina Giovanna ed il figlio Carlo V. Valeva un doppio escudo, che era la moneta unitaria per l'oro.\nVennero coniate in grande quantit\u00e0 sotto Filippo II (1556-1598) dal 1566. Queste coniazioni furono rese possibili grazie ai ritrovamenti dei depositi d'oro nelle colonie spagnole in America.\nFu una delle prime monete coniate dagli spagnoli nelle nuove colonie americane, in particolare nel Messico. La \"pistola\" fu coniata in Spagna fino al 1847.\nFrancia.\nInizialmente fu usato in Francia per indicare le nuove monete d'oro spagnole e poi il nome fu dato al Louis d'Or di Luigi XIII di Francia. Una \"pistole\" valeva inizialmente dieci livre.\nCon il termine di \"pistolet\" veniva indicata la mezza \"pistole\" coniata nel XVII e XVIII secolo.\nNel 1689 il valore della moneta d'oro era diventato di 11 livre e 12 sou. In seguito divenne una moneta di conto dal valore di 10 livre. Si usava l'espressione \"\u00eatre cousu de Pistoles\" nel senso di essere ricco sfondato.\nNel romanzo di Dumas \"I tre moschettieri\", ambientato negli anni 1620 si apprende che 35 pistole e 20 corone facevano 465 livre.\nLa zecca di Besan\u00e7on emise dal 1537 al 1579 delle pistole dal valore di un doppio ducato, assieme a delle doppie a quadruple pistole. Nella stessa sede furono coniate nel 1654 con il nome di \"pistolet\" delle monete d'oro che recavano il busto di Carlo V. L'imperatore aveva infatti concesso alla citt\u00e0 il diritto di coniare moneta e quindi tutte le monete di questa zecca recavano sempre il busto dell'imperatore, anche dopo la sua morte.\nItalia.\nIn Italia il nome fu dato ad una moneta d'oro coniata a Genova dal valore di 50 lire genovesi. Questa moneta circolava a Roma per un valore di 8 scudi romani e 6 baiocchi.\nPistole furono coniate a Modena dai duchi di Modena e Reggio Cesare d'Este nel 1608, Francesco I nel 1631 e Alfonso IV nel 1660.\nLa moneta di Cesare pesava 6,33 grammi ed aveva al dritto il ritratto del duca e la legenda CESAR DVX MVT REG C. In esergo \"L S\" le iniziali dello zecchiere Lodovico Salvatico. Al rovescio era raffigurata la Pazienza stante con la legenda OMNIA VINCIT\nLa pistola di Francesco pesava 6,50 g e quella di Alfonso 3,22.\nLe vecchie doppie di Parma erano chiamate pistole ancora nel XIX secolo, mentre col nome di pistole papali o di Roma si indicavano nello stesso periodo i doppi zecchini o doppi scudi d'oro coniati da Pio VI e Pio VII.\nPrese il nome di pistola la moneta dei Savoia da 24 lire, detta anche \"doppia di Piemonte\"\nLorena.\nUna delle prime emissioni fu quella del duca Carlo III di Lorena (1545-1608) dal 1587 assieme ai pezzi da mezza, doppia e quadrupla pistola. Era anche chiamata \"\u00e9cu pistolet\" o pistola di Nancy. La pistola di Carlo aveva lo stemma al dritto e la croce di Gerusalemme al rovescio.\nFu coniata fino al 1709.\nDanimarca.\nIn Danimarca fu chiamata con questo nome la moneta che imitava il \"Louis d'or\" francese coniata dal 1771 al 1870.\nMalta.\nA Malta la pistola fu coniata sotto il Gran Maestro Manuel Pinto de Fonseca (1741-1773), la \"nuova pistola\" da 10 \"scudi\". Aveva al dritto san Giovanni Battista ed al rovescio la croce di Malta.\nSvizzera.\nIn Svizzera le pistole furono coniate da diverse citt\u00e0, in primo luogo Ginevra.\nA Ginevra l'\u00e9cu pistolet fu coniato dal 1562. Nel XVII secolo, altre ad altre monete d'oro, furono coniate le \"quadruple\" le pistole e gli \"\u00e9cu pistolet\".\nNel 1771 fu coniata anche una moneta da tre pistole.\nEra pari ad un doppio ducato; fino agli anni 1720 correva per 40 fiorini e 30 sou e dopo il 1750 il valore sal\u00ec a 35 fiorini.\nLa prima coniazione recava al dritto la legenda GENEVA CIVITAS e lo stemma civico su un'aquila bicipite coronata ed al rovescio il monogramma IHS al centro di otto raggi e otto fiamme; la legenda era POST : TENEBRAS : LVX : P\nA Ginevra non fu pi\u00f9 coniata dopo il 1796.\nEsiste anche una pistola o corona d'oro coniata assieme dai cantoni Uri, Svitto ed Untervalden nel 1556.\nGermania.\nIn molti stati della Germania settentrionale e centrale la pistola fu la principale moneta aurea durante il XVII e la prima met\u00e0 del XIX secolo.\n\"Pistole\" era il nome con cui veniva chiamata la moneta da d'oro dal valore di 5 talleri e doppia pistola era la moneta da 10 talleri.\nLa prima \"Pistole\" fu coniata in Prussia nel 1737; spesso erano anche chiamate con il nome del sovrano ad imitazione del Luis d'or; quindi \"Friedrich d'or\", \"Georg d'or\", \"J\u00e9r\u00f4me d'or\" o \"Karl d'or\".\nIn Baviera fu chiamata \"Pistole\" la \"Karolin\" o \"Karldor\", una moneta coniata dall'allora principe Carlo Alberto (1726-1745) ad imitazione del Louis d'or francese. Valeva 10 fiorini. Fu coniata anche nel Palatinato sotto il principe elettore Carlo Filippo\nScozia.\nUna moneta con lo stesso nome fu coniata in Scozia da Guglielmo II.\nPesava 106 grani (6,84g ca.) a 22 carati per un valore di 12 sterline scozzesi, cio\u00e8 20 scellini inglesi. Fu coniata, assieme alla mezza pistola, solo nel 1701. La ghinea coniata nello stesso periodo pesava invece 129,5 ed era valutata 21s 6d.\nFu l'ultima moneta d'oro scozzese.\nLa Darien Company, una societ\u00e0 privata che commerciava con l'Africa, riusc\u00ec ad ottenere dal \"Privy Council\" il permesso a coniare parte dell'oro che aveva importato battendo delle monete. Come era abitudine all'epoca, fu concesso anche di apporre sulla moneta un segno della compagnia su tutte le monete.\nLa moneta presentava al dritto la testa del re, volta a sinistra; sotto c'era un sole che sorgeva dal mare, lo stemma della compagnia. La legenda recitava .\nAl rovescio c'era lo scudo coronato del re, con le armi di Scozia nel I e IV quarto, quelle inglesi nel II e l'arpa d'Irlanda nel III; sopra al centro un piccolo scudo con il leone di Nassau. Ai lati le lettere \"W\" e \"R\" coronate. La legenda recitava \nManca l'indicazione del numero dopo il nome del re: Guglielmo era III d'Inghilterra, II in Scozia e I di Gran Bretagna: l'assenza del numero indica che questo era il titolo usato.\nAssieme alla pistola fu coniata anche la mezza pistola con i conii di James Clark che era l'incisore della zecca di Edimburgo.\nIrlanda.\nIn Irlanda ci fu una moneta con questo nome. Fa parte delle Inchiquin money. le moneta di necessit\u00e0 coniata durante la ribellione irlandese del 1641, che prendono il nome da Murrough O'Brien, lord di Inchiquin, che aveva il comando delle truppe protestanti periodo 1642-1647. Se ne conoscono pochissimi esemplari individuati solo nel XIX secolo.\nLe monete sono dei pezzi poligonali irregolari: hanno impresso su entrambi i lati la scritta 4 : dw e 7: gr su due righe. Sono le uniche monete d'oro conosciute che siano state coniate in Irlanda."}
{"id": "1800372", "revid": "1318658", "url": "https://it.wikipedia.org/wiki?curid=1800372", "title": "Stiffelius", "text": "Lo stiffelius \u00e8 una giacca da uomo utilizzata fino al XIX secolo. Era detta anche \"finanziera\", \"prefettizia\" o \"redingote\", perch\u00e9 indossata prevalentemente da persone altolocate o benestanti.\nDi taglio lungo e colore scuro, era a petto unico, con i revers slanciati.\nFino alla met\u00e0 degli anni cinquanta del XX secolo faceva parte del guardaroba obbligatorio di ogni attore uomo.\nCuriosit\u00e0.\nNella storia Zio Paperone e il grande \"party\", di Romano Scarpa e Gian Giacomo Dalmasso, la palandrana di Paperone viene chiamata, dal medesimo, stiffelius."}
{"id": "1800377", "revid": "767487", "url": "https://it.wikipedia.org/wiki?curid=1800377", "title": "Nacer Barazite", "text": "Carriera.\nClub.\nArsenal.\nNato ad Arnhem da madre olandese e padre marocchino, Barazite ha iniziato la sua carriera da giocatore nelle giovanili del N.E.C.. \u00c8 passato all'Arsenal nel 2006, venendo regolarmente registrato per gli Under-18 e nella squadra riserve della stagione 2006-2007. Ha firmato un contratto da professionista con il club nell'agosto del 2007, dopo essere andato a segno con la prima squadra in un'amichevole pre-stagione contro il Barnet.\nGioca per la prima volta in gara ufficiale il 31 ottobre 2007, subentrando ad Eduardo da Silva contro lo Sheffield United al quarto turno della Coppa di Lega. La sua seconda presenza arriva di nuovo come sostituto, al posto di Mark Leonard Randall, nei quarti di finale della Coppa di Lega contro il il 18 dicembre 2007: in quell'occasione viene sostituito dopo 17 minuti, a causa di una spalla slogata, da Fran M\u00e9rida.\nBarazite mette a segno la sua prima tripletta per l'Arsenal Under-18 in un 5-2 sul Southampton. \u00c8 stato anche portato in panchina dell'Arsenal per la partita di Premier League contro il Sunderland dell'11 maggio 2008, senza entrare in campo.\nPrestiti a Derby Country, Rangers e Vitesse.\nIl 19 agosto 2008 passa per prestito al Derby County, squadra militante nella Football League Championship. Il 29 dicembre 2008 il suo prestito al Derby County \u00e8 stato prorogato fino al termine della stagione 2008-2009. Ha segnato il suo primo gol nella maglia del Derby Country il 18 febbraio in casa contro il Blackpool nella vittoria per 4-1.\nIl 10 agosto 2010 \u00e8 passato per prestito alla squadra scozzese del Rangers.\nSi \u00e8 unito al club olandese del Vitesse in prestito per tutta la stagione 2010-2011. L'11 settembre 2010 ha fatto il suo debutto con la squadra olandese, in una sconfitta per 1-0 contro l'Heerenveen. Nel terzo turno di Coppa d'Olanda ha segnato due volte in una vittoria di 6-0 sul Flevo Boys, siglando una doppietta anche nella KNVB Cup, contro il Rijnsburgse Boys, nel match vinto 3-0. Il Vitesse non rinnova il prestito e nel dicembre del 2010 ritorna all'Arsenal.\nAustria Vienna.\nIl 31 gennaio 2011 ha firmato un contratto con gli austriaci dell'Austria Wien. Ha esordito il 12 febbraio 2011. Ha segnato il suo primo gol nella vittoria per 4-0 sul Wiener Neustadt il 19 febbraio 2011. L'11 maggio 2011 ha ricevuto il suo primo cartellino rosso nella sua carriera professionale, dopo una seconda ammonizione nel pareggio per 1-1 contro lo . Nella sua prima stagione all'Austria Vienna, il club arriva al terzo posto in campionato, con conseguente qualifica in una Europa League. Barazite \u00e8 diventato titolare in prima squadra, giocando nella posizione di attaccante, segnando 4 gol in 16 partite.\nNella seguente stagione Barazite gioca nei turni preliminari di Europa League, segnando in entrambe le gare del secondo turno contro il Rudar Pljevlja, due gol nella gara di andata e un gol in quella di ritorno. Nel terzo turno contro l'Olimpija Ljubljana fa una tripletta nella gara di ritorno (vinta 3-1), permettendo alla squadra di procedere in questa competizione dopo l'1-1 dell'andata. Nei turno di play-off mette a segno una doppietta nella vittoria per 3-1 contro il CS Gaz Metan Medias, ottenendo l'accesso alla fase a gironi dopo la sconfitta per 1-0 nella gara di ritorno. Tre giorni dopo, ha segnato il suo primo gol in campionato della stagione, nella vittoria per 3-0 contro il Rapid Wien. Gli 8 gol tutti in Europa League sono il pi\u00f9 alto bottino di qualsiasi giocatore nella competizione, e Barazite afferma che quello \u00e8 stato il momento migliore della sua carriera. Nella fase a gironi Barazite mette a segno tre gol contro il e uno contro l'AZ; la squadra non supera il turno.\nMonaco e prestito all'Austria Vienna.\nIl 25 gennaio 2012 si aggrega alla rosa del Monaco, per 3 milioni di euro, firmando un contratto di quattro anni e mezzo.\nHa fatto il suo debutto nel febbraio 2012, nel match perso 1-0 contro il Bastia. Nella stagione seguente, Barazite ha segnato il suo primo gol per il club nella Coupe de la Ligue in un pareggio per 1-1 contro N\u00eemes, poi vinto ai calci di rigore dal .\nIl 30 gennaio 2013 ritorna all' in prestito fino al termine della stagione. Esordisce sostituendo Marin Leovac nel derby contro il Rapid Wien, fornendo un assist per Philipp Hosiner. Poco dopo ha subito un infortunio al ginocchio e non lo far\u00e0 giocare fino a met\u00e0 marzo in seguito a un intervento chirurgico.\nA fine stagione ritorna ai monegaschi, non essendo riscattato dagli austriaci dell'.\nNazionale.\nHa giocato per la Nazionale Under-17 olandese, facendo parte della squadra \"orange\" nel Campionato europeo Under-17 2007: durante la fase a gironi di tale rassegna ha segnato il gol del pareggio nel 2-2 contro il Belgio; l'Olanda non ha passato il turno.\nStatistiche.\nPresenze e reti nei club.\n\"Statistiche aggiornate al 15 marzo 2014.\""}
{"id": "1800378", "revid": "56620", "url": "https://it.wikipedia.org/wiki?curid=1800378", "title": "Duca di Rothesay", "text": "Il titolo di Duca di Rothesay era il titolo ufficiale dell'erede al trono del Regno di Scozia.\n\u00c8 il titolo che spetta di diritto all'erede al trono britannico fin dalla nascita (insieme a quello di Duca di Cornovaglia), cosa che non vale per il titolo di Principe di Galles.\nStoria del titolo.\nTramite l'Atto di Unione del 1707 il regno di Scozia \u00e8 confluito, insieme al Regno d'Inghilterra, nel Regno di Gran Bretagna guidato dalla regina Anna. \nAttualmente il titolo \u00e8 detenuto dall'erede al trono del Regno Unito e viene utilizzato quando questi si trova in Scozia mentre in Inghilterra viene preferito l'uso del titolo di Duca di Cornovaglia, anch'esso detenuto dal figlio maggiore del sovrano insieme al titolo di Principe di Galles tradizionalmente assegnato all'erede al trono.\nIl duca di Rothesay detiene anche altri titoli scozzesi, tra cui quelli di conte di Carrick, barone di Renfrew, Signore delle Isole (\"Lord of the Isles\") e Grande intendente di Scozia (\"Prince and Great Steward of Scotland\").\nIl titolo prende il nome dalla localit\u00e0 di Rothesay sull'isola di Bute, nell'area amministrativa di Argyll e Bute ma, contrariamente a quanto accade per il ducato di Cornovaglia, non \u00e8 associato ad alcuna entit\u00e0 territoriale o a diritti di origine feudale.\nStemma.\nLe armi del Duca di Rothesay rappresentano nel I e nel IV quadrante le armi del Grande Steward di Scozia, mentre nel II e III quadrante riportano le armi del Lord of the Isles. Al centro si trovano le armi dell'erede del Regno di Scozia, ovvero lo stemma della Scozia con un lambello azzurro a tre pendenti."}
{"id": "1800379", "revid": "98077", "url": "https://it.wikipedia.org/wiki?curid=1800379", "title": "Poesia georgico-didascalica", "text": ""}
{"id": "1800383", "revid": "181699", "url": "https://it.wikipedia.org/wiki?curid=1800383", "title": "Targhini e Montanari", "text": ""}
{"id": "1800387", "revid": "181699", "url": "https://it.wikipedia.org/wiki?curid=1800387", "title": "Angelo Targhini", "text": ""}
{"id": "1800388", "revid": "438678", "url": "https://it.wikipedia.org/wiki?curid=1800388", "title": "L'inafferrabile 12", "text": "L'inafferrabile 12 \u00e8 un film comico del 1950 diretto da Mario Mattoli e di cui \u00e8 protagonista Walter Chiari.\nTrama.\nDue fratelli gemelli (entrambi interpretati da Walter Chiari) cresciuti e mai incontratisi (a causa del fatto che il padre con la coppia avrebbe avuto 13 figli e quindi per scaramanzia ne rinchiuse uno in un orfanotrofio), l'uno portiere titolare della e l'altro impiegato in un banco del Lotto, finalmente si incontrano e gli equivoci, tipici della situazione (l'imbranato dei due sostituir\u00e0 persino il fratello in una partita della Juventus), si sprecano.\nCuriosit\u00e0.\nDietro la sigla I.C.S. (\"Industrie Cinematografiche Sociali\"), si cela la famiglia Agnelli, per la prima volta produttrice di un film."}
{"id": "1800389", "revid": "181699", "url": "https://it.wikipedia.org/wiki?curid=1800389", "title": "Leonida Montanari", "text": ""}
{"id": "1800390", "revid": "181699", "url": "https://it.wikipedia.org/wiki?curid=1800390", "title": "Montanari e Targhini", "text": ""}
{"id": "1800392", "revid": "36426", "url": "https://it.wikipedia.org/wiki?curid=1800392", "title": "Alcaptonuria", "text": "L'alcaptonuria \u00e8 una rara malattia genetica che coinvolge il metabolismo della fenilalanina e della tirosina. Ha una trasmissione autosomica recessiva ed \u00e8 caratterizzata da un difetto nella funzione dell'enzima omogentisato 1,2-diossigenasi, cui consegue l'accumulo nel sangue e nelle urine dell'ossido dell'acido omogentisico, detto alcaptone. Questo metabolita della tirosina pu\u00f2 causare un danno articolare, che pu\u00f2 condurre all'osteoartrosi, cardiaco, specialmente di tipo valvolare, e renale, con la formazione di calcoli.\nEpidemiologia e storia.\nL'alcaptonuria \u00e8 una delle quattro malattie descritte da Archibald Edward Garrod caratterizzate dall'accumulo di intermedi dovuti a deficienze del metabolismo. Egli evidenzi\u00f2 la relazione tra l'ocronosi e l'accumulo di alcaptone nel 1902 e riport\u00f2 i suoi studi in una lettura al \"Royal College of Physicians\" di Londra nel 1908. La dimostrazione dell'implicazione della omogentisato 1,2-diossigenasi nella patogenesi della malattia fu riportata in uno studio del 1958, mentre l'origine genetica venne dimostrata nel 1996.\nLa malattia \u00e8 pi\u00f9 comune in Repubblica Dominicana e in Slovacchia rispetto ad altri paesi. L'esatta prevalenza nel primo non \u00e8 conosciuta, mentre in Slovacchia \u00e8 pari a una ogni 19.000 persone, a fronte di una prevalenza negli altri paesi stimata tra 1 ogni 100.000 e 1 ogni 250.000 abitanti.\nFisiopatologia.\nL'acido omogentisico \u00e8 un intermedio del metabolismo della tirosina, un aminoacido, metabolizzato a livello del fegato ad acido 4-maleilacetoacetico per mezzo dell'enzima omogentisato 1,2-diossigenasi (HGD). L'alcaptonuria \u00e8 caratterizzata dalla presenza di due geni anomali che codificano per l'enzima in questione, ereditati ciascuno da un genitore; di queste mutazioni genetiche sono state identificate numerose varianti.\nIl fatto che in un paziente, che vada incontro a un trapianto di fegato per motivi non correlati, l'alcaptonuria si risolva e le manifestazioni articolari si stabilizzino dopo il trapianto, conferma che \u00e8 il fegato l'organo principale in cui avviene la produzione di acido omogentisico in corso di malattia.\nClinica.\nSegni e sintomi.\nL'alcaptonuria \u00e8 spesso asintomatica. Tuttavia la sclera dell'occhio appare spesso pigmentata, soprattutto nei soggetti anziani, e la pelle pu\u00f2 risultare pi\u00f9 scura nelle parti esposte alla luce solare e intorno alle ghiandole sudoripare, con il sudore che pu\u00f2 risultare color marrone. Le urine generalmente si scuriscono dopo la raccolta, specialmente nel caso siano esposte all'aria aperta, se lasciate cos\u00ec per un sufficiente periodo di tempo. Episodi di calcolosi renale sono comuni e si manifestano in circa un quarto dei pazienti.\nLe manifestazioni cliniche principali della malattia sono conseguenza dell'accumulo di acido omogentisico nei tessuti. A livello delle articolazioni, soprattutto della colonna vertebrale, il danno alla cartilagine si manifesta con dolore, localizzato soprattutto al fondoschiena, e spesso si manifesta in giovane et\u00e0. Il danno si pu\u00f2 localizzare anche a livello delle articolazioni dell'anca e della spalla, tanto che pu\u00f2 rendersi necessario l'impianto di una protesi a un'et\u00e0 relativamente precoce.\nUna complicanza relativamente frequente dell'alcaptonuria \u00e8 l'instaurarsi di una valvulopatia, con calcificazioni e insufficienza soprattutto a carico della valvola aortica e della valvola mitrale, che in certi casi pu\u00f2 essere tanto grave da rendere necessario un intervento chirurgico di sostituzione valvolare. Inoltre, in certi casi, possono risultare accelerati i processi patogenetici della coronaropatia.\nUn carattere distintivo della malattia \u00e8 che il cerume, una volta esposto all'aria, cambia di colore a causa dell'accumulo di acido omogentisico, tipicamente verso il nero o il rosso in relazione alla dieta del paziente.\nEsami di laboratorio e strumentali.\nLa diagnosi di alcaptonuria pu\u00f2 essere effettuata tramite cromatografia su carta o cromatografia su strato sottile, utilizzando egualmente il sangue o l'urina. Nei soggetti sani l'acido omogentisico \u00e8 assente, mentre nei soggetti affetti i livelli plasmatici risultano mediamente intorno a 6.6\u00a0\u00b5g/ml e i livelli urinari risultano mediamente 3.12\u00a0mmol per ogni mmol di creatinina.\nTrattamento.\nNon esistono trattamenti che abbiano inequivocabilmente dimostrato di ridurre il rischio delle complicanze dell'alcaptonuria. Tra le terapie normalmente prescritte sono compresi acido ascorbico ad alte dosi e restrizioni dietetiche per i cibi ad alto contenuto di fenilalanina e tirosina. Le restrizioni dietetiche si sono dimostrate efficaci nei bambini, mentre non sono stati dimostrati reali benefici nell'individuo adulto.\nIl nitisinone, utilizzato come erbicida, inibisce la 4-idrossifenilpiruvato diossigenasi, l'enzima che genera acido omogentisico dall'acido 4-idrossifenilpiruvico, riducendo i livelli totali del metabolita nel sangue. L'effetto collaterale principale del farmaco \u00e8 l'irritazione della cornea, tuttavia si ipotizza possa favorire il manifestarsi dei sintomi della tirosinemia di III tipo a causa dell'accumulo di tirosina e altri intermedi."}
{"id": "1800398", "revid": "785863", "url": "https://it.wikipedia.org/wiki?curid=1800398", "title": "T-850", "text": ""}
{"id": "1800400", "revid": "729019", "url": "https://it.wikipedia.org/wiki?curid=1800400", "title": "Cor Vriend", "text": "Palmar\u00e8s.\nHa partecipato a due edizioni dei Giochi Olimpici:\nGiunse primo sul traguardo della maratona di Enschede nel 1981."}
{"id": "1800407", "revid": "17654", "url": "https://it.wikipedia.org/wiki?curid=1800407", "title": "Nazareno De Angelis (basso)", "text": ""}
{"id": "1800409", "revid": "767487", "url": "https://it.wikipedia.org/wiki?curid=1800409", "title": "Sebasti\u00e1n Rosano", "text": "Esterno destro offensivo, Rosano ha iniziato a giocare nel Montevideo Wanderers. \u00c8 stato acquistato dal Cagliari nel mercato di riparazione di gennaio, ma non \u00e8 mai stato utilizzato in campionato.\nA fine stagione torna al Montevideo Wanderers, che lo cede in prestito al Tigre. L'anno seguente passa al Racing Avellaneda, quindi ritorna al Montevideo Wanderers."}
{"id": "1800411", "revid": "729019", "url": "https://it.wikipedia.org/wiki?curid=1800411", "title": "Bill Rodgers", "text": "Biografia.\nA Boston per due volte ha battuto il record statunitense con 2h09'55\" nel 1975 e 2h09'27\" nel 1979.\nNel 1975 vinse la medaglia di bronzo ai campionati del mondo di corsa campestre, eguagliando il risultato ottenuto da Tracy Smith nel 1966, come miglior risultato ottenuto da un atleta statunitense nel cross.\nHa partecipato ai Giochi olimpici di , giungendo per\u00f2 solo 40\u00ba; quattro anni pi\u00f9 tardi invece venne messo fuori gioco dal boicottaggio americano.\nNel 1977 vinse anche alla maratona di Fukuoka. L'anno pi\u00f9 importante per le corse su strada per Rodgers fu il 1978, in cui vinse 27 corse su 30 disputate, compresi i 10000 m nazionali, stabilendo il nuovo record mondiale dei 10\u00a0km su strada con 28'36\"3, vincendo la Falmouth Road Race e, come gi\u00e0 detto, le maratone di Boston e New York.\nRodgers fu anche il detentore del record mondiale sui 25\u00a0km, avendo superato quello di Pekka Paivarinta in 1h14'11\"8 su una pista a Saratoga, California nel 1979.\nTrack &amp; Field News classific\u00f2 Rodgers in testa al ranking mondiale di maratona nel 1975, 1977 e 1979."}
{"id": "1800414", "revid": "125163937", "url": "https://it.wikipedia.org/wiki?curid=1800414", "title": "George Munro", "text": "Il suo nome \u00e8 legato all'assedio di Fort William Henry nel 1757 durante la Guerra franco-indiana, ed al massacro che le sue truppe subirono, dopo la resa del forte, ad opera degli indiani alleati dei francesi durante la marcia di ritirata verso Albany. \nL'evento fu reso famoso dallo scrittore statunitense James Fenimore Cooper nel suo romanzo \"L'ultimo dei Mohicani\".\nBiografia.\nPrimi anni di vita.\nGeorge Monro \u00e8 nato a Clonfin , nella contea di Longford , in Irlanda , da una famiglia militare scozzese . Suo padre era il colonnello George Monro , famoso per la sua vittoria nella battaglia di Dunkeld nel 1689. Monro divenne tenente del reggimento di Otway nel 1718 e alla fine fu introdotto nella massoneria.\nNel 1750 Monro era stato promosso a tenente colonnello.\nGuerra dei sette anni.\nNel 1756, Monro e il suo alleato massone Christopher Gist si riunirono ad Albany , dove Gist rivel\u00f2 che lungo il fiume, nel loro territorio, si trovava una fortezza francese. Temendo che i francesi stessero pianificando un assalto a New York, Monro convinse Gist ad aiutarlo a catturare il forte.\nAssedio del forte William Henry.\nNel 1757, Monro era stato assegnato al comando di Fort William Henry, che era minacciato dai soldati francesi e dai coraggiosi Abenaki sotto il comando del generale Louis-Joseph de Montcalm. La fortezza venne assediata il 2 agosto, con la resa di Monro sette giorni dopo. Come parte dei termini della resa, al colonnello e ai suoi uomini fu permesso di tenere i loro moschetti e un cannone, ma senza munizioni, e furono rilasciati la mattina successiva per poter passare a Fort Edward. \nTuttavia, all'insaputa degli inglesi, gli Abenaki tramarono per tendere un'imboscata al colonnello e ai suoi uomini mentre si ritiravano. Sopravvissuti all'imboscata, Monro e le truppe rimanenti raggiunsero una nave vicina e salparono per mettersi in salvo.\nMorte.\nDopo l'assedio a Fort William Henry, Monro prepar\u00f2 le difese della citt\u00e0 di Albany. Il 3 novembre 1757, i francesi iniziarono l'attacco ad Albany. Monro prese il comando di Fort Frederick. Dopo la caduta del forte, Monro si diresse a una nave ancorata al porto per scappare. Tuttavia, lungo la strada, Monro fu attaccato e ferito a morte da un soldato francese, che lasci\u00f2 Monro a morire in una casa in fiamme. \nMonro fu portato fuori dalla casa dai suoi uomini ma non riuscirono a salvare il colonnello morente dalle sue ferite.\nCuriosit\u00e0.\nGeorge Monro appare nel videogioco del 2014 della ubisoft assassin's creed rogue, in cui fa parte dell'ordine dei templari ed \u00e8 un alleato del protagonista Shay Cormack."}
{"id": "1800415", "revid": "729019", "url": "https://it.wikipedia.org/wiki?curid=1800415", "title": "Campagna di Appomattox", "text": "La campagna di Appomattox (29 marzo - 9 aprile 1865) include una serie di battaglie combattute nel quadro del Teatro Orientale della guerra di secessione americana, in Virginia, che culminarono con la resa dell'Armata Confederata della Virginia Settentrionale, comandata dal generale Robert Edward Lee, e con l'effettiva fine del conflitto.\nFu preceduta, il 25 marzo 1865, dalla disastrosa sconfitta confederata nella battaglia di Fort Stedman, che concluse l'assedio di Petersburg. Questo attacco finale tent\u00f2 di rompere l'assedio e caus\u00f2 un gran numero di morti nelle file confederate. Lee sapeva che Grant si sarebbe presto mosso per distruggere le ultime linee di rifornimento confederate, la South Side Railroad, e che questo avrebbe definitivamente condannato la sua Armata.\nAntefatti.\nLa conclusione dell'assedio di Petersburg, aveva lasciato l'esercito di Lee in inferiorit\u00e0 numerica, stremato da un inverno di guerra di trincea su 30 miglia, numerose sconfitte, malattie, diserzioni. Con la battaglia di Five Forks il 1\u00ba aprile le forze del Gen. Ulysses S. Grant tagliarono definitivamente la linea ferroviaria che garantiva gli approvvigionamenti all'esercito di Lee a Petersburg. Grant ordin\u00f2 un assalto generale lungo la linea di fortificazione della citt\u00e0. Il 2 aprile, i Federali conseguirono un passo avanti decisivo nella terza battaglia di Petersburg, che spinse Lee ad ordinare l'evacuazione di Petersburg e della capitale confederata Richmond nella notte del 2-3 aprile. L'ultima speranza di Lee risiedeva nell'unire il suo esercito con le forze confederate nella Carolina del Nord, ma l'esercito di Grant lo insegu\u00ec senza tregua. Il 6 aprile, Lee sub\u00ec una sconfitta significativa nella battaglia di Sayler's Creek, ma continu\u00f2 a ritirarsi verso ovest, nel tentativo di eludere l'esercito dell'Unione. Con le spalle al muro, in inferiorit\u00e0 numerica ed a corto di rifornimenti, Lee capitol\u00f2 con la resa di Appomattox Court House, il 9 aprile.\nLe forze dell'Unione, comandate dal tenente generale Ulysses S. Grant, avevano assediato l'Armata di Lee nei pressi della citt\u00e0 di Petersburg in Virginia dal giugno 1864. Le due armate trascorsero l'inverno all'interno delle trincee che si estendevano per oltre 50 chilometri, anticipando le tattiche che sarebbero state usate durante la prima guerra mondiale. Poich\u00e9 Grant era riuscito ad avanzare verso ovest durante l'inverno, i Confederati estesero le loro linee per arginare l'avanzata del nemico; ma questo caus\u00f2 uno sfilacciamento della linea confederata, potendo contare all'incirca su 625 uomini per ogni chilometro di trincea. Lee era ben conscio che la sua Armata non avrebbe potuto resistere a lungo all'assedio, e cerc\u00f2 delle vie per fuggire da quella difficile situazione non appena fosse arrivata la primavera, con la cessazione delle piogge e la possibilit\u00e0 di utilizzare nuovamente le strade.\nA questo punto della guerra Lee aveva il comando di tutte le armate confederate (per almeno tre anni aveva comandato solamente le forze della Virginia Settentrionale). Il suo piano era di districarsi dalla morsa federale a Petersburg ritirandosi verso sud-ovest, rifornire le sue truppe affamate a Lynchburg (Virginia) e dirigersi verso sud. L\u00ec, l'Armata Confederata della Virginia Settentrionale sarebbe stata in grado di unirsi alle forze del generale Joseph E. Johnston nella Carolina del Nord che erano state sconfitte dalle armate dell'Unione comandate dal maggior generale William T. Sherman. In preparazione alla sua fuga, mosse le forze sul fianco destro della linea difensiva.\nGrant, nel frattempo, era riuscito ad aumentare il numero delle sue forze. Il maggior generale Philip Sheridan era ritornato vittorioso dalla valle dello Shenandoah. L'Armata del James, al comando del maggior generale Edward Ord, risal\u00ec dalla linea difensiva di Petersburg, rendendo disponibili i Corpi d'armata dei maggior generale Gouverneur K. Warren e Andrew A. Humphreys per l'azione offensiva contro Lee.\nL'offensiva dell'Unione.\nBattaglia di Lewis's Farm (29 marzo 1865).\nLa cavalleria di Sheridan e il V Corpo d'armata di Warren iniziarono l'offensiva Federale aggirando a sud-est la citt\u00e0 di Dinwiddie, nella speranza di sorprendere Lee sul fianco destro. Uno scontro a fuoco nitide costrinse i Confederati a retrocedere dietro i loro trinceramenti a White Oak Road.\nBattaglia di White Oak Road (31 marzo).\nLee spost\u00f2 le sue forze per contrastare l'attacco dell'Unione al suo fianco. Warren guid\u00f2 il V Corpo all'attacco delle trincee confederate lungo la strada di White Oak, sperando di bloccare la via di comunicazione tra Lee e la divisione del Mag. Gen. Pickett, ma fu temporaneamente respinto dal contrattacco portato dal Mag. Gen. Bushrod Johnson. Tuttavia, verso sera, gli uomini di Warren consolidarono le proprie posizioni, tagliando in due l'asse di comunicazione confederato e gettando cos\u00ec le basi per la vittoria unionista a Five Forks.\nBattaglia di Dinwiddie Court House (31 marzo).\nI movimenti della cavalleria di Sheridan per accerchiare il fianco di Lee furono bloccati dalla cavalleria del maggior generale W.H.F. \"Rooney\" Lee e dalla fanteria del maggior generale George Pickett. Con le forze Unioniste in stallo alle porte del villaggio di Dinwiddie, Pickett posizion\u00f2 le forze al bivio di Five Forks, ricevendo l'ordine di Lee di mantenere la posizione a qualunque costo.\nBattaglia di Five Forks (1\u00ba aprile).\nDopo la vittoria a Dinwiddie Court House, Pickett per resistere lungo il crocevia di Five forks (ultimo canale confederato di approvvigionamento) costru\u00ec una linea difensiva di 1,75 miglia lungo il White Oak Road, ponendo la cavalleria a guardia dei fianchi. Sheridan mosse la cavalleria unionista ed il V corpo per colpire il nemico. A causa di errate informazioni ricevute dal servizio di intelligence, la divisione del Mag. Gen. Crawford si ritrov\u00f2 esposta al fuoco nemico e tutti i messaggi di Warren per riposizionare le truppe nordiste caddero nel vuoto. Decisivo fu l'intervento di Sheridan che guid\u00f2 personalmente la cavalleria in una carica che riusc\u00ec a penetrare il fianco sinistro della linea di Pickett.\nMentre i Confederati tentavano di organizzare una nuova linea difensiva, le divisioni di Griffin e Ayres attaccarono. Con il fianco destro spazzato via, molti soldati confederati fuggirono, oltre 4.500 si arresero. Fu la battaglia decisiva di questa campagna. Lee avvis\u00f2 il Governo confederato che, il mattino dopo, avrebbe abbandonato le citt\u00e0 di Petersburg e Richmond. Il suo piano, a questo punto, era quello di spostare le sue forze dalle due citt\u00e0, fargli attraversare il fiume Appomattox e riunirsi a Amelia Court House, dove avrebbero potuto rifornirsi con le provviste evacuate da Richmond. Si sarebbero quindi diretti verso Danville, dove si era rifugiato il Governo confederato, e quindi a sud per riunirsi a Johnston.\nTerza battaglia di Petersburg (2 aprile).\nGrant ordin\u00f2 l'assalto finale contro quello che rimaneva delle linee di difesa di Petersburg. Il IX Corpo guidato dal Mag. Gen. John G. Parke dopo aver occupato le trincee originali costruite nel giugno del 1864 attacc\u00f2 la posizione confederata dominata da Fort Mahone e presidiata dalle forze del Mag. Gen. John B. Gordon. Poich\u00e9 gran parte degli scontri precedenti erano avvenuti a ovest di Pietroburgo, la forza confederata ad est di Pietroburgo era stata notevolmente indebolita. Il 1\u00ba aprile, Parke assal\u00ec Fort Mahone da Jerusalem Plank Road. Gordon radun\u00f2 le truppe programmando un contrattacco per riconquistare le trincee occupate dai nordisti.\nCon la completa distruzione dell'esercito confederato intorno Pietroburgo, Parke si limit\u00f2 a chiedere al Mag. Gen. George G. Meade i rinforzi per contenere la posizione attuale. Nel tardo pomeriggio, con tutti gli altri fronti Confederati al collasso, Gordon lanci\u00f2 il suo contrattacco e quasi riusc\u00ec a espellere le forze di Parke, ma l'arrivo dei rinforzi permise ai Federali il mantenimento della posizione. Poco prima dell'alba, il VI Corpo del Mag. Gen. Horatio G. Wright lanci\u00f2 un massiccio attacco contro la linea Boydton del Ten. Gen. A.P. Hill che mor\u00ec nell'attacco.\nIl XXIV Corpo del Mag. Gen. John Gibbon, dopo aver attraversato la Boydton Plank Road, venne attaccato dai Confederati posizionati a Fort Gregg e Fort Whitworth, ma alla fine la superiorit\u00e0 numerica nordista ebbe ragione dei difensori. Tuttavia, la strenua difesa dei soli 500 uomini di Fort Gregg permise la ritirata del grosso delle truppe di Lee. Il II Corpo d'armata al comando del maggior generale Andrew A. Humphreys affront\u00f2 le forze del Mag. Gen. Henry Heth lungo la linea di Hatcher's Run. Heth ritir\u00f2 i suoi uomini fuori da Petersburg posizionandosi nella stazione di Sutherland. Dopo aver resistito per 10 mesi i Confederati abbandonarono Petersburg, il giorno successivo anche Richmond cadde in mani federali. Lee cominci\u00f2 la ritirata verso Ovest, nella speranza di riunire le proprie forze a quelle del generale Johnston.\nBattaglia di Sutherland's Station (2 aprile).\nAbbandonata la linea difensiva della Hatcher's Run, Heth, che aveva preso il posto di A.P. Hill, raggrupp\u00f2 4 brigate confederate nella stazione di Sutherland (19 miglia da Petersburg), nel tentativo di difendere la ferrovia South Side. Sheridan invi\u00f2 Miles a stanare le forze confederate asserragliate per l'estrema difesa. Heth respinse 2 attacchi prima che l'arrivo dei rinforzi decret\u00f2 il definitivo successo unionista. Miles perse 370 uomini ma inflisse 600 perdite ai confederati e cattur\u00f2 1.000 prigionieri e 2 pezzi di artiglieria. La caduta della linea ferroviaria South Side, tagli\u00f2 fuori definitivamente le linee di rifornimento di Lee e fu l'ultimo atto della caduta di Petersburg. La citt\u00e0 di Richmond fu evacuata quella notte e il Governo confederato si diede alla fuga. Al tenente generale Richard S. Ewell, che era incaricato della difesa della citt\u00e0, fu ordinato di distruggere qualunque cosa avesse un valore militare. I civili si ribellarono e la citt\u00e0 fu scossa da grandi deflagrazioni.\nLa ritirata Confederata.\nLee cominci\u00f2 a ritirare le sue truppe verso Amelia Court House, dove si aspettava di ricevere i rifornimenti necessari per portare avanti il suo piano.\nBattaglia di Namozine Church (3 aprile).\nNel corso della ritirata, la divisione di fanteria del Mag. Gen. Bushrod Johnson, che doveva guadare il Namozine Creek, sbagli\u00f2 strada. Una brigata della cavalleria confederata del Mag. Gen. \"Rooney\" Lee cerc\u00f2 di coprire l'incrocio della strada in prossimit\u00e0 della Chiesa di Namozine fino al ritorno di Johnson, ma venne attaccata delle brigate di cavalleria federale di Custer. I nordisti causarono perdite e catturarono prigionieri, ritirandosi solo dopo l'arrivo di Johnson.\nRaggiunta Amelia Court House il 4 aprile, i Confederati scoprirono che le razioni di viveri non erano arrivate. Temendone la cattura da parte della cavalleria dell'Unione e con 30.000 uomini affamati da sfamare, Lee scelse di rimanere in zona per il resto della giornata. Parte dei rifornimenti arriv\u00f2, ma questo errore tattico da parte di Lee gli fece perdere il vantaggio iniziale nel suo ritiro.\nBattaglia di Amelia Springs (5 aprile).\nFu un piccolo scontro, inconcludente, nel quale la cavalleria confederata di Fitzhugh Lee e Thomas L. Rosser aggred\u00ec la cavalleria dell'Unione del Mag. Gen. George Crook che tornava da un raid contro i carri confederati a Painesville.\nLee si rese conto che il suo percorso verso Danville era bloccato dai rapidi movimenti di cavalleria dell'Unione. L'unica opzione rimasta era quella di spostarsi a Lynchburg, verso ovest, con una lunga marcia e senza viveri. Il Commissario generale confederato promise a Lee l'invio di 80.000 razioni a Farmville, 25 miglia dall'attuale posizione di Lee.\nBattaglia di Sayler's Creek (6 aprile).\nIn marcia verso Farmville, 2 divisioni confederate sotto il comando del Ten. Gen. Richard S. Ewell, vennero tagliate fuori dalla cavalleria nordista di Sheridan, dal II Corpo del Mag. Gen. Humphreys e dal Vi Corpo del Mag. Gen. Griffin. Lungo le sponde del Sayler's Creek le truppe confederate vennero bombardate dall'artiglieria federale ed il tentativo di contrattacco venne duramente fermato dalla cavalleria di Sheridan. Il successo nordista fu enorme: a fronte di 1148 perdite, spazzarono via un quarto dell'esercito di Lee (7700 prigionieri, oltre ad un imprecisato numero di morti e feriti). Vedendo il ritorno dei sopravvissuti Lee esclam\u00f2: \"Mio Dio, si \u00e8 dissolto l'esercito?\".\nBattaglia di Rice's Station (6 aprile).\nIl 6 aprile 1865, il comando confederato del Ten. Gen. James Longstreet raggiunse Rice Station, scoprendo che era stato occupata dalle truppe dell'Unione guidate dal Mag. Gen. John Gibbon. Dopo un confronto minore con poche perdite, Longstreet ritir\u00f2 i suoi uomini durante la notte verso Farmville.\nBattaglia di High Bridge (6-7 aprile).\nHigh Bridge era un ponte, lungo 760 metri, che garantiva l'attraversamento alla South Side Railroad sul fiume Appomattox, 4 miglia a nord-est di Farmville. Sotto il ponte ferroviario c'era un ponte di legno per i carri. La retroguardia confederata di Longstreet ricevette l'ordine di assicurare il passaggio del fiume Appomattox all'intero esercito e poi di distruggere tutti i ponti per ritardare l'inseguimento dell'esercito di Grant.\nIl 6 aprile, Longstreet invi\u00f2 1.200 uomini di cavalleria guidati dal nipote di Lee, il Mag. Gen. Fitzhugh \"Rooney\" Lee, e dal Mag. Gen. Thomas L. Rosser a fermare gli uomini dell'Unione, condotti dal Brig. Gen. Theodore Read, che tentavano di occupare High Bridge. I Federali, giunti al ponte quasi contemporaneamente ai confederati, caricarono. Negli scontri Read perse la vita, cos\u00ec come il colonnello Washburn che guidava la cavalleria unionista. Un contrattacco confederato riusc\u00ec ad accerchiare i soldati dell'Unione che vennero completamente annientati (uccisi o fatti prigionieri).\nIl 7 aprile, dopo che il grosso di ci\u00f2 che rimaneva dell'esercito di Lee ebbe attraversato il fiume Appomattox, il maggior generale William Mahone, l'eroe della Battaglia del Cratere, tent\u00f2 di incendiare il ponte ma l'arrivo sulla scena del II Corpo del Mag. Gen. Andrew A. Humphreys cambi\u00f2 le sorti dello scontro e l'Unione riusc\u00ec a prendere possesso di High Bridge, assicurando il passaggio del fiume all'esercito di Grant.\nLa resistenza di Fitzhugh Lee a High Bridge concesse al padre il tempo necessario per continuare la sua marcia verso ovest, ma i soldati confederati dovettero rinunciare, ancora una volta, al tanto atteso rancio previsto a Farmville. La loro prossima tappa sarebbe stata Appomattox Station, 25 miglia a ovest, dove un treno di rifornimenti era in attesa. La notte del 7 aprile, Lee ricevette da Grant una lettera contenente la proposta di resa per l'Armata della Virginia Settentrionale. Lee esit\u00f2, mantenendo un'ultima speranza che il suo esercito potesse arrivare alla stazione di Appomattox prima di cadere in trappola. Rispose a Grant in tono vago, chiedendo i termini della resa.\nBattaglia di Cumberland Church (7 aprile).\nL'avanguardia del II Corpo dell'Unione incroci\u00f2 le forze confederate appostate presso un'altura nelle vicinanze della chiesa della contea di Cumberland. Un doppio assalto federale venne respinto e la notte pose fine allo scontro. Nel corso delle cariche l'Unione perse 2 ufficiali: i Brigadieri Generali John Irvin Gregg, che venne catturato, e Thomas A. Smyth che fu ucciso e che rappresent\u00f2 l'ultimo alto ufficiale caduto nel corso della guerra tra le file nordiste.\nBattaglia di Appomattox Station (8 aprile).\nIl maggior generale Custer venne a sapere che il generale Lee era in attesa di 4 treni di rifornimenti alla stazione di Appomattox e decise per un raid con i suoi uomini di cavalleria. I treni erano carichi di rifornimenti, vestiti, coperte, attrezzature, ordigni, forniture mediche e cibo, e soltanto un drappello di cavalleria confederata era stato posto a guardia dei treni. I Confederati cedettero alla superiorit\u00e0 numerica dell'Unione. L'artiglieria confederata sotto il comando del Brig. Gen. Rueben Lindsay Walker, che si era spostata per non ostacolare il movimento dell'Armata della Virginia Settentrionale, tent\u00f2 di bombardare i Federali. Walker guidava una forza di 100 cannoni, 200 carri di rifornimento, e l'ospedale di campo. Queste forze non erano preparate ad uno scontro con gli uomini dell'Unione e l'attacco di Custer ebbe facilmente ragione delle truppe sudiste. I federali catturarono 1000 uomini, 25 cannoni, 100 carri, perdendo soltanto 48 uomini (non \u00e8 noto il numero esatto di morti e feriti tra i Confederati), ma soprattutto avevano occupato la linea di marcia di Lee.\nGrant invi\u00f2 una lettera a Lee chiedendo di arrendersi immediatamente offrendo una generosa offerta di resa, come sollecitato dal presidente Abraham Lincoln, e proponendo un incontro per discuterne. Lee non aveva ancora perso le speranze ed invi\u00f2 una nota a Grant nella quale affermava di non volersi arrendere ma che intendeva discutere quali condizioni Grant intendesse imporre alla Confederazione. La fanteria dell'Unione non era sufficientemente vicina per sostenere la cavalleria di Sheridan. Solo il XXIV Corpo dell'Armata del James, dopo una marcia di 50\u00a0km in 21 ore, aveva raggiunto la cavalleria. Sheridan dispieg\u00f2 tre divisioni di cavalleria lungo una bassa cresta a Sud Ovest del villaggio di Appomattox Court House.\nLa battaglia di Appomattox Court House (9 aprile).\nLee si decise per un estremo tentativo per sfuggire all'accerchiamento di Grant e raggiungere i rifornimenti a Lynchburg. All'alba i Confederati attaccarono, inizialmente guadagnando terreno contro la cavalleria di Sheridan. L'arrivo del V Corpo di fanteria dell'Unione ferm\u00f2 l'avanzata. L'esercito confederato era ormai circondato su tre lati e Lee si arrese alle 3 del pomeriggio, accettando i termini proposti da Grant con la lettera del giorno precedente.\nConseguenze e perdite.\nLa campagna \u00e8 stata un esempio di magistrale ed incessante capacit\u00e0 di inseguimento e manovra da parte di Grant e Sheridan, quelle competenze che erano mancate ai generali precedenti (Meade dopo Gettysburg e McClellan dopo Antietam). Lee us\u00f2 al meglio le sue capacit\u00e0, adattandole alle circostanze, ma la mancanza di rifornimenti e uomini gli imped\u00ec di raggiungere gli obiettivi. La resa di Lee rappresent\u00f2 molto di pi\u00f9 della perdita di uno degli eserciti confederati: fu un colpo psicologico dal quale il Sud non seppe riprendersi. Tutte le restanti forze confederate capitolarono entro il giugno 1865.\nLe perdite confederate nella campagna sono difficili da stimare, in quanto molti dei rapporti si persero e le relazioni non furono sempre scritte. Gli storici stimano 6.266 tra morti e feriti, 19.132 catturati, ad Appomattox Court House si arresero 22.349 fanti, 1.559 cavalieri e 2.576 cannoni. Molti uomini che avevano disertato durante la ritirata si ripresentarono per ricevere la documentazione ufficiale federale che consentiva loro di tornare a casa indisturbati. Le vittime Unione nel corso della campagna furono circa 9.700, tra morti, feriti, dispersi e catturati."}
{"id": "1800417", "revid": "1543377", "url": "https://it.wikipedia.org/wiki?curid=1800417", "title": "Discografia delle Destiny's Child", "text": "La discografia complessiva del gruppo R&amp;B delle Destiny's Child comprende 4 album in studio, 2 album live, 3 \"greatest hits\" e 20 singoli per la Columbia Records. Ad oggi si stima che il gruppo abbia venduto circa 80 milioni di dischi in tutto il mondo tra albume singoli."}
{"id": "1800423", "revid": "599013", "url": "https://it.wikipedia.org/wiki?curid=1800423", "title": "Gran Fondo del Vulture", "text": "La Gran Fondo del Vulture \u00e8 un evento sportivo che si tiene nella zona del Vulture-Melfese, in provincia di Potenza, rivolto a cicloturisti e cicloamatori, aderenti alla F.C.I. o ad enti della Consulta Nazionale del Ciclismo.\nLa manifestazione viene organizzata annualmente dall'unione ciclistica dilettantistica \"\"Il Velocifero\" di Rionero, che si occupa anche di altri raduni ciclistici come \"I Castelli Federiciani\", riservato alla categoria Allievi e Juniores; \"MTBVulture\" per la categoria mountain bike ed il \"Trofeo MTB Sette Colli\"\", gara di ciclocross appartenente al \"Circuito Lucano MTB\".\nStoria.\nLa prima edizione della manifestazione, risalente al 6 giugno 2003, ha registrato un coinvolgimento di circa 600 partecipanti ed il loro numero \u00e8 rimasto, pressoch\u00e9, costante nelle edizioni successive, con una piccola presenza di concorrenti stranieri. Nel 2015 la manifestazione ha toccato la quota di 900 iscritti. In alcune edizioni \u00e8 stato ospite speciale il ciclista professionista Domenico Pozzovivo. Nel 2020 l'evento non si \u00e8 svolto a causa delle misure contenitive dovute alla pandemia di COVID-19 ed \u00e8 tornato in attivit\u00e0 il 5 settembre 2021, giungendo alla sua XVIII edizione.\nPercorso.\nPartendo da \"Piazza XX Settembre\" di Rionero, la gara coinvolge altri comuni dell'area del Vulture-Melfese (a seconda della programmazione del tracciato) come Atella, Barile, Rapolla, Melfi, Ripacandida, Venosa, Lavello, Filiano, Ruvo del Monte, San Fele."}
{"id": "1800425", "revid": "33689", "url": "https://it.wikipedia.org/wiki?curid=1800425", "title": "Viatore (console 495)", "text": ""}
{"id": "1800426", "revid": "729019", "url": "https://it.wikipedia.org/wiki?curid=1800426", "title": "Fran\u00e7ois Claude de Bouill\u00e9", "text": "\u00c8 citato nella \"Marsigliese\" come oppositore della rivoluzione.\nBiografia.\nCombatt\u00e9 brillantemente sia nella guerra dei sette anni, servendo come governatore nelle Antille, che contro gli inglesi nella guerra d'indipendenza americana. Nel 1783 ritorn\u00f2 in Europa, passando per l'Inghilterra, Paesi Bassi e Germania prima di far ritorno in Francia. Tra il 1787 e il 1788 fu membro dell'Assemblea dei notabili, schierandosi per la difesa dei privilegi, secondo le leggi fondamentali della monarchia. Nel 1789 divenne regolatore dei Tre Vescovadi, poi dell'Alsazia, della Lorena e della Franca Contea.\nCugino del marchese de La Fayette, fu un impegnato realista, fedele all\"'ancien r\u00e9gime\" e ostile alla rivoluzione del 1789. A Nancy, il 31 agosto 1790, represse con forza l'ammutinamento della guarnigione ribellatasi alla corruzione e al furto: fece giustiziare per impiccagione 33 soldati, i quali avevano pi\u00f9 volte reclamato le loro corrispettive paghe che tardavano ad arrivare da mesi, scoprendo, secondo quanto denunci\u00f2 Danton apertamente e pubblicamente presso l'aula del parlamento delle Tuileries, che erano state loro inspiegabilmente sottratte dai loro stessi ufficiali superiori.\nNel 1790 divenne comandante-capo dell'esercito della Meuse, del Sarre e del Moselle. In quel periodo, insieme al conte Hans Axel von Fersen, propose a Luigi XVI di rifugiarsi con la famiglia reale in una citt\u00e0 di frontiera. Quando questo progetto fall\u00ec, con conseguente arresto della famiglia reale a Varennes, il 21 giugno 1791, emigr\u00f2 in Russia. Nel 1792 prest\u00f2 servizio nell'esercito del principe de Cond\u00e9, e a lui si fa riferimento come un odiato realista in un verso della \"Marsigliese\". Il suo scopo presso le varie corti europee era sempre la salvezza del re e della regina Maria Antonietta.\nIn seguito si ritir\u00f2 a Londra dove mor\u00ec, a seguito di una paralisi, il 14 novembre 1800. Le ceneri vennero deposte nel cimitero parrocchiale di Saint-Pancrace a Londra, in una tomba modesta concessagli grazie alla piet\u00e0 di suo figlio maggiore. Nel 1866, i suoi resti furono riesumati e trasferiti al cimitero di Montmartre, a Parigi."}
{"id": "1800429", "revid": "3082", "url": "https://it.wikipedia.org/wiki?curid=1800429", "title": "Flavio Viatore", "text": ""}
{"id": "1800430", "revid": "767487", "url": "https://it.wikipedia.org/wiki?curid=1800430", "title": "Black Sunday (film)", "text": "Black Sunday \u00e8 un film del 1977 diretto da John Frankenheimer, tratto dall'omonimo romanzo di Thomas Harris.\nTrama.\nSiamo nel 1976: la giovane ed attraente palestinese Dahlia Iyad sta progettando con altri colleghi un attentato-strage negli Stati Uniti, da effettuarsi con la complicit\u00e0 di un ex pilota militare americano, Michael J. Lander, che Dahlia si porta a letto; ci\u00f2 per punire gli americani per il loro sostegno allo stato d'Israele e, allo stesso tempo, per convincerli che se non cambiano alleanza incorreranno in guai ancor peggiori. Dahlia si reca a Beirut, in una villa occupata dai miliziani dell'organizzazione paramilitare a cui appartiene, per discutere gli ultimi dettagli e registrare il messaggio che verr\u00e0 trasmesso agli americani dopo l'esecuzione dell'attentato. Ma la notte stessa in cui Dalia ha registrato il messaggio, un commando dei Servizi Speciali di Israele, guidato dal maggiore David Kabakov, irrompe armi in pugno nella villa sterminandone tutti gli occupanti tranne Dahlia, sorpresa mentre \u00e8 sotto la doccia dallo stesso Kabakov che, inspiegabilmente, la risparmia.\nPoco tempo dopo, Kabakov ricompare negli USA e fa ascoltare il nastro della registrazione sequestrato durante l'attacco di Beirut ad alcuni autorevoli membri dell'FBI. La registrazione non lascia dubbi: \u00e8 in preparazione un grave attentato sul territorio nazionale, ma non si sa dove n\u00e9 come e n\u00e9 quando, anche se si arguisce molto presto. Anche Dahlia \u00e8 negli USA con il suo amante, un pilota della marina che, dopo essersi fatto sei anni di prigionia in Vietnam dapprima \u00e8 stato piantato dalla moglie, che se n'\u00e8 andata con un altro durante la prigionia del marito portandosi con s\u00e9 i figli, per poi iniziare a dare un po' di testa ed \u00e8 quindi ridotto a far da pilota ai dirigibili utilizzati per riprese televisive aeree di avvenimenti sportivi. Il suo spirito di \"revanche\" nei confronti del Paese che, dopo averlo decorato con stelle varie e altri riconoscimenti, lo ha pressoch\u00e9 dimenticato, lo porta a studiare un attentato-strage trovandosi cos\u00ec in accordo con l'organizzazione palestinese che gli fornisce volentieri, oltre all'amante, anche l'esplosivo necessario e quant'altro. L'idea, infatti, \u00e8 quella di far esplodere su uno stadio un ordigno dall'alto, trasportato da un dirigibile per riprese televisive: l'esplosione irradier\u00e0 un paio di centinaia di migliaia di dardi d'acciaio, con un numero di vittime previste intorno alle 80.000 persone. L'esplosivo e i dardi - questi ultimi nascosti in statuette della Madonna - giungono al porto di New York su una nave battente bandiera libica. I due amanti-attentatori imbarcano su un motoscafo l'esplosivo: vengono sorpresi da una motovedetta della guardia costiera ma riescono a scappare. Intanto l'FBI e Kabakov, indagando, giungono anch'essi alla nave libica, ma troppo tardi. Urge quindi avere i connotati della donna: Kabakov incontra il colonnello Riat, eminente esponente del KGB, convincendolo a fornirgli informazioni su Dahlia. Riat non se lo fa dire due volte, e ne fornisce fotografia ed un dettagliato \"curriculum\". Giunge per\u00f2 negli USA anche uno dei capi dell'organizzazione palestinese, Fasil, per ordinare a Dahlia di desistere: non solo non ci riesce, ma viene anche riconosciuto dall'FBI e perde la vita, dopo un inseguimento, in una sparatoria sulla spiaggia. Kabakov e l'agente FBI che s'occupa del caso, Sam Corley, giungono alla conclusione che l'attentato avr\u00e0 luogo a Miami durante il Super Bowl X, la decima finale del campionato di football americano, cui parteciper\u00e0 come spettatore, tanto per complicare la vita ai federali, anche il presidente degli Stati Uniti, che non vuol sentire ragioni per rinunciarvi.\nAll'ultimo momento per\u00f2 lo sfortunato Lander vuole rinunciare: gi\u00e0 declassato da pilota di guerra, ora \u00e8 stato declassato anche da pilota di dirigibili poich\u00e9 gli vengono imputate le cattive riprese nel corso della precedente partita. Con argomenti e toni da consumata psicologa, Dahlia lo convince a proseguire: il pilota designato verr\u00e0 da lei eliminato nella sua camera d'albergo con una pistolettata, e Lander, che conosce bene sia il secondo pilota che il \"team\" di operatori televisivi volanti, ne prender\u00e0 all'ultimo momento il posto con il pretesto che questi si sia ferito accidentalmente. Il piano dei terroristi riesce e, mentre un nugolo mai visto di operatori della sicurezza sorveglia a terra lo stadio, il pericolo giunge dal cielo. Ma il diavolo fa le pentole senza coperchi: il cadavere del pilota designato viene casualmente scoperto, e l'FBI ne \u00e8 immediatamente informato: a Corley e al maggiore israeliano \u00e8 ormai chiaro da dove giunge la minaccia. A questo punto, Kabakov tenta il tutto per tutto: con un elicottero si getta all'inseguimento di Lander e Dahlia che sono a bordo del dirigibile per compiere la loro missione suicida. Ne deriva un violento conflitto a fuoco a mezz'aria: Kabakov si ritrova nuovamente faccia a faccia con Dahlia, ma questa volta non ha indecisioni e la falcia con una raffica di mitra che abbatte anche Lander. Purtroppo non \u00e8 ancora finita: il dirigibile, rimasto senza pilota, ha perso parecchia quota e sfiora paurosamente lo stadio, abbattendo un traliccio di sostegno di alcuni riflettori e causando il panico tra gli spettatori che s'abbandonano a un fuggi fuggi generale. Per giunta, Lander \u00e8 riuscito, prima di morire, a innescare la miccia dell'ordigno e quindi l'aeromobile pu\u00f2 ancora provocare la strage. Kabakov, non senza rischi, appeso a una corda dall'elicottero, aggancia la coda del dirigibile e trascina via il mezzo aerostatico sul mare aperto. Appena giunti a distanza di sicurezza dalla terraferma, Kabakov sgancia la corda e s'allontana con l'elicottero mettendosi in salvo. Passano pochi secondi e il dirigibile esplode, sparando in mare tutti i dardi di acciaio senza causare vittime. Il tentativo di Kabakov ha avuto successo e il tremendo attentato \u00e8 stato sventato.\nCollegamenti esterni.\n "}
{"id": "1800432", "revid": "33689", "url": "https://it.wikipedia.org/wiki?curid=1800432", "title": "Br\u00f8derbund", "text": "La Br\u00f8derbund era una software house statunitense in attivit\u00e0 negli anni 1980 e '90, principalmente come sviluppatrice e editrice di videogiochi, ma anche di programmi di utilit\u00e0. La societ\u00e0, attiva sia nel mercato degli home computer che in quello delle console, \u00e8 celebre per avere prodotto titoli come \"Prince of Persia\", la serie di videogiochi educativi \"Carmen Sandiego\", e \"Myst\".\nIl nome \"Br\u00f8derbund\" deriva dal termine della lingua afrikaans \"Broederbond\" che significa \"associazione di fratelli\", e tale parola venne in precedenza utilizzata dai fratelli Carlston nel loro primo gioco \"Galactic Empire\" assieme ad altri nomi africani; i Carlston, famiglia di origini svedesi, decisero successivamente di sostituire alcuni caratteri della parola per evitare riferimenti all'Afrikaner Broederbond.\nStoria.\nBr\u00f8derbund venne fondata nel 1980 dai fratelli Doug e Gary Carlston per pubblicare il videogioco \"Galactic Empire\", scritto dallo stesso Doug.\nFu attiva inizialmente nel campo degli home computer e il primo titolo di notevole successo fu \"Choplifter\".\nLa societ\u00e0 \u00e8 stata acquistata nel 1998 da The Learning Company, e chiusa l'anno successivo. Ora i marchi dei videogiochi (in particolare le serie \"Myst\" e \"Prince of Persia\") appartengono a Ubisoft, mentre altri diritti (nome della societ\u00e0 compreso) sono stati ceduti alla Riverdeep.\nProgrammi di utilit\u00e0.\nLa Broderbund ha prodotto programmi di utilit\u00e0 per molte piattaforme, come Commodore 64 e altre, come \"Print Shop\", \"Music Shop\", \"Banner Mania\" e programmi per imparare a scrivere a macchina (touch typing tutor)."}
{"id": "1800433", "revid": "1305772", "url": "https://it.wikipedia.org/wiki?curid=1800433", "title": "Viatore", "text": ""}
{"id": "1800434", "revid": "154893", "url": "https://it.wikipedia.org/wiki?curid=1800434", "title": "Calzaturificio", "text": "Un calzaturificio \u00e8 un impianto industriale in cui vengono prodotte calzature, solitamente su larga scala, quindi mediante l'utilizzo di catene di montaggio; si sono sviluppati dopo la grande industrializzazione europea del 1870, ma particolarmente dopo la seconda guerra mondiale.\nCaratteristiche.\nLa produzione di calzature \u00e8 articolata in diversi passaggi, dalle materie prime, all'assemblaggio fino allo stoccaggio in materie finite. Per quanto riguarda l'assemblaggio \u00e8 composto da una catena di montaggio e sua volta composta da una serie di carrelli trasportatori sui quali vengono caricati i componenti per l'assemblaggio; quindi si ha una partenza ed una fine dove il prodotto viene opportunamente imballato e trasferito nel reparto materie finite. Tutta l'operazione di montaggio del prodotto necessit\u00e0 di un personale lungo la catena mediamente di 30 persone.\nAttraverso questo procedimento vengono prodotte la maggior parte delle calzature comuni, eccetto la piccola nicchia e le ciabatte anatomiche le quali seguono criteri di cucitura ed assemblaggio a mano."}
{"id": "1800439", "revid": "932277", "url": "https://it.wikipedia.org/wiki?curid=1800439", "title": "Poesia tradizionale dei Finni", "text": "Come poesia tradizionale dei Finni si intende l'insieme di canti che per secoli si sono prodotti e propagati oralmente presso le popolazioni di finni.\nSecondo Domenico Comparetti, la poesia tradizionale finnica ha soggetti e scopi molto vari, ma mantiene una sorta di unit\u00e0 di forma, questo non permette di identificare univocamente le categorie classiche della letteratura. A questo si aggiunge il fatto che la poesia pu\u00f2 essere considerata \"viva\" ovvero, a causa della sua oralit\u00e0, sempre in rinnovamento e mutazione, per cui \u00e8 difficile stabilire con esattezza, nel corpus dei canti, quali sono pi\u00f9 antichi e quali sorti in un secondo momento: colui che recita i canti, chiamato \"laulaja\", \u00e8 sia ripetitore che creatore, considera quindi il contenuto che conosce non un sapere fisso e immutabile, ma materia con cui forgiare nuovi canti.\nLe mutazioni fisiologiche dovute alla trasmissione orale, assommate al comportamento creativo dei \"laulaja\", hanno portato alla generazione di una miriade di diverse versioni dello stesso canto, che ne da la vera dimensione di poesia popolare.\nI termini della poesia.\nLa poesia, di qualsiasi natura essa sia, viene definita come \"laulu\", vocabolo autoctono a cui vengono preferiti altri vocaboli pi\u00f9 specifici, ma tutti di provenienza straniera. Tra questi il pi\u00f9 antico \u00e8 \"runo\", che definisce la poesia e i canti in forma pi\u00f9 tradizionale, in particolare quelli eroici e magici, estendendosi comunque anche ai canti lirici in forma antica ed ai canti di nozze (definiti \"H\u00e4\u00e4runot\").\nIl termine \"virsi\" \u00e8 un vocabolo di derivazione latina e giunto ai finni probabilmente assieme al Cristianesimo ed ai libri per il suo insegnamento, in contrasto con il \"runo\" risalente ai tempi del paganesimo. \"Virsi\" viene utilizzato per indicare i cantici sacri della chiesa luterana.\nAncora pi\u00f9 moderno \u00e8 il termine \"veisa\" che \u00e8 estraneo alla poesia tradizionale ma che viene utilizzato per indicare le traduzioni o le imitazioni delle ballate e dei canti popolari svedesi chiamati \"visor\".\nLe raccolte di canti.\nIl \"laulaja\", che viene definito anche come runatore (\"runoja\") o fabbro di rune (\"runosepp\u00e4\"), nella sua arte non riconosce che l'insieme del materiale conosciuto da esso e da tutti gli altri cantori abbia una unit\u00e0 epica e organica, che pi\u00f9 avanti riusc\u00ec a trovare Elias L\u00f6nnrot con il \"Kalevala\". Ma questo difetto di visione rimase anche ai primi studiosi di canti come Porthan, Schroter, Topelius ed inizialmente L\u00f6nnrot stesso. Il primo che tent\u00f2 di dare una unit\u00e0 al materiale raccolto fu nel 1820 Reinhold V. Bekker che riun\u00ec diversi canti e rune su V\u00e4in\u00e4m\u00f6inen. I successivi studi portarono la neonata Societ\u00e0 di Letteratura finlandese, nata nel 1831, a spronare questo tipo di studi che giunsero nel 1835 al primo Kalevala, incompleto, riveduto e ampliato in seconda edizione nel 1849."}
{"id": "1800443", "revid": "765341", "url": "https://it.wikipedia.org/wiki?curid=1800443", "title": "Viatore (comes)", "text": "Viatore (latino: \"Viator\"; \"floruit\" 480) era \"comes\" di Giulio Nepote, imperatore romano d'Occidente che nel 475 era stato scacciato dall'Italia e si era rifugiato in Dalmazia. Nel 480, assieme all'altro \"comes\" Ovida, uccise a tradimento Nepote nella sua villa nei pressi di Salona (25 aprile, 9 maggio o 22 luglio). \u00c8 possibile che l'assassinio sia stato orchestrato dal vescovo di Salona, Glicerio, imperatore prima di Nepote e da questi deposto e obbligato a diventare sacerdote. Della sua fine non si sa nulla anche se probabilmente fu sconfitto ed ucciso da Odoacre insieme con Ovida."}
{"id": "1800445", "revid": "599013", "url": "https://it.wikipedia.org/wiki?curid=1800445", "title": "Toshihiko Seko", "text": "Ha vinto quattro volte la maratona di Fukuoka, due Boston, una Londra ed una Chicago.\nPalmar\u00e8s.\nHa partecipato a due edizioni dei Giochi Olimpici:"}
{"id": "1800446", "revid": "219110", "url": "https://it.wikipedia.org/wiki?curid=1800446", "title": "Pro Electron", "text": "Pro Electron \u00e8 un'organizzazione europea \"non profit\" che, nel campo dei componenti elettronici attivi, ha lo scopo di standardizzare il codice di riconoscimento (nome) assegnato ad ogni dispositivo. \nIn questo modo un componente elettronico prodotto da varie industrie ha lo stesso nome e le stesse caratteristiche elettriche. Ad esempio il nome BC237 indica un transistor conforme alle specifiche \"Pro Electron\".\nLa codifica riguarda:\n\"Pro Electron\" nasce a Bruxelles in (Belgio) nel 1966. Nel 1983 diventa un'agenzia della \"European Electronic Component Manufacturers Association\" (EECA).\nL'obiettivo della \"Pro Electron\" \u00e8 di eliminare ambiguit\u00e0 nell'identificazione dei componenti elettronici realizzati da costruttori diversi. Per ottenere questo il costruttore di un nuovo dispositivo lo registra all'agenzia che gli assegna un codice preciso (nome). \u00c8 responsabilit\u00e0 degli altri produttori quando immettono sul mercato un componente con quel nome di rispettare tutte le caratteristiche del componente registrato.\nMembri dell'associazione.\nI soci membri dell'agenzia sono:\nLa codifica \"Pro Electron\".\nVengono riportati alcuni esempi comuni. Per informazioni pi\u00f9 dettagliate fare riferimento al documento nelle note.\nSemiconduttori discreti.\nIl codice \u00e8 costituito da due lettere seguite da un numero seriale.\nLa prima lettera:\nLa seconda lettera:\nEventuale terza lettera e numero:\nsegue un numero di tre o quattro cifre o una lettera con un numero di tre cifre assegnati da \"Pro Electron\"."}
{"id": "1800448", "revid": "486946", "url": "https://it.wikipedia.org/wiki?curid=1800448", "title": "Bug (informatica)", "text": ""}
{"id": "1800450", "revid": "260676", "url": "https://it.wikipedia.org/wiki?curid=1800450", "title": "Circolo di conversazione", "text": "Il Circolo di conversazione \u00e8 un palazzo di Ragusa, situato nel quartiere d'Ibla, in Piazza del Duomo. Noto anche come \"Caff\u00e8 dei cavalieri\", un raro esempio di stabile costruito appositamente a tale scopo.\nStoria.\nL'edificio viene costruito nel 1850 in stile neoclassico dall'aristocrazia cittadina, allo scopo di avere un luogo apposito dove poter conversare e trascorrere il tempo, lontani e isolati dalla gente comune.\nStruttura e opere.\nIl prospetto, che si sviluppa su un solo piano, ha tre porte inquadrate da sei paraste scanalate con capitelli di ordine dorico. Il cornicione, come vuole questo stile, \u00e8 ornato da triglifi e in corrispondenza delle porte presenta tre bassorilievi con due donne alate che sorreggono una lampada e due sfingi ai lati. Al centro, come coronamento, \u00e8 infine posta l'insegna dell'edificio, decorata dallo stemma della citt\u00e0, affiancato da due leoni antropomorfi e circondato da una ghirlanda di fiori.\nIl fastoso salone delle feste mostra un soffitto affrescato dal ragusano Tino Del Campo alla fine dell'Ottocento, con un'allegoria delle arti e delle scienze e quattro medaglioni agli angoli raffiguranti Dante, Michelangelo, Galileo e Vincenzo Bellini. Quattro grandi specchiere con cornici dorate sopra divani di damasco rosso, seta rossa delle pareti, tendaggi e un grande lampadario in rame, costituito da una zucca con i suoi tralci, completano l'arredo. Gli altri locali, sei in tutto (sette, con il salone delle feste), sono altrettanto prestigiosi, dedicati al gioco e alla lettura. Un delizioso giardino interno rende l'ambiente uno tra i pi\u00f9 gradevoli ed esclusivi della citt\u00e0."}
{"id": "1800458", "revid": "1543377", "url": "https://it.wikipedia.org/wiki?curid=1800458", "title": "Oxbridge", "text": "Oxbridge, composto di Oxford e Cambridge, \u00e8 un termine con il quale si indicano le due universit\u00e0 collettivamente, spesso in riferimento al loro prestigio e autorevolezza.\nSignificato.\nIl termine deriva in parte dalle numerose caratteristiche che le due universit\u00e0 hanno in comune. Con oltre 750 anni di storia, Cambridge e Oxford sono le due pi\u00f9 antiche universit\u00e0 d'Inghilterra e fino al XIX secolo sono state le uniche universit\u00e0 del Paese. Dai loro corsi sono usciti molti dei maggiori scienziati, scrittori e politici britannici e molti altri personaggi di rilievo in altri campi.\nEntrambe le universit\u00e0, inoltre, hanno un sistema di college simile, con l'universit\u00e0 concepita come una \"cooperativa\" di singoli college.\nLa parola, inoltre, pu\u00f2 essere usata, anche con accezione dispregiativa, per riferirsi alle classi sociali pi\u00f9 elevate, che in passato facevano la parte del leone nelle iscrizioni alle due universit\u00e0.\nLa rivalit\u00e0 fra i due atenei.\nUno dei motivi che hanno fatto nascere il termine \u00e8 per\u00f2 anche la rivalit\u00e0 fra le due universit\u00e0: quella di Cambridge, infatti, fu fondata da ex-studenti usciti polemicamente da quella di Oxford.\nLa rivalit\u00e0 si \u00e8 protratta nel tempo anche per alcune forme di competizione diretta, come ad esempio la Regata Oxford-Cambridge che si tiene dal 1829 e dal 1856 ha assunto cadenza annuale. I due atenei, inoltre, si confrontano nel Varsity Match, una partita di rugby che si disputa allo stadio di Twickenham. I due eventi sono le uniche competizioni sportive universitarie con un pubblico che va oltre le universit\u00e0 stesse e vengono ampiamente seguite dai mass media.\nOrigini del termine.\nL'origine del termine \u00e8 per\u00f2 abbastanza recente. Nel romanzo di William Thackeray \"Pendennis\", pubblicato per la prima volta nel 1849, il protagonista lavora al \"Boniface College\" di Oxbridge: secondo l'\"Oxford English Dictionary\" la parola viene registrata per la prima volta in questa occasione, probabilmente perch\u00e9 fino al 1832 Oxford e Cambridge erano le uniche universit\u00e0 d'Inghilterra e dunque il termine \"universit\u00e0\" sarebbe stato sufficiente per riferirsi a entrambe.\nIn \"Pendennis\" viene introdotto anche il termine \"Camford\", un'altra combinazione dei nomi delle due citt\u00e0 che per\u00f2 non ha mai raggiunto il livello di diffusione di Oxbridge. La parola \u00e8 stata usata in senso dispregiativo nel saggio \"Una stanza tutta per s\u00e9\" di Virginia Woolf.\nAlcuni critici sociali del Regno Unito, come ad esempio Carole Cadwalladr, usano inoltre \"Oxbridge\" o \"Il club di Oxbridge\" per indicare le associazioni di alunni."}
{"id": "1800461", "revid": "767487", "url": "https://it.wikipedia.org/wiki?curid=1800461", "title": "Plioplatecarpus", "text": "Il plioplatecarpo (gen. Plioplatecarpus) \u00e8 un rettile marino estinto, appartenente ai mosasauri. Visse nel Cretaceo superiore (Campaniano/Maastrichtiano, tra 80 e 65 milioni di anni fa). I suoi resti fossili sono stati ritrovati principalmente in Europa e in Nordamerica, ma alcuni resti attribuiti a questo genere sono stati rinvenuti anche in Antartide e in Africa.\nDescrizione.\nQuesto mosasauro possedeva un corpo relativamente corto e compatto e, come tutti i suoi simili, quattro arti trasformati in strutture simili a pagaie. La coda era lunga e appiattita lateralmente. \"Plioplatecarpus\" aveva una testa dotata di un muso molto corto ed era munito soltanto di 12 denti, rispetto ai circa 20 delle altre specie affini. Questi denti erano taglienti e molto ricurvi, e le mascelle erano molto mobili. La scatola cranica \u00e8 pi\u00f9 ampia rispetto a quella della maggior parte degli altri mosasauri (grande circa il doppio, in proporzione, di quella di \"Mosasaurus\"), e ci\u00f2 suggerisce che il cervello fosse pi\u00f9 grande di quello delle specie affini. Forse \"Plioplatecarpus\" potrebbe aver elaborato comportamenti pi\u00f9 complessi rispetto agli altri mosasauri. Il foro parietale (nella zona dell'occhio pineale) era anch'esso notevolmente ampio, e cos\u00ec anche le orbite. La specie nordamericana pi\u00f9 nota (\"P. primaevus\") era in media di piccole dimensioni (3-4 metri di lunghezza), ma alcune specie europee (ad es. \"P. marshi\") potevano raggiungere i 7 metri (con un cranio lungo oltre 50 centimetri). \nClassificazione.\n\"Plioplatecarpus\" venne descritto per la prima volta da Louis Dollo nel 1882, sulla base di alcuni esemplari incompleti provenienti dal Maastrichtiano del Belgio (P. marshi). Precedentemente, nel 1869, Edward Drinker Cope aveva descritto un mosasauro proveniente dal New Jersey con il nome di \"Mosasaurus depressus\"; solo successivamente questi resti vennero attribuiti a \"Plioplatecarpus\". La specie P. primaevus venne descritta per la prima volta da Dale Russell nel 1967, sulla base di alcuni fossili provenienti dal Campaniano della Pierre Shale in South Dakota. Altri esemplari pi\u00f9 completi di questa specie sono poi stati ritrovati in altre parti del Nordamerica (Manitoba, Saskatchewan, Alberta, Kansas, Alabama). La specie P. houseaui, lunga circa 4,5 metri, proviene anch'essa dal Belgio. La specie P. peckensis, caratterizzata da una premascella stretta e da un muso basso e lungo, proviene dal Campaniano del Montana (Cuthberthson e Holmes, 2014). Una specie descritta nel 2007 (\"P. nichollsae\") \u00e8 stata in seguito attribuita a un nuovo genere di mosasauro, \"Latoplatecarpus\".\n\"Plioplatecarpus\" \u00e8 il genere tipo della sottofamiglia di mosasauri nota come Plioplatecarpinae, comprendente una serie di forme dal corpo e dal muso corti, dotati di ossa molto mobili nella mascella e nella mandibola. Assai simile \u00e8 il genere \"Platecarpus\" (e difatti \"Plioplatecarpus\" significa \"pi\u00f9 \"Platecarpus\"\", in riferimento alla stretta affinit\u00e0 fra i due generi). Secondo Dollo, i due mosasauri condividevano la forma dei denti, la mancanza degli zigosfeni sulle vertebre e i chevron non fusi agli archi emali nella coda. \"Plioplatecarpus\" differiva da \"Platecarpus\" per l'omero pi\u00f9 massiccio e la \"pinna\" anteriore pi\u00f9 compatta.\nPaleoecologia e paleobiologia.\n\"Plioplatecarpus\" doveva essere adattato a vivere in acque poco profonde, ed era probabilmente un predatore d'agguato che si muoveva agilmente tra le barriere coralline e le \"praterie\" di alghe (Lingham-Soliar, 1994). La struttura altamente mobile delle ossa craniche, cos\u00ec come i denti grandi e fortemente ricurvi all'indietro, fanno ipotizzare che questo animale si nutrisse di prede scivolose come i molluschi cefalopodi. I denti ricurvi, inoltre, trattenevano le prede di grosse dimensioni mentre venivano inghiottite intere. \nSecondo Lingham-Soliar (1992) almeno una specie (\"P. marshi\") poteva usare le zampe anteriori per \"volare\" sott'acqua in un modo analogo a quello dei pinguini attuali, ma altri studiosi (Nicholls &amp; Godfrey 1994; Holmes, Caldwell &amp; Cumbaa 1999) hanno rifiutato questa ipotesi sulla base dell'interpretazione delle zampe dell'animale (in particolare per la specie \"P. primaevus\"). Esemplari ritrovati in Antartide dimostrano che \"Plioplatecarpus\" aveva raggiunto una notevole diffusione in molti continenti, muovendosi lungo le coste. Un altro esemplare, ritrovato nella formazione Saint Mary River in Alberta, proviene da quello che sembra essere stato un ambiente di acqua dolce, forse deltizio; se ci\u00f2 fosse confermato, sarebbe la prova che \"Plioplatecarpus\" poteva vivere anche negli estuari e nei fiumi (Holmes, Caldwell &amp; Cumbaa 1999).\nEmbrioni fossili, ritrovati in associazione di uno scheletro adulto in South Dakota, dimostrano inoltre che i mosasauri davano alla luce i piccoli in acqua e non deponevano uova (Bell, Sheldon, Lamb &amp; Martin 1996)."}
{"id": "1800463", "revid": "174925", "url": "https://it.wikipedia.org/wiki?curid=1800463", "title": "Montecchio (Darfo Boario Terme)", "text": "Il paese di Montecchio (\"Mont\u00e9cc\" in dialetto camuno), frazione di Darfo Boario Terme, giace sulla sponda sinistra dell'Oglio.\nGeografia fisica.\nTerritorio.\nIl paese \u00e8 costruito in un punto strategico della valle, a ridosso del \"Monticolo\" una collina presente nel fondovalle della Valle Camonica: a causa di tale rilievo il fondo valle in quel punto ha una strettoia naturale, da cui \u00e8 facile controllare l'accesso alla media e alta valle.\nOrigini del nome.\nAnticamente chiamato \"Monticulus\", in seguito \"Montegio\" o \"Montigio\".\nStoria.\nLa storia di Montecchio \u00e8 strettamente legata al castello. Le origini di tale castello sono oscure: secondo alcuni autori (Odorici e Rosa) risalirebbe al X secolo e fu costruito come riparo dalle incursioni ungariche. Alessandro Sina lo fa invece risalire per lo meno al secolo VIII e lo considera costruito come difesa per i mercatores. Tale castello divenne dei Federici solo nel XII secolo e fu il nucleo da cui essi partirono per espandersi in valle.\nNel 1415, occupato da Pandolfo Malatesta, viene affidato alle cure di Ziletto di Londres ed a seguito a Maimosio Foresti.\nIl castello fu demolito nel 1455, per ordine della Repubblica di Venezia, assieme alle altre rocche camune.\nIl paese fu quasi integralmente distrutto nel 1471 da una frana alluvionale.\nImportante in passato per le comunicazioni: vi si riscuotevano le gabelle e vi era presente l'unico ponte esistente tra Cividate Camuno e Pisogne. Il ponte costruito nel 1686 sostitu\u00ec un pi\u00f9 antico ponte in legno. Nei pressi del ponte si teneva il mercato franco. Probabilmente aveva anche un porto (esiste ancora la \"Piazza del Porto\").\nMonumenti e luoghi d'interesse.\nArchitetture religiose.\nLe chiese di Montecchio sono:\nRimane questa lapide:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Montecchio \u00e8 \"G\u00e0cc\" (gatti) oppure \"Maia M\u00fcscol\" (mangia muschio).\nSport.\nIn localit\u00e0 \"Isola\" sorge lo Stadio Comunale, dove disputa le proprie partite casalinghe la squadra di calcio del Darfo Boario."}
{"id": "1800465", "revid": "228587", "url": "https://it.wikipedia.org/wiki?curid=1800465", "title": "Anitta", "text": "\u00c8 considerato uno dei primi grandi sovrani anatolici; complet\u00f2 la politica aggressiva e imperialistica messa in atto da suo padre Pithana creando un regno tra i pi\u00f9 estesi del periodo. Originario di Ku\u0161ara, conquistato il potente stato di Kane\u0161 vi spost\u00f2 la propria corte.\nIncerte sono le notizie e ancor pi\u00f9 le datazioni relative al regno di Kane\u0161; Hamblin propone per Anitta un regno assai lungo, tra il 1775 a.C. e il 1740 a.C., mentre Forlanini recentemente ha proposto in maniera convincente una datazione pi\u00f9 prossima, tra il 1745 e il 1720 circa.\nFonti documentali.\nLe fonti storiche da cui si traggono notizie circa la vita e le imprese di Anitta sono tre, due delle quali tardive e postume.\nLa prima fonte \u00e8 il cosiddetto \"Proclama di Anitta\" (KBo 3.22 et al.), un breve resoconto della vicenda che port\u00f2 alla formazione del primo esteso regno nella storia dell'Anatolia e che \u00e8 considerato il pi\u00f9 antico testo in lingua ittita (e anche in lingua indoeuropea) attualmente conosciuto, redatto ai tempi del regno Hattu\u0161ili I (uno dei primi sovrani ittiti), probabilmente riportando il testo delle iscrizioni dedicate ad Anitta a Kane\u0161.\nL'Anatolia centrale, negli anni fra il 2000 a.C. e il 1700 a.C., si trovava divisa in un gran numero di piccoli regni, vere citt\u00e0-stato, collegati fra loro da una complessa serie di trattati che avevano lo scopo di garantire la sicurezza degli indispensabili commerci con l'Assiria (lo stagno, ad esempio, necessario alla composizione del bronzo). Particolarmente importanti erano i \"Karum\", colonie poste sulle rotte commerciali, dei bazaar ante litteram, dove si effettuavano commerci e scambi di merci; sorgevano nei pressi dei centri pi\u00f9 importanti e costituivano il tessuto economico dell'area da preservare anche con l'uso della forza.\nI regni pi\u00f9 potenti, all'inizio del XVIII secolo a.C., erano quello di Hatti, con capitale Hattu\u0161a, che controllava gran parte della valle del fiume che gli Ittiti chiameranno Marassantiya, l'odierno K\u0131z\u0131l\u0131rmak, nell'antiTauro; la citt\u00e0 di Zalpa posta alla foce del Kizilirmak sul Mar Nero, la citt\u00e0 di Purushanda, a sud-ovest del Marassantya, Ku\u0161\u0161ara posta a sud-est, e soprattutto il regno di Kane\u0161 (o Ne\u0161a), attuale K\u00fcltepe) che era il vero fulcro della rete commerciale dei mercati anatolici (Kharum).\nL'importanza politica, commerciale e culturale della citt\u00e0 di Kane\u0161 in particolare e di tutta l'area centro anatolica pi\u00f9 in generale nella formazione del futuro impero ittita (che di fatto nascer\u00e0 proprio dal substrato della zona e come sintesi della stessa) \u00e8 testimoniata anche dal fatto che la lingua ittita era gi\u00e0 allora chiamata \"nesita\", \"nesumnili\", cio\u00e8 lingua di Ne\u0161a.\nIl Proclama di Anitta narra le gesta del padre Pithana durante la conquista di Kane\u0161, probabilmente per dimostrare come suo figlio si fosse poi mosso con coerenza nel solco politico-militare tracciato da Pithana stesso, continuando nella strategia espansionistica di sottomissione delle citt\u00e0 vicine, inclusi i centri principali di Hattusa e Zalpuwa (Zalpa).\nLa seconda fonte \u00e8 un tardo testo ittita, l'Editto di Telepinu, un \"corpus\" normativo riguardante il diritto successorio e il diritto pubblico ittita, redatto molti secoli dopo (1500 a.C. circa), che riproduce \"liberamente\" alcune delle iscrizioni riprese dalla tavoletta di Anitta.\nLa terza fonte \u00e8 una punta di lancia incisa ritrovata negli scavi della citt\u00e0 di Kane\u0161 che riporta la scritta \"\u00c9.GAL A-ni-ta ru-b\u0101-im\", cio\u00e8 (propriet\u00e0 del) gran palazzo di Anitta, il re (\"rub\u00e2'um\" era l'antico termine per re in lingua nesita prime che venisse adottato il termine accadico \"\u0161arrum\"). Questo reperto conferma come Kane\u0161 fosse divenuta la capitale del regno di Anitta e sua residenza.\nFormazione di un regno: da Pithana ad Anitta.\nAnitta dunque, alla morte del padre, eredito' il regno di Ku\u0161\u0161ara e Kane\u0161, ove era stata trasferita la sede reale.\nLa tavoletta di Anitta ci racconta la conquista di Kane\u0161 da parte di suo padre Pithana: \"\u00ab(Pithana) il re di Kussara scese dalla citt\u00e0 con tutte le (sue) forze e conquist\u00f2 di notte Nesa con la forza, cattur\u00f2 il re di Nesa ma non fece alcun male a nessun figlio di Nesa: li tratt\u00f2 come madri e padri\u00bb\" dal Proclama di Anitta.\nSulle possibili interpretazioni di questa descrizione delle conquista di Kane\u0161 vedi il pi\u00f9 volte citato testo di Trevor Bryce.\nLe ragioni che spinsero Pithana (e poi suo figlio) a scendere in guerra possono essere varie, ma le pi\u00f9 probabile sono di ordine commerciale.\nDal carteggio ritrovato nell'archivio del palazzo reale di Nesa fra Warsama, l'ultimo re nesita della citt\u00e0 prima della conquista da parte di Pithana, e Anum-Hirbi, re di Mama (in antico assiro) o Ha\u0161\u0161um (in antico babilonese e in lingua Ittita) e Zalwar, si capisce come fosse difficile per i sovrani dell'area controllare i vassalli; i continui piccoli conflitti locali danneggiavano il commercio con l'Assiria su grande scala, rendendo non sicure le vie di comunicazione. Il testo di questa lettera diplomatica \u00e8 chiaro sull'argomento: \"Anum-Hirbi, re di Mama, parla come segue: dice Warsama, re di Kanesh 'l'uomo di Taisama \u00e8 mio schiavo, io lo controller\u00f2, ma tu controllerai l'uomo di Sibuha, tuo schiavo?' Dato che l'uomo di Taisama \u00e8 un tuo cane, perch\u00e9 combatte contro gli altri principi? Ha mai combattuto contro gli altri principi l'uomo di Sibuha, mio cane? Un re di Taisama diverr\u00e0 un terzo re con noi?\" I due re si accorderanno per un nuovo e pi\u00f9 stringente giuramento di alleanza. \nL'alleanza risolveva i problemi con i regni a sud e ovest di Nesa, ma non quelli con i regni a nord ed est, tra cui Ku\u0161\u0161ara. \u00c8 possibile che il tentativo di sottomettere quei regni, magari chiudendo le vie commerciali a essi dirette, possa anche avere provocato la reazione di Pithana.\nPithana conquistando Nesa pose le basi per un controllo delle vie commerciali anatoliche che suo figlio Anitta tent\u00f2 di completare..\nAmpliato il suo regno Pithana assunse il titolo di \"Grande re\" (\"Lugal gal\") che accompagner\u00e0 anche il regno di suo figlio Anitta, destinato a governare territori assai pi\u00f9 vasti.\nL'espansionismo di Anitta.\nAlla morte del padre Anitta si trova prima a dovere combattere contro regni vassalli ribelli (l'iscrizione parla di regni posti a est). Domate queste rivolte Anitta dovette affrontare un'alleanza fra Zalpa ed Hatti, la cui capitale era gi\u00e0 all'epoca Hattu\u0161. Questi due regni controllavano i territori posti a nord del fiume Marassantiya, il pi\u00f9 lungo dell'Anatolia, fino al Mar Nero, ove nei pressi della foce del fiume era posta Zalpa.\nLo stesso tipo di alleanza nel 1833 a.C. aveva attaccato e incendiato Kane\u0161: si trattava quindi di una minaccia grave. Probabilmente questi regni del centro nord anatolico tolleravano la potenza del bazar e della citt\u00e0 di Kane\u0161 solo fino a quando era funzionale al mantenimento dei commerci ma ne temevano l'ascesa, soprattutto perch\u00e9 in grado di ricattarli con la chiusura delle vie commerciali. \nAnitta non aspett\u00f2 gli eventi ma prese l'iniziativa: nel 1730 espugn\u00f2 Zalpa, catturando il suo re Huzziya e riportando a Kane\u0161 le statue sacre degli dei trafugate nel 1833 a.C., poi nel 1729 pose sotto assedio Hattu\u0161 prendendola per fame e catturando il suo re Piyusti: Hattusa fu rasa al suolo e maledetta (vedi testo dell'iscrizione) dal Gran Re, e le dinastie regnanti probabilmente azzerate.\nQuanto riportato nel proclama di Anitta sembra confermato dai reperti archeologici di Hattusa condotti da Neve che raccontano di un vasto incendio della citt\u00e0 datato al XVIII secolo a.C., corrispondente negli scavi alla fine del livello IVd, l'8a sul pendio, e la fine del livello 4 nella citt\u00e0 bassa (quindi una distruzione non solo della zona mercato, il Karum, ma di tutta la citt\u00e0).\nLa maledizione non avr\u00e0 grandi effetti: \u1e2aattu\u0161a diverr\u00e0 la capitale del regno ittita appena un centinaio di anni dopo, vero fulcro per secoli del mondo anatolico.\nAffrontate le minacce pi\u00f9 gravi incombenti sul suo regno Anitta concentra le operazioni militari per il controllo dei territori a sud di Kane\u0161. Il nuovo obiettivo \u00e8 la conquista della citt\u00e0 di Salatiwara che si trova sulla strada che collega i regni di Wahsusana e di Purushanda, non lontana dalla attuale Ankara. Furono necessarie due campagne militari; nella prima Anitta sconfisse l'esercito inviatogli contro dalla citt\u00e0 nemica, riportando a Kane\u0161 grandi quantit\u00e0 di armi e nuovi soldati, ma non riusc\u00ec a prendere la citt\u00e0.\nTornato nella sua capitale avvi\u00f2 un'imponente serie di lavori pubblici per abbellire la citt\u00e0, la dot\u00f2 anche di uno zoo contenente due leoni e 120 altri animali.\nRipresa la campagna militare l'anno successivo espugn\u00f2 finalmente Salatiwara, radendola al suolo e riportando in patria un ricco bottino e molte armi e cavalli. \nL'anno successivo Anitta diresse le sue truppe contro il potente e ricco regno di Purushanda, posto ad Ovest, il cui re godeva dell'appellativo riconosciuto di \"gran re\". Il re di Purushanda evit\u00f2 lo scontro militare, inviando doni ad Anitta e sottomettendosi a lui, ottenendo di essere accolto fra i principi di Kane\u0161 e di essere nominato governatore di un regno vassallo.\nL'azione di Anitta aveva cos\u00ec completamente alterato la struttura politica anatolica, con i Nesiti che direttamente o indirettamente controllavano l'intera area, cos\u00ec vasta come mai si era visto in precedenza.\nOltre alle citt\u00e0 di Kane\u0161 e Kussara, sedi reali, e Purushanda probabilmente controllata direttamente, Anitta aveva piazzato sul trono dei pi\u00f9 importanti e antichi regni della zona alcuni membri del proprio nucleo familiare. A Zalpa regnava Peruwa, probabilmente suo fratello, mentre a Hatti, scomparsa la dinastia di Piyu\u0161ti, all'incirca in quegli anni saliva al trono PU-Sarruma, forse di origine nesita e verosimilmente membro della famiglia reale. Il piccolo regno di Kussara da cui era partito Pithana solo due decenni prima aveva ora quasi le dimensioni di un impero.\nEpilogo: la fine del regno nesita.\nLo sforzo bellico e politico di Pithana e Anitta ebbe effetti molto limitati nel tempo. Anche se una fascia dell'Anatolia centro orientale da nord a sud (tutto il bacino del fiume K\u0131z\u0131l\u0131rmak e i territori del regno di Purushanda) era sotto il controllo del re di Kane\u0161, l'Anatolia meridionale precipitava nell'anarchia, per il collasso degli antichi regni. Il commercio con l'Assiria entr\u00f2 progressivamente in crisi, come dimostra la scomparsa degli archivi dei mercanti assiri dai mercati anatolici (Kharum), che avevano fornito abbondante e precisa documentazione della politica anatolica degli anni precedenti. Inoltre a sud, in Mesopotamia, il regno di Babilonia, con il re Hammurabi, aveva espanso la sua potenza rendendo vassalli sia il regno assiro sia quello di Aleppo con ulteriore modifica delle vie commerciali.\nAlla fine del XVIII secolo a.C. Kane\u0161 verr\u00e0 attaccata e rasa al suolo, da nemici sulla cui identit\u00e0 non vi \u00e8 accordo: le ipotesi pi\u00f9 accreditate oggi sono un assalto hurrita oppure un contrattacco improvviso di Salatiwara, da ovest. Kane\u0161 verr\u00e0 incendiata: probabilmente Anitta all'epoca era gi\u00e0 morto e sul trono sedeva Zuzu, forse suo figlio, il cui destino \u00e8 incerto: potrebbe aver riportato la capitale del regno a Ku\u0161ara o non essere scampato al disastro.\nKane\u0161 verr\u00e0 ricostruita (periodo archeologico Ia) ma non riacquister\u00e0 mai pi\u00f9 l'antica ricchezza e splendore."}
{"id": "1800467", "revid": "1573940", "url": "https://it.wikipedia.org/wiki?curid=1800467", "title": "Eleanor Garatti", "text": "Specializzata nello stile libero vinse la medaglia d'oro nella staffetta 4x100\u00a0m sl sia alle olimpiadi di Amsterdam 1928 che a Los Angeles 1932; vinse anche due medaglie individuali nei 100\u00a0m stile libero: l'argento ad Amsterdam e il bronzo a Los Angeles.\nFu primatista mondiale dei 100\u00a0m sl e della staffetta 4x100\u00a0m sl."}
{"id": "1800469", "revid": "111319", "url": "https://it.wikipedia.org/wiki?curid=1800469", "title": "Eleanor Saville", "text": ""}
{"id": "1800471", "revid": "767487", "url": "https://it.wikipedia.org/wiki?curid=1800471", "title": "Eagle Eye (film)", "text": "Eagle Eye \u00e8 un film del 2008 diretto da D.J. Caruso, con protagonisti Shia LaBeouf e Michelle Monaghan. Ispirato al racconto di Isaac Asimov \"Tutti i guai del mondo\", il film nasce da un'idea di Steven Spielberg.\nTrama.\nJerry Shaw \u00e8 un giovane spiantato che ha da poco affrontato la morte misteriosa del fratello gemello. Rientrato a casa, riceve la telefonata di una donna, a lui sconosciuta, che lo invita ad uscire immediatamente dalla sua abitazione, perch\u00e9 l'FBI far\u00e0 presto irruzione. Catturato, il ragazzo verr\u00e0 accusato di terrorismo. Parallelamente la stessa cosa capita a Rachel Holloman, una madre single. Responsabile di tutto ci\u00f2 \u00e8 ARIA, un supercomputer creato dal governo per proteggere l'America da ogni nemico. Qualche settimana prima, il Presidente degli Stati Uniti aveva ordinato un attacco aereo in un paese afghano, causando maggior perdite civili che terroristiche, tant'\u00e8 che il mondo arabo era insorto con diversi attentati sul suolo americano.\nIl computer ARIA, il cui unico scopo \u00e8 la difesa della nazione, aveva dunque valutato che il Presidente stesso fosse un pericolo per la nazione, a tal punto da studiarne contromosse per eliminarlo, servendosi di Rachel (che senza saperlo porter\u00e0 al parlamento una potentissima bomba che si attiva tramite impulsi sonori) e Jerry (il fratello gemello di questi infatti era uno dei programmatori di ARIA che, avendo scoperto il piano, aveva posto al computer un blocco che solo lui, o una persona identica a lui, potevano togliere). Jerry e Rachel si ritroveranno, loro malgrado, coinvolti nei macchinosi piani del computer, la quale, avendo accesso e pieno controllo della sicurezza informatica dell'intero Paese, era disposta ad adoperare ogni mezzo illecito pur di portare a termine la missione, eliminando chiunque si mettesse sulla propria strada.\nProduzione.\nLa sceneggiatura del film \u00e8 stata scritta da Dan McDermott basandosi su un'idea originale di Steven Spielberg, che a sua volta si ispir\u00f2 al racconto di Isaac Asimov \"Tutti i guai del mondo\". In seguito la DreamWorks avvi\u00f2 la pre-produzione cercando di coinvolgere Spielberg come potenziale regista della pellicola, ma il regista declin\u00f2 l'offerta perch\u00e9 troppo impegnato nella lavorazione di \"Indiana Jones e il regno del teschio di cristallo\".\nPer dirigere il film fu assunto D.J. Caruso e Spielberg rimase nel progetto come produttore esecutivo. Nel giugno del 2007 fu scelto il protagonista, l'attore Shia LaBeouf che aveva gi\u00e0 lavorato con Caruso nel film del 2007 \"Disturbia\". In entrambi i casi \u00e8 stato Steven Spielberg a richiedere con insistenza il suo attore pupillo. Poco prima dell'avvio della produzione la sceneggiatura fu riscritta da un team di sceneggiatori.\nLe riprese del film sono iniziate a Chicago il 6 novembre 2007 e sono terminate nel febbraio 2008. Nella versione originale del film la voce del supercomputer ARIA \u00e8 di Julianne Moore.\nDistribuzione.\nIl film \u00e8 uscito negli Stati Uniti il 26 settembre 2008, in Italia \u00e8 stato distribuito dalla Universal Pictures a partire dal 20 febbraio 2009. \u00c8 stato anche trasmesso in televisione in prima serata su Italia 1 il 1\u00ba novembre 2011 e in seconda serata il 4 agosto 2018.\nIncassi.\nIn Italia la pellicola ha avuto un pessimo incasso, pari a circa 157.000 euro. Nel resto del mondo, invece, si \u00e8 rivelato discreto con un incasso di quasi 180 milioni di dollari."}
{"id": "1800472", "revid": "547034", "url": "https://it.wikipedia.org/wiki?curid=1800472", "title": "Paolino (console 498)", "text": "Biografia.\nEsercit\u00f2 il consolato nel 498, assieme al prescelto della corte d'Oriente, Giovanni Scita; nel 510 ricevette il rango di \"patricius\".\nTra il 507 e il 511 fu accusato da Quinto Aurelio Memmio Simmaco e Rufio Postumio Festo, ma il reato contestatogli non \u00e8 noto. Era amico e sostenitore di papa Felice III. Teodorico il Grande gli trasfer\u00ec la propriet\u00e0 di tutti i granai inutilizzati di Roma. Forse Boezio si riferisce a lui quando dice di aver protetto le propriet\u00e0 di un certo \"Paulinus\" dall'avidit\u00e0 dei cortigiani (Boezio, \"Consolazione della filosofia\", i.4.13)."}
{"id": "1800474", "revid": "3082", "url": "https://it.wikipedia.org/wiki?curid=1800474", "title": "Flavio Paolino", "text": ""}
{"id": "1800480", "revid": "1305772", "url": "https://it.wikipedia.org/wiki?curid=1800480", "title": "Paolino", "text": ""}
{"id": "1800481", "revid": "729019", "url": "https://it.wikipedia.org/wiki?curid=1800481", "title": "Louis-Joseph de Montcalm", "text": "Era figlio di Marie-Th\u00e9r\u00e8se de Pierre e di Louis-Daniel de Montcalm.\nFigura controversa, \u00e8 ricordato soprattutto per il suo ruolo nelle battaglie di Fort William Henry e Fort Carillon e durante la caduta di Queb\u00e9c.\n\u00c8 ritenuto responsabile del massacro di Fort William Henry, bench\u00e9 non avesse preso parte attiva all'azione; \u00e8 anche ritenuto l'ultimo difensore del Canada francese, difendendo il quale mor\u00ec in battaglia.\nBiografia.\nAll'et\u00e0 di nove anni, il 16 agosto 1721, ricevette il grado di \"enseigne\" nel 50\u00ba reggimento di Hainaut. Otto anni dopo ottenne, dietro cospicuo compenso, il grado di capitano nel medesimo reggimento. Alla morte del padre, nel 1735, divenne marchese di Saint-V\u00e9ran, ereditando cos\u00ec gli onori, i diritti e le prebende della posizione. La sua posizione finanziaria miglior\u00f2 sposando Angelica Talon du Boullay.\nLe guerre in Europa.\nPartecip\u00f2 alla guerra di successione polacca, in particolare agli assedi di Kehl e di Filisburgo rispettivamente nel 1733 e 1734; partecip\u00f2 quindi alla guerra di successione austriaca, prestando servizio in Renania agli ordini di Maurizio di Sassonia e del duca di Berwick.\nAllo scoppio della guerra di successione austriaca ottenne l'incarico di aiutante di campo del luogotenente generale Philippe Charles de La Fare e venne ferito durante l'assedio di Praga. Il 6 marzo 1743\nricevette il grado di colonnello e l'anno successivo venne insignito del titolo di Cavaliere di San Luigi. Partecip\u00f2 quindi alla campagna d'Italia combattendo a Piacenza nel 1746 e rimando ferito e fatto prigioniero. Nel 1747 venne nominato brigadiere generale da Luigi XV e rimase nuovamente ferito nella battaglia dell'Assietta.\nLa guerra nel Nord America.\nFu quindi inviato a Qu\u00e9bec nel 1756 come comandante delle truppe francesi nell'America del Nord durante la guerra dei sette anni.\nNella primavera del 1756 fu nominato maresciallo di campo per le operazioni nella Nuova Francia. Le sue prime campagne militari contro gli inglesi riscossero grandi successi. Egli rafforz\u00f2 le difese del Forte Carillon sul lago Champlain; cattur\u00f2 e distrusse il forte Oswego nel medesimo anno. La sua vittoria a forte William Henry venne rovinata dai suoi alleati amerindi. Riport\u00f2 poi nel 1758 una vittoria insperata a forte Carillon e nell'autunno del medesimo anno fu promosso tenente generale, secondo grado nella gerarchia militare francese. Sostenne l'assedio di Qu\u00e9bec per tre mesi, prima di morire in battaglia contro le truppe inglesi guidate dal generale James Wolfe (perito anch'egli nella medesima battaglia)."}
{"id": "1800486", "revid": "137928", "url": "https://it.wikipedia.org/wiki?curid=1800486", "title": "Quarter VGA", "text": ""}
{"id": "1800488", "revid": "137928", "url": "https://it.wikipedia.org/wiki?curid=1800488", "title": "QVGA", "text": ""}
{"id": "1800491", "revid": "599013", "url": "https://it.wikipedia.org/wiki?curid=1800491", "title": "Jenny Maakal", "text": "Specializzata nello stile libero ha vinto il bronzo nei 400\u00a0m ai Giochi olimpici di Los Angeles 1932; nella gara dei 100\u00a0m sl ha concluso invece in sesta posizione."}
{"id": "1800499", "revid": "990063", "url": "https://it.wikipedia.org/wiki?curid=1800499", "title": "Quarter Video Graphics Array", "text": "La Quarter Video Graphics Array (anche nota come Quarter VGA, QVGA o qVGA) \u00e8 la definizione correntemente utilizzata per indicare la risoluzione di 320\u00d7240 pixel.\nLa VGA originale IBM aveva una risoluzione di 640\u00d7480 pixel quindi la risoluzione 320\u00d7240 pixel \u00e8 esattamente la met\u00e0 sia in orizzontale che in verticale della VGA, ossia ha un quarto (\"quarter\" in inglese) del numero di pixel della VGA. In ogni modo la Quarter Video Graphics Array non \u00e8 n\u00e9 compatibile n\u00e9 direttamente derivata dalla VGA: il termine si riferisce unicamente alla risoluzione.\nIl termine QVGA a volte viene utilizzato nel video digitale per indicare una risoluzione di filmato che occupa pochissimo spazio. Tipicamente i dispositivi multifunzione come i telefoni cellulari o alcune macchine fotografiche in grado di fare anche brevi riprese video utilizzano questo formato a 15 o 30 fotogrammi al secondo.\nPrima della versione 7, anche iTunes utilizzava il formato video QVGA per gli iPod di quinta generazione che erano dotati di un display QVGA e operavano a 30 fotogrammi al secondo. La versione attuale di iTunes utilizza invece il formato VGA.\nAlle alte risoluzioni, il prefisso \"Q\" \u00e8 utilizzato per indicare quattro volte (\"quad\" da \"quadruple\" in inglese). Ad esempio QXGA \u00e8 la risoluzione 2048\u00d71536. \nPer distinguere \"quarter\" (un quarto) da \"quad\" quattro volte, spesso si utilizza la lettere q minuscola per \"quarter\" mentre la Q maiuscola \u00e8 utilizzata per \"quad\".\nWide QVGA.\nLa risoluzione Wide QVGA o WQVGA \u00e8 una risoluzione video pi\u00f9 larga di quella QVGA. La risoluzione WQVGA pi\u00f9 comune \u00e8 480\u00d7272 pixel, spesso utilizzata in vari dispositivi portatili come la PlayStation Portable.\nHalf QVGA.\nSi chiama Half-QVGA o HQVGA la risoluzione di 240\u00d7160 o 160\u00d7240 pixel utilizzata, ad esempio, sul Game Boy Advance.\nQuarter-QVGA.\nQuarter-QVGA, QQVGA o qqVGA denotano la risoluzione di 160\u00d7120 o 120\u00d7160 pixel, normalmente utilizzata nei dispositivi portatili pi\u00f9 semplici."}
{"id": "1800500", "revid": "2056951", "url": "https://it.wikipedia.org/wiki?curid=1800500", "title": "Automobile Club d'Italia", "text": "LAutomobile Club d'Italia (conosciuto anche con le sigle RACI fino al 1946 e in seguito ACI) \u00e8 un ente pubblico non economico della Repubblica Italiana.\nAutofinanziato e con funzioni di promozione controllo e indirizzo normativo del settore automobilistico, fa parte della federazione sportiva affiliata al Comitato olimpico nazionale italiano.\nStoria.\nAi primi di novembre del 1898, Roberto Biscaretti di Ruffia, Michele Lanza e Cesare Goria Gatti stilarono una circolare indirizzata ai \u00absimpatizzanti dell'automobilismo\u00bb piemontesi, invitandoli a riunirsi in un club e a partecipare alla riunione costitutiva indetta per il 19 dello stesso mese. Tale associazione venne effettivamente fondata a Torino il 6 dicembre 1898, da 19 sodali, con la denominazione sociale \"Automobile Club di Torino\" e con le seguenti cariche assegnate:\nGli altri soci fondatori furono Jules Blanc, Carlo Biscaretti di Ruffia, Pietro Bosio, Giovanni Battista Ceirano, Luigi Damevino, Pietro Gandolfo, Michele Lanza, Felice Leumann, Fortune Naveux, Edoardo Noyer, Salvatore Pugliese, Giuseppe Rotta, Luigi Storero.\nLa sede del club era in corso Vinzaglio 25, nel centro storico di Torino. Lo scopo era quello di raggruppare i proprietari di automobili, a quei tempi poco numerosi, di rappresentarli nei confronti delle autorit\u00e0 e, sin dall'inizio, quello di organizzare le prime competizioni automobilistiche.\nLa nascita dell'ACI come associazione nazionale avvenne nel 1905, dall'unione dell\"Automobile Club di Torino\" e di alcuni altri club automobilistici locali; Torino continu\u00f2 ad essere la sede principale, dove era nato il pi\u00f9 antico dei sodalizi. L'espansione dell'associazione, rallentata dalla prima guerra mondiale, riprese al suo termine con l'apertura di varie sedi provinciali e raggiunse nel 1926 la cifra di 50 sedi e quasi 10.000 soci. In quell'anno avvenne anche una modifica significativa con la trasformazione dell'originaria associazione in ente morale, ai sensi del R.D. 15 marzo 1927 n. 436 e la ridenominazione in \"Reale Automobile Club d'Italia\" (RACI), mantenuta in essere fino al 1946, quando con la nascita della Repubblica, venne confermata la qualifica di ente morale e si ebbe il ritorno al nome originale in uso alla nascita.\nLa rivista \"l'Automobile\" \u00e8 l'organo di stampa ufficiale dell'ACI.\nServizi pubblici offerti.\nNel 1927 contestualmente all'istituzione dell'ente, venne affidata al \"RACI\" la gestione dell'appena costituito Pubblico registro automobilistico (PRA).\nNel 2000 l'ACI grazie al D.P.R. 19 settembre 2000 n. 358 introdusse nello Sportello Telematico dell'Automobilista (STA), il primo progetto di cooperazione tra ACI e Ministero dei trasporti che consent\u00ec all'automobilista di ottenere entrambi i documenti relativi agli autoveicoli: certificato di propriet\u00e0 e aggiornamento della Carta di Circolazione, richiedendoli esclusivamente presso uno sportello STA attivo indifferentemente sia presso l'ACI, sia presso gli Uffici Provinciali della Motorizzazione civile (MCTC), sia presso gli Studi di Consulenza Automobilistica, evitando al cittadino inutili code in due Amministrazioni diverse.\nNel 2015 l'ACI ha iniziato a distribuire il certificato di propriet\u00e0 in formato digitale.\nControversie.\nNegli ultimi decenni diversi governi, il Governo Prodi nel 2008, nel 2012 il Governo Monti e nel 2016 il Governo Renzi, hanno dapprima annunciato la soppressione dell'ACI (sostenendo che si tratti di un ente che aumenta i passaggi burocratici e divora 200 milioni di euro di denaro pubblico), anche avviando i relativi iter normativi, ma poi hanno fatto marcia indietro, per diverse ragioni legate comunque ai servizi resi ed all'articolata rete territoriale di soci, agenzie e servizi forniti.\nL'ex ministro Pier Luigi Bersani sostenne che \u00abnon gli avvocati o i farmacisti o i commercianti: la lobby pi\u00f9 forte \u00e8 quella dell\u2019Aci\u00bb."}
{"id": "1800501", "revid": "466539", "url": "https://it.wikipedia.org/wiki?curid=1800501", "title": "Capo Giuseppe", "text": "Noto anche come Giuseppe il Giovane, si chiamava in realt\u00e0 Hinmaton Yalaktit, che in lingua niimiipuut\u00edmt significa \"Tuono che rotola dalla montagna\".\nBiografia.\nHinmaton Yalaktit era figlio di Tuekakas (1800-1871) e fratello di Ollokot. Il padre si era convertito al Cristianesimo (1838) ed era stato ribattezzato Joseph (Giuseppe). Giuseppe il Vecchio aveva concluso con gli Stati Uniti un trattato che istituiva una riserva in Oregon e Idaho per le trib\u00f9 dei Nasi Forati Cayuse, Walla Walla e Umatilla. In seguito per\u00f2, sotto la spinta dei cercatori d'oro (1860), il governo aveva deciso di confinare ulteriormente i nativi in una molto pi\u00f9 angusta riserva dell'Idaho. Giuseppe il Vecchio rifiut\u00f2 di addivenire a un secondo trattato (1863), e alla sua morte nel 1871 si trasferirono dunque al figlio (che assunse il nome cristiano del padre) l'autorit\u00e0 sul popolo dei Nasi Forati e la gestione dei difficili rapporti con gli Stati Uniti.\nCapo Giuseppe, che insieme ad altri capi nativi disponeva di un piccolo esercito di 200 uomini, resistette all'imposizione di trasferirsi in Idaho dalla nativa valle del fiume Wallowa; ma, da convinto sostenitore della pace, nel 1874 rifiut\u00f2 di partecipare a spedizioni contro i bianchi. La sua politica sembr\u00f2 avere successo quando, nel 1873, un'ordinanza federale dispose l'evacuazione dei coloni, ma fu un fuoco di paglia.\nNel 1877, infatti, la cavalleria agli ordini del generale Howard forz\u00f2 finalmente la resistenza attaccando i Nasi Forati. Di fronte alla minaccia armata, Giuseppe si accorse che continuare a resistere non aveva senso. Condusse allora la sua gente, attraverso un'estenuante marcia di 2.740 km, dalle Montagne Blu dell'Oregon ai monti Bear Paw del Montana settentrionale, incalzato dai soldati statunitensi lanciati all'inseguimento. Nel corso della ritirata i nativi si trovarono pi\u00f9 volte ad affrontare l'esercito, tenendo testa ai generali Howard e Miles e ai colonnelli Gibbon e Sturgis in quella che pass\u00f2 alla storia come la guerra dei Nasi Forati.\nGiuseppe contava di sconfinare in Canada sulle orme di Toro Seduto, ma il 30 settembre 1877 lo attendeva l'inizio della decisiva battaglia dei Bear Paw. Respinto in un primo momento il generale Miles, i nativi non poterono che soccombere all'arrivo dell'artiglieria. L'ultima resistenza, condotta in condizioni meteorologiche estreme, permise comunque ad alcuni dei Nasi Forati di varcare il confine.\nPrima di arrendersi ai bianchi, Giuseppe pronunci\u00f2 un ultimo discorso.\nLa resa era avvenuta dietro l'accordo di poter tornare alle riserve d'origine, che i Nasi Forati avevano lasciato intraprendendo la lunga marcia. Ma la promessa non fu rispettata: Giuseppe e i suoi furono invece arrestati e deportati nell'Oklahoma. Capo Giuseppe mor\u00ec di crepacuore anni dopo nella riserva di Fort Colville, nello stato di Washington e venne sepolto nel \"Nez Perce Cemetery\" a Nespelem.\nCapo Giuseppe nella cultura di massa.\nLa storia di Capo Giuseppe e del suo popolo \u00e8 stata raccontata nel film per la televisione \"Indians\" (1975), titolo originale \"I Will Fight No More Forever\", film statunitense del 1975, diretto da Richard T. Heffron e interpretato da James Whitmore, Sam Elliott, Ned Romero, Emilio Delgado e Nick Ramus. Il titolo originale del film \u00e8 la frase con cui terminava il celebre discorso di resa a lui attribuito."}
{"id": "1800507", "revid": "298055", "url": "https://it.wikipedia.org/wiki?curid=1800507", "title": "Max Medina", "text": ""}
{"id": "1800508", "revid": "212348", "url": "https://it.wikipedia.org/wiki?curid=1800508", "title": "Gambetto del centro", "text": "Il gambetto del centro \u00e8 una apertura degli scacchi caratterizzata dalle mosse: \nQuesta apertura \u00e8 considerata una delle pi\u00f9 aggressive. L'idea del Bianco \u00e8 di sacrificare dei pedoni per svilupparsi rapidamente e creare subito minacce al Nero.\nContinuazioni.\nIl gambetto del centro pu\u00f2 dare origine a diverse continuazioni:"}
{"id": "1800511", "revid": "76963", "url": "https://it.wikipedia.org/wiki?curid=1800511", "title": "Eleanor Holm", "text": "Specializzata nel nuoto a dorso ha vinto la medaglia d'oro nei 100\u00a0m alle olimpiadi di Los Angeles 1932.\nNel 1936 ha viaggiato dagli USA all'Olimpiade a Berlino sotto il Terzo Reich ma si ubriac\u00f2 tanto sulla nave che le fu vietato dalla commissione Statunitense di competere negli eventi.\n\u00c8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m e 200\u00a0m nuoto dorso.\nDopo la sospensione all'Olimpiade di Berlino ha iniziato la carriera di attrice a Hollywood, recitando nei panni di Jane in un film della serie di Tarzan. Ricopr\u00ec poi solo ruoli secondari in altri film minori.\n\u00c8 morta a Miami il 31 gennaio 2004 a causa di una malattia mortale ai reni."}
{"id": "1800513", "revid": "189857", "url": "https://it.wikipedia.org/wiki?curid=1800513", "title": "Gattaiolato", "text": ""}
{"id": "1800515", "revid": "1005847", "url": "https://it.wikipedia.org/wiki?curid=1800515", "title": "Elezioni parlamentari in Ungheria del 1994", "text": "Le elezioni parlamentari in Ungheria del 1994 si tennero l'8 maggio (primo turno) e il 29 maggio (secondo turno) per il rinnovo dell'Assemblea nazionale. In seguito all'esito elettorale, Gyula Horn, espressione del Partito Socialista Ungherese, divenne Primo ministro."}
{"id": "1800516", "revid": "767487", "url": "https://it.wikipedia.org/wiki?curid=1800516", "title": "Buddhabhadra", "text": "Fu un monaco buddhista indiano e importante traduttore di testi dal sanscrito al cinese.\nBiografia.\nBuddhabhadra nacque nel 359 a Nagarahara (attuale Jalalabad in Afghanistan) dove divenne monaco trasferendosi successivamente a Jiesha (attuale Skardu capitale del Baltistan, Kashmir pakistano) dove divenne discepolo di Buddhasena, l'autore dello \"Yog\u00e2c\u0101rabh\u016bmi\".\nA Jiesha incontr\u00f2 il pellegrino buddhista cinese F\u01cexi\u01cen (\u6cd5\u986f, 337-422), giunto in India nei primi anni del V secolo per raccogliere sutra buddhisti, in particolar modo della scuola Cittamatra. F\u01cexi\u01cen, e un altro discepolo cinese di Buddhasena, Zheyan, convinsero Buddhabhadra a trasferirsi in Cina dove giunse, con Zheyan, nel 410 a Chang'an.\nNella capitale cinese non fu tuttavia bene accolto dagli allievi di Kum\u0101raj\u012bva (344-413), decise quindi di accettare l'invito da parte di Hu\u00ecyuan (\u6167\u9060, 334-416), il fondatore del monastero D\u014dngl\u00edn (\u6771\u6797) sul Monte Lu (anche \"L\u00fash\u0101n\"). Sul Monte Lu Buddhabhadra tradusse il \"Dharmatara-dhy\u0101na-s\u016btra\" (\u9054\u6469\u591a\u7f85\u79aa\u7d93, \"D\u00e1m\u00f3du\u014dlu\u00f3 ch\u00e1n j\u012bng\", T.D. 618) probabile opera del suo maestro Buddhasena.\nNel 413 lascer\u00e0 il Monte Lu per recarsi a Nanchino dove rester\u00e0 fino al 429, anno della sua morte. A Nanchino Buddhabhadra tradurr\u00e0: il \"M\u00f3h\u0113s\u0113ngq\u00edl\u01dc\" (\u6469\u8a36\u50e7\u7947\u5f8b, Grande Canone delle Regole monastiche, sans. \"Mah\u0101s\u0101\u1e43ghikavinaya\", T.D. 1425), \"vinaya\" della scuola Mah\u0101s\u0101\u1e43ghika portato in Cina all'inizio del V secolo da F\u01cexi\u01cen che lo aveva ottenuto a Pataliputra, l\"'Hu\u0101y\u00e1nj\u012bng\" (\u83ef\u56b4\u7d93, Sutra della ghirlanda fiorita di Buddha, sans. \"Avata\u1e43sakas\u016btra\", T.D. 278) e, insieme a F\u01cexi\u01cen, una breve versione del \"Mah\u0101parinirv\u0101\u1e47a-s\u016btra\" (con il titolo di \u5927\u822c\u6ce5\u6d39\u7d93, \"D\u00e0 b\u0101n n\u00edhu\u00e1n j\u012bng\", Sutra mahayana del Grande passaggio al di l\u00e0 della sofferenza, T.D. 376).\nBuddhabhadra svolse nella Cina meridionale quel ruolo di traduttore di testi buddhisti svolto nella Cina settentrionale da Kum\u0101raj\u012bva."}
{"id": "1800518", "revid": "320578", "url": "https://it.wikipedia.org/wiki?curid=1800518", "title": "Dissezione dell'aorta", "text": ""}
{"id": "1800520", "revid": "599013", "url": "https://it.wikipedia.org/wiki?curid=1800520", "title": "Bonnie Mealing", "text": "Specializzata nel dorso ha vinto la medaglia d'argento nei 100\u00a0m alle olimpiadi di Los Angeles 1932.\n\u00c8 stata primatista mondiale dei 100\u00a0m dorso."}
{"id": "1800522", "revid": "287204", "url": "https://it.wikipedia.org/wiki?curid=1800522", "title": "Piyusti", "text": "Biografia.\nNotizie su questo sovrano ci giungono dal cosiddetto testo di Anitta re di Ne\u0161a/Kane\u0161, che all'inizio del proprio regno prosegu\u00ec la politica espansionistica intrapresa dal padre Pithana, e volgendo lo sguardo oltre il fiume Marassantiya, l'odierno K\u0131z\u0131l\u0131rmak, si confront\u00f2 con un'alleanza militare di stati anatolici (1729).\nIn quest'alleanza Piyusti, re di Hatti, e Huzziya, re di Zalpuwa, territorio sul mar Nero, giocarono il ruolo di leader, come alcuni decenni prima quando (1833) Zalpa ed Hatti sconfissero Kanesh e ne trafugarono gli idoli; ma stavolta l'esito fu opposto: l'alleanza del Nord venne pesantemente sconfitta, Hattusa fu assediata, bruciata e maledetta da Anitta, mentre Huzziya fu catturato e deportato.\nLa sorte di Piyu\u0161ti \u00e8 ignota, ma la sua dinastia regnante probabilmente finisce con lui dal momento che in nessuna delle liste regali dell'impero ittita compare il nome di questo re.\nMolte di questi elenchi rimandano come fondatore a Labarna, che regn\u00f2 sugli ittiti circa un secolo pi\u00f9 tardi; alcune liste delle offerte, invece, in particolare la \"C\" (Nome ufficiale del reperto Kub XXVII 77, ed il Sigillo Cruciforme, parrebbero rinviare come fondatore ad un certo Huzziya 0, figura la cui esistenza \u00e8 molto dibattuta tra gli storici, che precederebbe Labarna di due o pi\u00f9 generazioni; il legame parentale, se c'\u00e8, e come si sia passati da Piyusti a Huzziya e poi a Labarna \u00e8 al momento ignoto."}
{"id": "1800527", "revid": "599013", "url": "https://it.wikipedia.org/wiki?curid=1800527", "title": "Elizabeth Davies", "text": "Specializzata nel dorso ha vinto la medaglia di bronzo nei 100\u00a0m alle olimpiadi di Los Angeles 1932, in aggiunta a un altro bronzo nella staffetta 4x100\u00a0m stile libero."}
{"id": "1800530", "revid": "125856560", "url": "https://it.wikipedia.org/wiki?curid=1800530", "title": "Leda Battisti (album)", "text": "Leda Battisti \u00e8 il primo album dell'omonima cantautrice italiana pubblicato nel 1998 con etichetta Epic Records.\nDescrizione.\nProdotto da Mario Lavezzi, Leda Battisti \u00e8 l'album di debutto dell'omonima cantautrice reatina. Il disco contiene 11 tracce inedite firmate da Leda Battisti e vede la partecipazione del chitarrista di nuevo flamenco Ottmar Liebert (i due, nel 1996, avevano gi\u00e0 collaborato nella produzione del brano \"Tocca il cuore\", presente nell'album)\".\" Il singolo che fa da apripista all'album \u00e8 \"L'acqua al deserto\" che diventa uno dei tormentoni radiofonici dell'estate di quell'anno; a questo segu\u00ec la pubblicazione di altri due singoli \"Come il sole\" e \"Sei tu\" che ottennero anch'essi un buon riscontro radiofonico.\nNel 1999, con la partecipazione alla sezione giovani del Festival di Sanremo, l'album viene ristampato con l'aggiunta di tre canzoni: \"Un fiume in piena\" (presentata a Sanremo), \"Al ritmo di un uragano\" e \"Non sono un gatto\" (dalla colonna sonora del film di animazione La gabbianella e il gatto). Complessivamente l'album ha venduto oltre 50.000 copie aggiudicandosi un disco d'oro."}
{"id": "1800531", "revid": "118834", "url": "https://it.wikipedia.org/wiki?curid=1800531", "title": "Il burbero benefico", "text": ""}
{"id": "1800535", "revid": "2040531", "url": "https://it.wikipedia.org/wiki?curid=1800535", "title": "Svetlana Chorkina", "text": "Con nove ori, otto argenti e tre bronzi vinti ai Campionati Mondiali \u00e8 la seconda ginnasta pi\u00f9 medagliata di sempre ai mondiali, dopo Simone Biles. Nonostante i diversi cambi del \"Codice dei Punteggi\" \u00e8 riuscita a continuare la sua carriera e a vincere diverse medaglie per oltre un decennio, partecipando inoltre a tre Olimpiadi (Atlanta 1996, Sydney 2000 e Atene 2004).\nNel 2003 vince il suo terzo ed ultimo concorso generale mondiale all'et\u00e0 di 24 anni, diventando la seconda ginnasta pi\u00f9 vecchia ad aver vinto un titolo mondiale (dietro a Larisa Latynina che nel 1962 vinse il suo secondo titolo mondiale a 27 anni). \u00c8 inoltre la prima ginnasta ad aver vinto tre concorsi individuali ai Campionati Mondiali. Nella sua carriera ha vinto 47 medaglie tra Mondiali, Olimpiadi ed Europei di cui 10 (7 ori e 3 argenti) in un concorso generale individuale.\nCon 165\u00a0cm di altezza, Svetlana era insolitamente alta per praticare questo sport, ma con l'aiuto del suo allenatore Boris Pilkin \u00e8 riuscita a creare ben otto nuovi elementi di ginnastica artistica che tuttora portano il suo nome. Specializzata alle parallele asimmetriche, ha vinto due titoli olimpici e cinque mondiali su questo attrezzo.\nSpesso criticata per la sua anti-sportivit\u00e0, si \u00e8 proclama a volte \"vincitrice morale\" di eventi che non ha mai vinto. Per questo motivo \u00e8 conosciuta col soprannome di \"diva\".\nBiografia.\nSvetlana Khorkina nasce a Belgorod, una citt\u00e0 confinante con l'Ucraina appartenente all'ex Unione Sovietica, da Vasiliy e Lyubov Khorkin. Ha una sorella minore di nome Yulia, anche lei ginnasta. Sua madre era un medico, mentre suo padre lasci\u00f2 la famiglia poco dopo la nascita della seconda figlia.\nInizia a praticare la ginnastica artistica a quattro anni spinta dalla madre, preoccupata per il suo poco appetito: \"q\"uando ero una bambina, ero molto schizzinosa in fatto di cibo. Mia madre sperava che, facendomi praticare ginnastica, iniziassi a mangiare la colazione senza lamentele. Questo \u00e8 il motivo per cui \u00e8 iniziato tutto\".\" \"La prima palestra in cui si allena \u00e8 quella di Ni\u017enij Novgorod, la \"Trade Union\"\", allenata dal suo allenatore storico Boris Pilkin. A sei anni, dopo aver visto alla tv la ginnasta sovietica Oksana Omelianchik, decide di cominciare ad allenarsi in maniera seria, con l'obiettivo di diventare una professionista. Conferm\u00f2 in un'intervista che il suo idolo all'inizio della sua carriera fu Svetlana Boginskaya. Nel 1995 riceve il premio \"\"Master of Sports\", \"per i risultati conseguiti nell'ambito ginnico.\nDopo aver compiuto 18 anni, nel 1997 posa per l'edizione russa della rivista Playboy. Secondo la Khorkina stessa, l'esperienza l'ha aiutata nella sua carriera sportiva. Nello stesso anno riceve l'Ordine dell'Amicizia per i risultati ottenuti durante le Olimpiadi di Atlanta 1996, mentre nel 2001 riceve l'Ordine d'onore dal presidente Vladimir Putin e da Larisa Latynina. Nel 2002 si allontana temporaneamente dallo sport per lavorare con una compagnia teatrale russa, mentre l'anno successivo si laurea in educazione fisica presso la \"Belgorod State University\" e diventa testimone della Samsung.\nHa un figlio, Svyatoslav Khorkin, nato il 21 luglio 2005 a Los Angeles. Il figlio ha solo il cognome della madre in forma maschile, per questo motivo Svetlana non ha mai detto chi sia il padre del bambino. Nel 2011 si sposa con Oleg Konchev, generale per il servizio di sicurezza russo e 23 anni pi\u00f9 vecchio di lei.\nCarriera.\nSvetlana Khorkina inizia a praticare la ginnastica artistica a quattro anni. Con i suoi 165\u00a0cm di altezza risultava troppo alta per essere una ginnasta agonista ed \u00e8 stata spesso incoraggiata ad iniziare una carriera nella ginnastica ritmica. Tuttavia, con l'aiuto dell'allenatore Boris Pilkin, tale problema scomparve rapidamente, riuscendo a portare in gara routine innovative e di grande difficolt\u00e0. Nel 1992, all'et\u00e0 di tredici anni, entra a far parte della nazionale juniores, mentre nel 1994 diventa una ginnasta d'\u00e9lite.\nNella sua lunga carriera ha creato otto elementi (tre alle parallele asimmetriche, due al volteggio, due alla trave e uno al corpo libero) ancora oggi inclusi nel \"Codice dei Punteggi\" e che portano il suo nome, come il \"Khorkina-Chow\", il \"Markelov-Khorkina\" e il \"Khorkina II\".\n1992-1993: Carriera Junior.\nLa carriera di Svetlana nella categoria junior \u00e8 stata molto breve, ma questo non le ha impedito di ottenere medaglie e buoni piazzamenti. La sua prima gara risale al 1992, quando partecipa alla \"Moscow World Stars\" dove arriva quinta nel concorso individuale. Nello stesso anno inizia a eseguire i primi elementi che prenderanno il suo nome, il \"Khorkina I\" alle parallele asimmetriche e alla trave.\nNel 1993 partecipa ai \"Nazionali Russi\", riuscendo a vincere una medaglia in tutti gli attrezzi in cui partecipa: oro nel concorso generale, parallele asimmetriche e trave, argento al volteggio e bronzo al corpo libero. Partecipa successivamente ai Campionati Europei junior, dove arriva settima nel concorso individuale, ottava al volteggio, quarta alla trave e al corpo libero.\n1994: Europei di Stoccolma e prime vittorie internazionali.\nA quindici anni passa di categoria ed entra a far parte della nazionale russa senior. Partecipa alla \"Coppa Chunichi\", dove vince la medaglia di bronzo alle parallele e nel concorso generale, l'oro al volteggio. Ai \"Campionati Russi\" diventa campionessa nazionale.\nSuccessivamente compete ai Campionati Europei di Stoccolma, Svezia. Diventa campionessa alle parallele asimmetriche (9.887 punti) e vice campionessa nel concorso individuale insieme alla connazionale Dina Kochetkova, entrambe dietro a Gina Gogean di soli 0.187 punti. Vince un altro argento con la squadra russa, che viene battuta dalla Romania.\nCampionati Mondiali di Brisbane/Dortmund.\nLa sua prima competizione internazionale \u00e8 il Campionato Mondiale di Dortmund/Brisbane. L'edizione del 1994 ha avuto la particolarit\u00e0 di essere divisa in due parti: a Brisbane si sono svolte le finali di specialit\u00e0, mentre a Dortmund solamente la finale a squadre.\nTra il 19 e il 24 aprile, a Brisbane, Svetlana arriva sesta nel concorso generale individuale con un complessivo di 38.805 punti, dietro di 0.469 punti dall'americana Shannon Miller. Inoltre si qualifica per le finali in tre attrezzi: al volteggio vince l'argento dietro alla rumena Gina Gogean e alle parallele asimmetriche vince un altro argento, battuta dalla cinese Luo Li per soli 0.037 punti. Al corpo libero arriva all'ottavo posto con 9.487 punti.\nSette mesi pi\u00f9 tardi, a Dortmund, partecipa alla finale a squadre. Il gruppo formato da Oksana Fabritschnova, Elena Grosheva, Natalia Ivanova, Dina Kochetkova, Elena Lebedeva, Evgenia Rodina e la Khorkina vince la medaglia di bronzo, superato dagli Stati Uniti e dalla Romania.\n1995: Campionati Mondiali di Sabae.\nPartecipa a varie competizioni internazionali come la \"Coppa Europa\" e i \"French Internationals\", dove vince il concorso generale oltre a molti titoli sugli altri attrezzi.\nCompete, per il secondo anno consecutivo, ai Campionati Mondiali tenutisi in Giappone. Insieme a Natalia Bobrova, Elena Dolgopolova, Elena Grosheva, Dina Kochetkova, Eugenia Kuznetsova ed Elena Produnova arriva ad un deludente quarto posto nella classifica a squadre, dietro alla prima classificata Romania di quasi quattro punti. Individualmente, con un punteggio complessivo di 39.130, arriva seconda nel concorso generale, dietro all'ucraina Lilia Podkopayeva di 0.118 punti. Inoltre si qualifica per due finali, alle parallele e al volteggio. Grazie a un quasi perfetto esercizio sugli staggi (9.900) vince la sua prima medaglia d'oro mondiale, il che segner\u00e0 l'inizio di un vero e proprio dominio (durato sette anni) dell'attrezzo. Inoltre esegue un nuovo elemento il \"Khorkina-Chow\", chiamato cos\u00ec perch\u00e9 eseguito nello stesso anno dall'americana Amy Chow. Al volteggio arriva quinta a 0.088 punti di distanza dal terzo posto.\nSvetlana \u00e8 stata l'unica ginnasta russa ad aver vinto una medaglia in questa competizione. Dopo di lei, i migliori piazzamenti sono stati i due sesti posti raggiunti da Dina Kochetkova alle parallele e alla trave.\n1996: Mondiali di San Juan ed Europei di Birmingham.\nIn aprile, nello stesso anno delle Olimpiadi di Atlanta, si svolgono i Campionati Mondiali di San Juan. La gara prevedeva solo le finali ad attrezzo, quindi l'evento \u00e8 stato pi\u00f9 breve rispetto ai soliti Mondiali. Su quattro attrezzi, riesce a qualificarsi per due finali: alle parallele asimmetriche e al volteggio arrivando rispettivamente prima, a pari merito con Yelena Piskun, (9.787) e quinta (9.637).\nIl mese successivo compete ai Campionati Europei di Birmingham, dove aiuta la Russia a vincere la medaglia d'argento. Individualmente arriva sesta nel concorso individuale (38.549), quarta al volteggio (9.725) e prima alle parallele insieme a Simona Amanar (9.825).\nOlimpiadi di Atlanta.\nA diciassette anni partecipa alla sua prima Olimpiade, tenutasi nel mese di luglio negli Stati Uniti d'America.\nDurante le qualificazioni, dal 21 al 23 luglio, Svetlana esegue un nuovo movimento alle parallele che prender\u00e0 poi il suo nome. Il 24 luglio la squadra Russa (formata da Elena Dolgopolova, Rozalia Galiyeva, Elena Grosheva, Dina Kochetkova, Eugenia Kuznetsova e Oksana Liapina) deve accontentarsi del secondo posto, dietro alle padrone di casa, le Magnifiche Sette.\nIndividualmente, nel concorso generale, era una delle probabili vincitrici della medaglia d'oro. Tuttavia, cade durante l'esercizio alle parallele asimmetriche, suo migliore attrezzo, finendo quindicesima con un complessivo di 38.455 punti. Tre giorni dopo vince la medaglia d'oro proprio in quell'attrezzo (9.850).\n1997: Campionessa mondiale e modella per Playboy.\nNella carriera di Svetlana avviene il primo cambio di \"Codice dei Punteggi\", che durer\u00e0 dal 1997 fino al 2000. Riesce ad adattare alla perfezione i suoi esercizi, vincendo nuove medaglie. Alla \"Coppa Chunichi\" vince l'oro alle parallele, l'argento alla trave, il bronzo nell'individuale e al corpo libero. Ai \"Campionati Russi\", inoltre, vince l'oro nell'individuale e alle parallele.\nGrazie a questi buoni risultati entra a far parte della squadra che compete ai Mondiali di Losanna dove riesce a qualificarsi per tutte le finali. Insieme alla squadra russa vince l'argento, battute ancora una volta dalle rumene per mezzo punto circa. Individualmente diventa per la prima volta campionessa all-around, battendo Simona Amanar di soli 0.043 punti e la connazionale Elena Produnova. Vince inoltre il titolo alle parallele (9.875), l'argento alla trave (9.787) e al corpo libero (9.800). Durante la finale al volteggio, tocca il tappetino con le mani e decide di non eseguire il secondo salto, arrivando cos\u00ec all'ultimo posto con 4.537 punti.\nA novembre posa per l'edizione russa di Playboy. \"\u00c8 molto bello essere sexy. La mia carriera ha fatto capire che le ragazze alte possono fare cose incredibili. Ora sono famosa in tutto il mondo!\"\n1998-1999: Europei, Mondiali e Universiadi.\nL'unica competizione internazionale rilevante a cui partecipa nel 1998 sono i Campionati Europei di San Pietroburgo. Gioca in casa e non delude le aspettative del pubblico, diventando campionessa europea all-around con un complessivo di 38.624 punti, alle parallele con 9.900 e al corpo libero con 9.787. Inoltre, vince l'argento nel concorso a squadre.\nPartecipa inoltre come favorita per varie vittorie ai Goodwill Games di New York, ma finisce settima sia nel concorso individuale che al corpo libero a causa di diverse cadute e imprecisioni. Vince l'oro a parallele.\nAlle Universiadi di Palma de Mallorca 1999 vince quattro medaglie d'oro: concorso a squadre, concorso individuale, parallele asimmetriche e corpo libero.\nEssendo campionessa nazionale, viene convocata per partecipare ai Campionati Mondiali, evento di qualificazione alle Olimpiadi di Sydney. La rassegna mondiale a Tientsin, in Cina, fu per la Khorkina mediocre: fu lei, con una caduta dalla trave mentre eseguiva una serie acrobatica, a determinare le sorti dell'oro che and\u00f2 alla Romania dopo che la Russia rimase al comando per tutta la gara. Nel concorso individuale commette degli errori e, con un punteggio complessivo di 37.811, arriva dodicesima. Nelle finali ad attrezzo vince il quarto titolo consecutivo alle parallele, grazie al suo 9.837.\n2000: Olimpiadi di Sydney.\nComplici le tante critiche ricevute dopo i Mondiali dell'anno precedente, la Khorkina torna in palestra con maggiore motivazione per poi presentarsi agli Europei di Parigi, l'ultima competizione importante prima delle Olimpiadi. Qui vince quattro medaglie d'oro: parallele, trave, individuale e nel concorso a squadre.\nA settembre compete ai Giochi della XXVII Olimpiade a Sydney, Australia. Durante le qualificazioni, la squadra russa arriva prima e individualmente Svetlana \u00e8 prima nel concorso generale con 39.005 punti. Riesce inoltre a qualificarsi per le finali al volteggio, alle parallele e al corpo libero. Durante la finale a squadre, contribuisce con 39.261 punti, al secondo posto della Russia.\nNella gara individuale arriva decima con 37.929 punti. Dopo la prima rotazione Svetlana si trova al primo posto grazie a un 9.812 al corpo libero, ma durante la seconda rotazione lei e molte altre ginnaste cadono dal volteggio. Dopo la brutta caduta \u00e8 mentalmente scossa e cade anche dalle parallele asimmetriche. A met\u00e0 competizione, su suggerimento della ginnasta di casa Allana Slater, viene misurato il cavallo e si scopre che \u00e8 stato posto di 5 centimetri troppo in basso. A tutte le ginnaste che avevano gi\u00e0 eseguito i propri salti fu offerta la possibilit\u00e0 di ripeterlo, ma Svetlana rifiuta sapendo che non avrebbe comunque vinto una medaglia. \"Fa ancora molto male, ed \u00e8 stato crudele per tutte le partecipanti gareggiare ad un'altezza non consona. Potevamo ammazzarci. Cinque centimetri potevano decidere il futuro di uno sportivo. Domani danzer\u00f2 per la Russia. Dimenticher\u00f2 ci\u00f2 che \u00e8 successo al volteggio.\"\nDurante la finale a squadre Elena Produnova cade al volteggio, ma grazie alla formula di gara 6-5-4, il punteggio non viene contato. Grazie alla stessa regola, il 9.112 di Svetlana alle parallele, il suo attrezzo di punta dove era per\u00f2 caduta, non viene incluso nel totale. La situazione si complica alla trave, dove cadono sia Elena Zamolod\u010dikova che Ekaterina Lobaznjuk. Una rotazione eccellente al corpo libero non basta per\u00f2 per vincere l'oro che va di nuovo alla Romania. La squadra russa consider\u00f2 l'argento come un insulto in base alle loro aspettative, tanto che la Khorkina e la Produnova si levarono dal collo le medaglie subito dopo averle ricevute, mentre scendevano dal podio per le foto di rito.\nConcede il suo posto nella finale al volteggio alla compagna di squadra Elena Zamolodchikova, che vince l'oro. \"\"Sapevo che avrebbe potuto vincere l'oro. Sono felice di averle dato questa opportunit\u00e0.\" \"In seguito vince l'oro alle parallele asimmetriche (9.862) e l'argento al corpo libero (9.812).\n2001-2002: Mondiali di Ghent e Debrecen, Europei di Patrasso.\nDopo la chiusura del ciclo olimpico, la Federazione Internazionale cambia, come di consueto, il \"Codice dei Punteggi\".\nAi Goodwill Games di Brisbane vince la medaglia d'oro alle parallele asimmetriche e l'argento nel concorso individuale e al corpo libero, dietro alla compagna di squadra Elena Zamolodchikova.\nNell'ottobre 2001 compete ai Campionati Mondiali di Ghent, Belgio dove lei e Andreea R\u0103ducan dominano il medagliere. Aiuta la squadra russa a vincere l'argento, mentre individualmente vince il suo secondo concorso individuale mondiale con un punteggio totale di 37.617. Nelle finali di specialit\u00e0 vince l'oro al volteggio (9.412), alle parallele asimmetriche (9.437) e il bronzo al corpo libero (9.375).\nL'anno successivo partecipa agli Europei di Patrasso. Durante la manifestazione eguaglia il numero di titoli vinti da Nadia Comaneci, riuscendo a vincere l'oro nel concorso individuale (37.592), alle parallele per la quinta volta e al corpo libero. Arriva seconda alla trave, superata dalla connazionale Lyudmila Ezhova. Nell'edizione del 2002 dei Mondiali non \u00e8 previsto il concorso a squadre e il concorso individuale, ma solo le finali ad attrezzo. Svetlana si qualifica per le finali alle parallele e alla trave, dove arriva rispettivamente settima (7.387) e quarta (9.462). \u00c8 l'unico Mondiale in cui non riesce a vincere alcuna medaglia.\n2003: L'ultimo mondiale e il terzo titolo individuale.\nNella sua ultima partecipazione ad un Campionato Mondiale, nonostante l'et\u00e0 \"avanzata\" (24 anni), Svetlana si conferma come una delle migliori ginnaste della scena internazionale. Riesce infatti a vincere il terzo concorso individuale della sua carriera, e diventa cos\u00ec la prima ginnasta ad essere riuscita nell'impresa. Riesce inoltre a qualificarsi per tre finali, ma decide in seguito di ritirarsi.\nNella sua lunga carriera, la Khorkina ha vinto venti medaglie mondiali: nove d'oro, otto d'argento e tre di bronzo.\n2004: Olimpiadi di Atene e ritiro.\nAlla fine di aprile partecipa al suo ultimo Campionato Europeo, quello di Amsterdam. Vince il bronzo con la Russia e alla trave, l'oro alle parallele.\nNel 2004, all'et\u00e0 di 25 anni, partecipa alle Olimpiadi di Atene dove riesce a qualificarsi per tre finali.\nNella finale a squadre la formazione russa composta da Lyudmila Ezhova, Maria Krioutchkova, Anna Pavlova, Elena Zamolodchikova, Natalia Ziganchina e la Khorkina \u00e8 tecnicamente debole e si ferma al terzo posto con 113.235 punti, dietro alla Romania e agli Stati Uniti d'America.\nSvetlana era considerata la probabile vincitrice del concorso individuale, essendo la campionessa mondiale in carica e avendo vinto il titolo per tre volte. Tuttavia, le sue buone routine non sono state sufficienti per superare l'americana Carly Patterson che batte la russa di 0.176 punti. Dopo la gara se la prende, furiosa, con la giuria. \"\"Era tutto deciso in anticipo, sapevo che avrei perso. Ho eseguito tutto alla perfezione, ma \u00e8 meglio che chiediate ai giudici. Io, in fondo, sono russa, non americana. Questa competizione ha dimostrato che lo sport ha bisogno di molti cambiamenti.\" \"Nonostante queste dichiarazioni, durante la premiazione ha affermato che quello fosse il giorno pi\u00f9 bello della sua vita.\nAnche alle parallele asimmetriche era la favorita, essendo cinque volte campionessa mondiale e due volte campionessa olimpica all'attrezzo. Tuttavia cade durante l'esercizio e, con 8.925 punti, arriva ultima.\nIn tre Olimpiadi, la Khorkina ha vinto sette medaglie olimpiche: due ori, quattro argenti e un bronzo. \u00c8 la ginnasta russa pi\u00f9 decorata di sempre."}
{"id": "1800537", "revid": "712828", "url": "https://it.wikipedia.org/wiki?curid=1800537", "title": "Andr\u00e9 Grandier", "text": ""}
{"id": "1800539", "revid": "1048993", "url": "https://it.wikipedia.org/wiki?curid=1800539", "title": "Isa Di Marzio", "text": "Biografia.\nEsord\u00ec ancora bambina nel radio-dramma \"Erni e la strada\" di Giovanni Gigliozzi (1942) e intraprese poi una lunghissima carriera radiofonica che l'avrebbe vista per anni protagonista delle trasmissioni pi\u00f9 popolari. Dotata di una voce molto duttile e brillante (lavor\u00f2 per anni anche come doppiatrice televisiva), partecip\u00f2 ad alcune pi\u00e8ce di teatro radiofonico, come \"Luciella Catena\" di Ferdinando Russo (1952), \"Assunta Spina\" di Salvatore Di Giacomo (1953), \"Pasqua in famiglia\" di Ernesto Murolo (1954) e \"Il romanzo di Lina Cavalieri\" di Alberto Casella (1956).\nSuo terreno d'elezione fu per\u00f2 lo spettacolo leggero radiofonico, dove mise in luce doti di brillante caratterista: da \"Campo de' Fiori\" diretto da Gigliozzi, dove interpretava il personaggio di Orazio Pennacchioni, un ragazzino tifoso romanista (1950) a \"Le occasioni dell'umorismo\" (1955), da \"Talegalli show\" (1958-59) a \"Gente dell'avanspettacolo\" (1960). Ospite assidua di molti tra i pi\u00f9 celebri variet\u00e0 della radio italiana (come \"Gran Gala\" e \"Gran variet\u00e0\"), nel 1962, insieme con Rita Savagnone, Steni ed Elio Pandolfi, present\u00f2 il variet\u00e0 \"Venti e trenta Express\", mentre nella seconda met\u00e0 degli anni sessanta prese parte a \"Scanzonatissimo\".\nAncora negli anni sessanta e settanta la Di Marzio si dedic\u00f2 all'attivit\u00e0 di cantante, incidendo alcuni singoli: il pi\u00f9 noto di essi \u00e8 la sigla del telefilm \"Pippi Calzelunghe\". Recit\u00f2 inoltre nella celebre collana Fiabe sonore della Fabbri Editori. Inoltre, sempre nei primi anni sessanta, fu protagonista di un noto Carosello animato opera di Paul Campani, quello della coppia Toto e Tata, testimonial della Motta, prestando la voce a Tata, mentre la voce di Toto era di Elio Pandolfi: la Path\u00e9 pubblic\u00f2 tra il 1962 e il 1964 alcuni 7\" contenenti documenti sonori con le avventure di Toto e Tata.\nTra gli impegni radiofonici degli anni settanta, si ricorda la partecipazione al programma d'intrattenimento \"E via discorrendo\" (1974) e a \"Piccola storia dell'avanspettacolo\" (1976). Nel 1979 torn\u00f2 ai microfoni come conduttrice presentando con Franco Latini \"Il cronotrotter\" di Verde, e intervenendo nello stesso anno al variet\u00e0 \"Europa con\". Nel 1980 partecip\u00f2 alla commedia musicale \"Accendiamo la lampada\" per la regia di Pietro Garinei e Iaia Fiastri, nel ruolo di Zobeida, prendendo il posto di Bice Valori.\nEbbe modo di dimostrare il proprio talento anche nel teatro di prosa quando, nella stagione 1980-81, prese parte alla trasposizione del dramma \"L'anima buona di Sezuan\" di Bertolt Brecht, per la regia di Giorgio Strehler. Negli anni ottanta e novanta fu attiva soprattutto nel doppiaggio televisivo, sia di situation comedy (fu la voce di Isabel Sanford nella famosa serie \"I Jefferson\") sia di cartoni animati (doppi\u00f2 personaggi come Wilma Flintstone, Picchiarello, Miss Piggy nel \"Muppet Show\", e Dixie in \"Pixie e Dixie\"). Non abbandon\u00f2 comunque la sua passione per la radio, e nel 1992 partecip\u00f2 alla trasmissione \"Al viaggiatore non far sapere..\".\nMor\u00ec a 67 anni a causa di un tumore al pancreas, nel periodo in cui stava doppiando serie televisive di successo, come \"La tata\" (in cui era la voce di zia Assunta, interpretata da Ren\u00e9e Taylor) e \"Pappa e ciccia\" (In cui doppiava Estelle Parsons, nel ruolo di zia Palmira). Il suo corpo \u00e8 tumulato presso il Cimitero Flaminio."}
{"id": "1800540", "revid": "1272592", "url": "https://it.wikipedia.org/wiki?curid=1800540", "title": "Volvo Bertone Tundra", "text": "La Volvo Bertone Tundra \u00e8 una concept car, presentata al salone dell'automobile di Ginevra del 1979, disegnata per Volvo da Marcello Gandini della carrozzeria Bertone.\nLa vettura realizzata per vivacizzare e ammodernare lo stile delle vetture scandinave, venne rifiutata dalla casa automobilistica svedese, considerandola troppo all'avanguardia rispetto alla gamma contemporanea prodotta in quegli anni.\nContesto e storia.\nQuesto modello, costruito sulla meccanica della Volvo 343 avente un motore 1,4 da 70 CV dotata di trazione posteriore e con carrozzeria a 2 sole porte, non venne comunque accantonato, ma divent\u00f2 la base per produrre, nel 1982, l'erede della Citro\u00ebn GSA, la nuova BX.\nL'origine di questo modello per\u00f2 ha radici ancora pi\u00f9 profonde: non si pu\u00f2 infatti nascondere la somiglianza della svedese Tundra e della francese BX con il prototipo (disegnato anch'esso da Bertone) della \"Otosan Anadol FW11\" del 1977 (mai prodotta), ripresentata poi come nuova versione della Reliant Scimitar nel 1980 (anch'essa mai entrata in produzione)."}
{"id": "1800543", "revid": "481666", "url": "https://it.wikipedia.org/wiki?curid=1800543", "title": "James Whitcomb Riley", "text": "La sua carriera inizi\u00f2 nel 1875, all'et\u00e0 di 26 anni, mentre lavorava per l'Indianapolis Journal. Negli Stati Uniti la sua influenza e popolarit\u00e0 \u00e8 altissima ma in Italia i suoi lavori non hanno mai riscosso molto successo. I suoi versi sono pervasi di un umorismo sperimentale e un dialetto marcato.\nRiley nacque a Greenfield in Indiana nel 1849 dal padre Ruben A. Riley e la madre Elizabeth Marine-Riley. Mor\u00ec nel 1916, a 66 anni, e venne seppellito nel Crown Hill Cemetery di Indianapolis. Moltissimi sono gli autori e le celebrit\u00e0 che hanno dichiarato di aver apprezzato le sue poesie.\nOpere di Riley soggetti per il cinema.\nAlcune delle opere di Riley sono state di ispirazione per pellicole cinematografiche, soprattutto nel periodo del muto."}
{"id": "1800546", "revid": "202386", "url": "https://it.wikipedia.org/wiki?curid=1800546", "title": "N!", "text": ""}
{"id": "1800548", "revid": "339392", "url": "https://it.wikipedia.org/wiki?curid=1800548", "title": "Kumasi Metropolitan District", "text": ""}
{"id": "1800549", "revid": "339392", "url": "https://it.wikipedia.org/wiki?curid=1800549", "title": "Obuasi Municipal District", "text": ""}
{"id": "1800550", "revid": "36426", "url": "https://it.wikipedia.org/wiki?curid=1800550", "title": "Mura di Monticello Amiata", "text": "Le mura di Monticello Amiata costituiscono il sistema difensivo dell'omonimo borgo castellano situato nel territorio comunale di Cinigiano.\nStoria.\nUna prima cinta muraria venne costruita tra l'XI e il XII secolo a difesa del primitivo insediamento di Monticello Amiata, che all'epoca era denominato Montepinzutolo.\nVerso la met\u00e0 del Duecento, quando il centro era un libero Comune, si rese necessaria la ricostruzione di tutte le strutture del sistema difensivo, a causa di gravi danneggiamenti conseguenti, quasi certamente, ad un grosso incendio.\nNel corso dei secoli successivi la cerchia muraria si mantenne pressoch\u00e9 intatta, sia nel periodo della dominazione senese che dopo l'ingresso nel Granducato di Toscana. I senesi prima e i Medici poi si limitarono ad effettuare di tanto in tanto dei lavori di restauro conservativo; l'integrit\u00e0 fu assicurata anche dal fatto che il centro non sub\u00ec mai assedi ed azioni militari distruttive.\nIn epoche pi\u00f9 recenti, la variazione dell'impianto urbanistico del centro storico ha portato alla ristrutturazione e alla ricostruzione di una serie di edifici che si sono venuti a trovare a contatto con la preesistente cerchia muraria.\nDescrizione.\nLe mura di Monticello Amiata si sviluppano a forma ellittica e si presentano pressoch\u00e9 intatte, seppur addossate lungo il loro perimetro alle pareti esterne di edifici.\nNel complesso, sono quasi interamente rivestite in pietra secondo gli originari elementi stilistici di epoca medievale e delimitano interamente il nucleo storico del borgo, al quale vi si pu\u00f2 accedere attraverso una delle due porte che si aprono rispettivamente nella parte occidentale (porta Grossetana) e in quella orientale (porta Senese) della cerchia muraria.\nIl sistema difensivo era completato dalle due torri, che in passato svolgevano funzioni di avvistamento e di difesa."}
{"id": "1800552", "revid": "287204", "url": "https://it.wikipedia.org/wiki?curid=1800552", "title": "Eduardo Najera", "text": ""}
{"id": "1800559", "revid": "731511", "url": "https://it.wikipedia.org/wiki?curid=1800559", "title": "National League Championship Series", "text": "Nella Major League Baseball, le National League Championship Series determinano il vincitore della National League e quindi una delle due squadre che disputer\u00e0 le World Series.\nBreve storia.\nA partire dal 1969, quando la National League si riorganizz\u00f2 in due \"divisions\", fu istituita una finale tra le due squadre prime classificate per determinare la vittoria del \"pennant\", sostituendo cos\u00ec il sistema in vigore prima di quell'anno; fino al 1969 la squadra vincente era semplicemente quella con un miglior record di vittorie-sconfitte.\n&lt;br&gt;\nFino al 1985 i play-off si disputavano al meglio delle 5 partite, da quell'anno in poi si gioc\u00f2 al meglio delle 7 gare.\n&lt;br&gt;\nDal 1994 in poi, dopo la riorganizzazione in tre divisions, le NLCS hanno preso la forma attuale: le tre vincitrici pi\u00f9 la miglior seconda (la cosiddetta wild card) si sfidano nelle \"division series\", al meglio delle 5 gare. Le vincenti si sfidano nelle NLCS al meglio delle 7 per determinare il vincitore, che poi avanzer\u00e0 alle World Series.\nAlbo d'oro.\n\u2020\"Indica una wild card (a partire dal 1995).\""}
{"id": "1800561", "revid": "287204", "url": "https://it.wikipedia.org/wiki?curid=1800561", "title": "St Mary's Stadium", "text": "Il St. Mary's Stadium \u00e8 uno stadio di Southampton, in Inghilterra. La struttura ospita le partite casalinghe del Southampton F.C. ed \u00e8 lo stadio pi\u00f9 capiente del sud dell'Inghilterra situato fuori da Londra.\nStoria.\nDopo alcuni tentativi infruttuosi di costruire una struttura da 25.000 posti a Stoneham, nei dintorni di Southampton, il consiglio comunale della citt\u00e0 diede il permesso di utilizzare un'area abbandonata nel centro della citt\u00e0, a circa due chilometri dal The Dell, il vecchio stadio dei Saints.\nI lavori iniziarono nel dicembre del 1999 e furono ultimati nel mese di luglio 2001, con un costo di 32 milioni di sterline.\nInizialmente il nome scelto per la struttura era \"The Friends Provident St. Mary's Stadium\", ma i tifosi spinsero affinch\u00e9 il nome dello stadio non fosse influenzato dagli sponsor, e cos\u00ec lo stadio fu chiamato semplicemente St.Mary's Stadium.\nLo stadio ha oltre 32.000 posti a sedere(per la precisione 32.505)ed \u00e8 stato costruito appunto in quest'area abbandonata di\nSouthampton."}
{"id": "1800565", "revid": "2519", "url": "https://it.wikipedia.org/wiki?curid=1800565", "title": "Distretto municipale di Bawku", "text": "Il distretto di Bawku Municipal (ufficialmente Bawku Municipal District, in inglese) \u00e8 un distretto municipale della Regione Orientale Superiore del Ghana."}
{"id": "1800567", "revid": "2519", "url": "https://it.wikipedia.org/wiki?curid=1800567", "title": "Distretto di Bawku Ovest", "text": "Il distretto di Bawku Ovest (ufficialmente Bawku West District, in inglese) \u00e8 un distretto della regione Orientale Superiore del Ghana."}
{"id": "1800568", "revid": "2519", "url": "https://it.wikipedia.org/wiki?curid=1800568", "title": "Distretto municipale di Bolgatanga", "text": "Il distretto di Bolgatanga Municipal (ufficialmente Bolgatanga Municipal District, in inglese) \u00e8 un distretto municipale della regione Orientale Superiore del Ghana."}
{"id": "1800570", "revid": "2519", "url": "https://it.wikipedia.org/wiki?curid=1800570", "title": "Distretto di Bongo", "text": "Il distretto di Bongo (ufficialmente Bongo District, in inglese) \u00e8 un distretto della Regione Orientale Superiore del Ghana."}
{"id": "1800571", "revid": "287204", "url": "https://it.wikipedia.org/wiki?curid=1800571", "title": "NGC 3132", "text": "NGC 3132 (nota anche come C 74) \u00e8 una nebulosa planetaria visibile nella costellazione delle Vele; \u00e8 talvolta chiamata Nebulosa Anello del sud, in contrapposizione con la ben nota Nebulosa Anello.\nSi trova nella parte settentrionale della costellazione, 2 gradi a nord-ovest della stella . Le foto della nebulosa rivelano due stelle molto vicine, una di decima e l'altra di sedicesima magnitudine apparente. La vera stella centrale, responsabile della formazione della nebulosa, \u00e8 la pi\u00f9 debole delle due; questa stella centrale possiede una superficie molto calda, di circa 100.000 K, ed emette intensa radiazione ultravioletta, che illumina i gas della nebulosa. Questo guscio gassoso si espande alla velocit\u00e0 di circa 24\u00a0km/s. La distanza \u00e8 stimata sui 2000 anni luce."}
{"id": "1800572", "revid": "101768", "url": "https://it.wikipedia.org/wiki?curid=1800572", "title": "Bongo District", "text": ""}
{"id": "1800574", "revid": "125856577", "url": "https://it.wikipedia.org/wiki?curid=1800574", "title": "Leda Battisti (album 1999)", "text": "Leda Battisti (1999) \u00e8 la ristampa del precedente album pubblicato nel 1998 dall'omonima cantautrice italiana per Epic Records.\nDescrizione.\nProdotto da Mario Lavezzi, Leda Battisti (1999) \u00e8 la ristampa dell'album di debutto dell'omonima cantautrice reatina. Il disco contiene le 11 tracce della precedente edizione del 1998 con l'aggiunta di tre canzoni inedite: \"Un fiume in piena\" (presentata al Festival di Sanremo 1999), \"Al ritmo di un uragano\" e \"Non sono un gatto\" (tratta dalla colonna sonora del film di animazione \"La gabbianella e il gatto\" di Enzo D'Al\u00f2). Complessivamente quest'album ha venduto oltre 50.000 copie aggiudicandosi un disco d'oro.\nCuriosit\u00e0.\nRispetto all'edizione precedente vi \u00e8 la modifica del titolo del brano \"Fuoco\" che diventa \"Misterioso fuoco.\""}
{"id": "1800576", "revid": "809148", "url": "https://it.wikipedia.org/wiki?curid=1800576", "title": "Comunit\u00e0 ebraiche italiane", "text": "La presenza di comunit\u00e0 ebraiche italiane \u00e8 attestata sin dall'epoca romana. Nel corso dei secoli la demografia e la geografia delle comunit\u00e0 hanno avuto delle variazioni significative, in relazione a fenomeni di espulsione o di migrazione. Sono oggi ufficialmente 21 le comunit\u00e0 ebraiche presenti sul territorio italiano. Di numerose altre (oggi non pi\u00f9 attive) si preservano la memoria storica e le tracce (spesso di grande rilevanza) del patrimonio artistico e culturale da esse prodotto. \nComunit\u00e0 ebraiche attive.\nEsistono oggi ventuno \"comunit\u00e0 ebraiche italiane\" riunite nell'Unione delle Comunit\u00e0 Ebraiche Italiane (UCEI). Per appartenere ad una comunit\u00e0 \u00e8 sufficiente vivere in una \"circoscrizione\", cio\u00e8 nel territorio dipendente dalla comunit\u00e0 in questione In taluni casi all'interno della circoscrizione sono presenti una o pi\u00f9 \"sezioni\" formate da gruppi ebraici consistenti residenti al di fuori della sede principale della comunit\u00e0. Queste sezioni possono essere organizzate come piccole comunit\u00e0 con tanto di delegati, segreteria e luoghi di culto, ma il pi\u00f9 delle volte hanno solo semplici funzioni elettorali.\nLa lista seguente include l'elenco delle 21 comunit\u00e0, con l'indicazione delle relative circoscrizioni e della loro attuale consistenza numerica. \nComunit\u00e0 ebraiche non pi\u00f9 attive o estinte.\nComunit\u00e0 ebraiche italiane un tempo fiorenti sono oggi non pi\u00f9 attive (a causa del limitato numero di membri) o del tutto estinte (specie nell'Italia meridionale, fino alle espulsioni del XVI secolo luogo privilegiato della presenza ebraica in Italia). La seguente lista ne fornisce memoria, regione per regione: "}
{"id": "1800586", "revid": "770685", "url": "https://it.wikipedia.org/wiki?curid=1800586", "title": "Partito Socialista Ungherese", "text": "Il Partito Socialista Ungherese (, MSZP) \u00e8 un partito politico ungherese di orientamento socialdemocratico. Il partito \u00e8 membro dell'Internazionale Socialista e del Partito del Socialismo Europeo.\nStoria.\nMSZP nacque nel 1989 dalla scissione del Partito Socialista Operaio Ungherese (MSZMP), che aveva governato la Repubblica Popolare d'Ungheria dal 1956 al 1989. La componente comunista \"ortodossa\" diede vita al Partito Comunista Operaio Ungherese. Il richiamo al Partito Socialista Ungherese dei lavoratori ha provocato spesso contrasti interni al partito, vista da un lato l'effettiva influenza esercitata da ex-comunisti nel partito, controbilanciata per\u00f2 dalle politiche decisamente liberali perseguite dal partito in campo economico.\nIn materia economica, infatti, i socialisti sono sempre stati pi\u00f9 vicini all'Alleanza dei Liberi Democratici, rispetto ai conservatori del Fidesz che si sono spesi in favore di un maggiore interventismo statale nell'economia. Il MSZP, infatti, ha posto in essere una serie di profonde riforme del mercato e di privatizzazione nel 1995-1996, quando l'Ungheria stava affrontando una crisi economica e finanziaria. Accanto a una visione liberale in campo economico, i socialisti, per\u00f2, si sono impegnati per la costruzione di uno \"stato sociale\" che garantisse la tutela di bisogni prima a tutta la popolazione.\nI socialisti e i liberali, inoltre, si sono opposti all'estensione della cittadinanza ungherese agli ungheresi che vivono nei paesi stranieri. L'obiettivo \u00e8 di contenere il rafforzamento del nascente nazionalismo. Nel referendum 2004, infatti, l'alleanza socialisti-liberali vinse il referendum per vietare l'estensione della cittadinanza.\nAlle elezioni parlamentari del 2006, il MSZP ha ottenuto il 43,2% dei voti, il che gli ha permesso di ottenere 190 dei 386 rappresentanti all'Assemblea nazionale. Il MSZP ha pertanto mantenuto la coalizione di governo con i liberali. Alle precedenti elezioni, il MSZP aveva ottenuto: 10,89% (1990), 32,98% (1994), 32,92% (1998) e 42,05% (2002).\nA seguito dell'uscita dalla compagine di governo dell'Alleanza dei Liberi Democratici, avvenuta nel maggio 2008, il MSZP ha formato il primo governo di minoranza della storia dell'Ungheria.\nNel 2010 \u00e8 passato all'opposizione.\nNel 2011, MSZP ha subito la scissione di \"Coalizione Democratica\", formazione politica creata dall'ex-segretario ed ex-premier Ferenc Gyurcs\u00e1ny, che dichiar\u00f2 di voler dar vita ad una formazione politica di \"centro-sinistra civico, occidentale\".\nAlle elezioni parlamentari del 2014 il partito, in coalizione con altri movimenti all'interno del raggruppamento \"Unit\u00e0\", ottiene il 25,99% dei consensi, eleggendo 38 deputati."}
{"id": "1800587", "revid": "16758", "url": "https://it.wikipedia.org/wiki?curid=1800587", "title": "European Women's Hockey League", "text": "L'European Women's Hockey League, fino al 2016 denominata Elite Women's Hockey League, (EWHL) \u00e8 l'unica competizione internazionale di hockey su ghiaccio femminile per club.\nStoria.\nLa competizion nacque, sul modello della Alpenliga maschile (e non di rado viene ancora chiamata \"Alpenliga al femminile\", in particolare in Italia) nel 2004, e coinvolgeva squadre provenienti dall'Italia, dall'Austria, dall'Ungheria e dalla Slovenia. Nelle stagioni successive si aggiunsero altre nazioni: nel 2005 la Slovacchia, nel 2006 la Croazia, nel 2007 la Repubblica Ceca, nel 2008 la Germania (ma ne uscirono l'Ungheria e l'Italia), configurandosi cos\u00ec come un campionato mitteleuropeo.\nNel 2009-2010, torn\u00f2 una squadra italiana, ma ne uscirono croate e ceche. Si ridusse anche il numero dei partecipanti (da 9 a 6), e la formula cambi\u00f2: al classico girone di andata e ritorno si decise di far seguire un ulteriore girone di sola andata. Dopo una stagione, di nuovo uscirono le italiane, sostituite dalle olandesi; le partecipanti salirono ad otto.\nAccanto alla EWHL, nacque dalla stagione 2011-2012 la EWHL Super Cup, per consentire alle migliori squadre della EWHL di confrontarsi con le migliori squadre svizzere e tedesche, che di conseguenza uscirono dalla EWHL. Dal torneo uscirono anche le squadre slovene, ma entrarono (per due sole stagioni) le bielorusse HK Pantera Minsk.\nIl 2012 ha visto il rientro di italiane e ungheresi, ma l'uscita delle slovacche.\nNel 2013-2014 ha vinto per la prima volta una squadra italiana, ed ha fatto ritorno una squadra slovacca. Dalla stagione successiva \u00e8 stata iscritta una squadra kazaka, che gioca tutti i suoi incontri in trasferta.\nDopo due anni di dominio del Vienna, nella stagione 2016/17, la squadra rappresentante l'Italia, le Eagles Bolzano, sono nuovamente riuscite a vincere la coppa perdendo solo due delle complessive 20 partite. Nella stagione 2017-2018 ha partecipato per la prima volta una squadra danese.\nA partire dal 2019, a seguito del mancato accordo con l'ideatore e manager della lega, Martin Kogler, l'organizzazione del torneo \u00e8 passata dalla Federazione di hockey su ghiaccio dell'Austria a quella dell'Ungheria, e per la prima volta si \u00e8 iscritta una squadra polacca."}
{"id": "1800588", "revid": "16758", "url": "https://it.wikipedia.org/wiki?curid=1800588", "title": "EWHL", "text": ""}
{"id": "1800589", "revid": "196390", "url": "https://it.wikipedia.org/wiki?curid=1800589", "title": "Glottologa", "text": ""}
{"id": "1800591", "revid": "149587", "url": "https://it.wikipedia.org/wiki?curid=1800591", "title": "Calzaturifici", "text": ""}
{"id": "1800592", "revid": "298229", "url": "https://it.wikipedia.org/wiki?curid=1800592", "title": "Campionato mondiale di scherma 1975", "text": "Il Campionato mondiale di scherma del 1975 si \u00e8 svolto a Budapest in Ungheria.\nSono stati assegnati 2 titoli femminili e 6 titoli maschili:"}
{"id": "1800593", "revid": "600229", "url": "https://it.wikipedia.org/wiki?curid=1800593", "title": "BWV 825", "text": ""}
{"id": "1800602", "revid": "92723", "url": "https://it.wikipedia.org/wiki?curid=1800602", "title": "Y\u012bni\u00e0n s\u0101nqi\u0101n", "text": "Y\u012bni\u00e0n s\u0101nqi\u0101n (\u4e00\u5ff5\u4e09\u5343, \"tremila mondi in un istante di vita\", coreano Illyeom samjeong, giapponese Ichinen sanzen, vietnamita Nh\u1ea5t ni\u1ec7m tam thi\u00ean) \u00e8 la dottrina buddhista di origine Madhyamaka, elaborata da Zh\u00ecy\u01d0 fondatore della scuola buddhista cinese Ti\u0101nt\u00e1i e ripresa nelle scuole giapponesi del Buddhismo Tendai e del Buddhismo Nichiren.\nQuesta dottrina esprime un complesso olismo e omnicentrismo radicale che caratterizza l'unicit\u00e0 dell'insegnamento Ti\u0101nt\u00e1i nel panorama delle dottrine buddhiste.\nEssa sostiene che, dal punto di vista del pensiero, tutti i mondi (le singole esperienze e l'individuazione dei singoli oggetti di esperienza) esistono certamente, ma la pratica meditativa consente di scorgerne la loro ambiguit\u00e0, la loro indeterminatezza. Essi esistono solo in quanto la mente li delimita in modo arbitrario sia dal punto di vista spaziale sia da quello temporale, impedendo di vedere la loro reale natura (\"tath\u0101t\u0101\", \u771f\u5982 \"zh\u0113nr\u00fa\", giapponese \"shinnyo\").\nVisti nella loro continuit\u00e0 temporale e nel loro condizionalmente reciproco questi 'mondi' non possono essere considerati che 'vuoti', privi di un'identit\u00e0 inerente. Ma il pensiero, ovvero la vita, non si accontenta della loro vacuit\u00e0, soffrendo d'altro canto per la loro incostante 'esistenza' (ogni fenomeno appare, esiste e scompare): \u00e8 l'ambiguit\u00e0 di questi 'mondi' a generare la sofferenza negli esseri senzienti (sanscrito \"sattva\", cinese \u8846\u751f \"zh\u00f2ngsh\u0113ng\", giapponese \"sh\u016bj\u014d\") ed \u00e8 il continuo esercizio di consapevolezza dello \"zh\u01d0gu\u0101n\" sulla dottrina dello \"y\u012bni\u00e0n s\u0101nqi\u0101n\" e dello \"yu\u00e1nr\u00f3ng s\u0101nd\u00ec\" (Triplice verit\u00e0) che pu\u00f2 portare, secondo Zh\u00ecy\u01d0, la salvezza da questa condizione.\nLe realt\u00e0 possibili in un solo pensiero (sanscrito \"eka-k\u1e63a\u1e47a\", cinese \u4e00\u5ff5 \"y\u012bni\u00e0n\", giapponese \"ichinen\") indicati in questa dottrina, sono tremila (sanscrito \"tri-s\u0101hasra\", cinese \u4e09\u5343 \"s\u0101nqi\u0101n\", giapponese \"sanzen\") in quanto inglobano tutte le condizioni esperibili: 10 sono le condizioni esistenziali (Dieci mondi, \u5341\u754c cinese \"sh\u00edji\u00e8\", giapponese \"j\u00f9kai\"):\nTali \"dieci condizioni esistenziali\" vanno moltiplicate per s\u00e9 stesse in quanto tutte queste condizioni, da quella infernale a quella buddhica, implicano potenzialmente le altre nove esistenze al loro stesso interno.\nQueste \"cento potenziali esistenze\" vanno poi moltiplicate per le \"10 talit\u00e0\" (vera natura dei dharma, sanscrito \"tath\u0101t\u0101\", \u5982\u662f\u5be6\u76f8 cinese \"r\u00fash\u00ec sh\u00edxi\u00e0ng\", giapponese \"nyoze jiss\u014d\") indicate nel e che corrispondono a: caratteristiche, natura, essenza, forza, azione, causa, condizione, retribuzione, frutto e uguaglianza di tutte queste talit\u00e0 tra loro.\nQuesti 'mille' \"dharma\" vanno poi moltiplicati per i tre mondi (sanscrito \"loka\", \u4e16 cinese \"sh\u00ec\", giapponese \"se\") ovvero per i cinque aggregati (sanscrito \"pa\u00f1ca skandha\", \u4e94\u860a cinese \"w\u01d4y\u00f9n\", giapponese \"goun\"), per gli esseri senzienti costituiti dai cinque aggregati (sanscrito \"sattva\", cinese \u8846\u751f \"zh\u00f2ngsh\u0113ng\", giapponese \"sh\u016bj\u014d\") e per il luogo in cui essi vivono (sanscrito \"talima\", \u5730 cinese \"d\u00ec\", giapponese \"ji\"), raggiungendo il numero di \"tremila mondi\" (sanscrito \"tri-s\u0101hasra\", cinese \u4e09\u5343 \"s\u0101nqi\u0101n\", giapponese \"sanzen\").\nLa vita pu\u00f2 manifestarsi in queste \"tremila condizioni\" cambiando costantemente anche a seconda dei vissuti della mente, ma questi \"tremila mondi\" sono, per la dottrina Ti\u0101nt\u00e1i, tutti immancabilmente vuoti (sanscrito \"\u015b\u016bnyat\u0101\", cinese \u7a7a \"k\u014dng\", giapponese \"k\u016b\") e non sono n\u00e9 esistenti n\u00e9 non esistenti."}
{"id": "1800603", "revid": "600229", "url": "https://it.wikipedia.org/wiki?curid=1800603", "title": "BWV 826", "text": ""}
{"id": "1800608", "revid": "45367", "url": "https://it.wikipedia.org/wiki?curid=1800608", "title": "Sindrome di Addison-Schilder", "text": ""}
{"id": "1800609", "revid": "172866", "url": "https://it.wikipedia.org/wiki?curid=1800609", "title": "Cartoni dello Zecchino", "text": ""}
{"id": "1800610", "revid": "29054", "url": "https://it.wikipedia.org/wiki?curid=1800610", "title": "NR (Ennerre)", "text": ""}
{"id": "1800613", "revid": "2519", "url": "https://it.wikipedia.org/wiki?curid=1800613", "title": "Regione Orientale Superiore", "text": "La Regione Orientale Superiore (ufficialmente Upper East Region, in inglese) \u00e8 una regione del Ghana. Ha capoluogo Bolgatanga. Con una superficie complessiva di 8.842\u00a0km\u00b2 e una popolazione di 1.046.545 abitanti (dati del 2010).\nDistretti.\nLa Regione Nordorientale \u00e8 divisa in 15 distretti:"}
{"id": "1800615", "revid": "262457", "url": "https://it.wikipedia.org/wiki?curid=1800615", "title": "Ichinen sanzen", "text": ""}
{"id": "1800618", "revid": "600229", "url": "https://it.wikipedia.org/wiki?curid=1800618", "title": "BWV 827", "text": ""}
{"id": "1800621", "revid": "600229", "url": "https://it.wikipedia.org/wiki?curid=1800621", "title": "BWV 828", "text": ""}
{"id": "1800624", "revid": "767487", "url": "https://it.wikipedia.org/wiki?curid=1800624", "title": "Reggina Calcio 1992-1993", "text": "Questa voce raccoglie le informazioni riguardanti la nelle competizioni ufficiali della stagione 1992-1993.\nStagione.\nLa squadra arriv\u00f2 al 9\u00ba posto nel girone B della serie C1.\nLa media degli spettatori fu di circa 3000 unit\u00e0. Mentre gli abbonati furono 950.\nMaglie e sponsor.\nIl fornitore tecnico \u00e8 Devis"}
{"id": "1800625", "revid": "767487", "url": "https://it.wikipedia.org/wiki?curid=1800625", "title": "Passionaria", "text": "Passionaria \u00e8 un album pubblicato nel 2000 della cantante Leda Battisti, con etichetta della Epic Records.\nDescrizione.\nProdotto da Mario Lavezzi, Passionaria \u00e8 il secondo album di Leda Battisti. Si tratta di un concept album nel quale ognuno degli 11 brani inediti racconta, in musica, una \"passione\" o uno stato d'animo legato alla tematica dell'amore (magia, desiderio, virtualit\u00e0, nostalgia, ossessione, ecc.). Pur conservando un sound latino si nota, rispetto all'album di debutto, una virata verso sonorit\u00e0 pi\u00f9 pop ed elettroniche. Da questo lavoro vengono estratti i singoli: \"Blue moon babe\" (pubblicato in estate prima dell'uscita del disco), \"Looking for mail\", \"Cadabra\" e \"L'eccitazione\".\nCuriosit\u00e0.\nDopo la pubblicazione di questo album \"Passionaria\" diverr\u00e0 anche il soprannome col quale i fan inizieranno ad identificare Leda Battisti."}
{"id": "1800628", "revid": "600229", "url": "https://it.wikipedia.org/wiki?curid=1800628", "title": "BWV 829", "text": ""}
{"id": "1800630", "revid": "122381456", "url": "https://it.wikipedia.org/wiki?curid=1800630", "title": "Comunit\u00e0 ebraica di Casale Monferrato", "text": "La comunit\u00e0 ebraica di Casale Monferrato \u00e8 una delle ventuno comunit\u00e0 ebraiche italiane riunite nell'UCEI.\nViene definita una comunit\u00e0 di piccole dimensioni e attualmente conta appena una decina di appartenenti. La comunit\u00e0 ha sede in vicolo Salomone Olper 44. Attuale presidente \u00e8 Giorgio Salvatore Ottolenghi.\nStoria.\nLe prime notizie sicure sulla presenza di ebrei in citt\u00e0 risalgono agli anni immediatamente successivi al 1492, anno della diaspora spagnola.La comunit\u00e0 ebraica di Casale Monferrato si sviluppa prima sotto i Paleologhi, poi sotto i Gonzaga nel XVI secolo e praticava come attivit\u00e0 specialmente il commercio, anche su grande scala.\nNel 1640 la famiglia Jona divenne il fornitore ufficiale di frumento di tutta la citt\u00e0.\nNel 1708, in seguito alla fine della dominazione dei Gonzaga, la comunit\u00e0 pass\u00f2 sotto i Savoia, la cui politica di relativa tolleranza favor\u00ec la presenza ebraica nella regione, ma previde l'istituzione del ghetto nel 1723.\nNel 1761, secondo il Censimento generale, risultavano residenti nel ghetto 136 famiglie, pari a 673 persone.\nNel 1848 con lo Statuto albertino gli ebrei di Casale Monferrato ottennero l'emancipazione; nella cittadina vivevano allora 850 ebrei. In seguito la comunit\u00e0 and\u00f2 assottigliandosi poich\u00e9 molti preferirono stabilirsi nelle citt\u00e0 industriali in espansione (specie Torino e Milano).Casale Monferrato rimase comunque (con Torino, Alessandria e Vercelli) uno dei quattro principali centri della presenza in Piemonte, ufficialmente riconosciuti dalla legge Falco che nel 1930 riorganizz\u00f2 le comunit\u00e0 ebraiche italiane.Prima della Shoah si contavano ancora 112 appartenenti e residenti in citt\u00e0.\nTestimonianze della presenza ebraica.\nSinagoga.\nLa sinagoga, di rito tedesco, ricca di arredi ed iscrizioni, \u00e8 un esempio di barocco piemontese ed \u00e8 considerata una delle pi\u00f9 belle d'Italia. Fu edificata nel 1595 ed ampliata nel Settecento in seguito alla crescita della comunit\u00e0. Nel 1868 la sinagoga fu ancora ulteriormente ampliata in seguito all'emancipazione, evento celebrato da un'iscrizione bilingue (ebraico-italiana) unica nel suo genere in Italia. Dopo un periodo di decadenza la sinagoga fu restaurata completamente nel 1969 dalla Soprintendenza ai monumenti della Regione Piemonte, che la dichiar\u00f2 monumento nazionale.\nMuseo.\nSituato all'interno degli edifici annessi alla Sinagoga, e in una parte del Matroneo, il museo conserva pezzi e documenti storici tra i quali si distinguono elementi decorativi dei rotoli della Legge (\"rimmonim\" e \"atarot\"). Sono inoltre conservati preziosi ed interessanti tessuti, ricamati a mano e finemente decorati.\nMostra dei Lumi.\nNel luogo dove anticamente sorgeva il \"Mikveh\" (vasca per il bagno di purificazione), e dove \u00e8 ancora visibile l'antico forno delle \"Azzime, \"\u00e8 stata allestita a partire dagli anni 2000 una Mostra permanente di Lumi di Chanukkah, unica nel suo genere. \u00c8 possibile ammirare una ricca esposizione di Chanukkiot (i tipici candelabri a 9 bracci della Festa di Chanukkah), reinterpretate con vari materiali e forme, da numerosi artisti italiani e internazionali. Spicca, tra le varie opere, il nome di Emanuele Luzzati.\nGhetto.\nI confini del ghetto, istituito nel 1723, sono ancor oggi perfettamente riconoscibili, tra via Balbo, Via Roma e Piazza San Francesco, con le case dai cortili comunicanti e i numerosi passaggi interni. In via Alessandria \u00e8 possibile vedere il gancio, usato per la chiusura del ghetto, e l'immagine della Madonna, posta nel versante cristiano al confine con il quartiere ebraico.\nCimiteri.\nIl \"cimitero vecchio\", situato in via Negri, in uso fino al 1932 e poi abbandonato, conserva vecchie lapidi.\nIl \"cimitero nuovo\", tuttora in uso, con accesso all'incrocio tra via Negri e via Cardinal Massaia, si caratterizza per la presenza di svariate tombe monumentali."}
{"id": "1800635", "revid": "600229", "url": "https://it.wikipedia.org/wiki?curid=1800635", "title": "BWV 830", "text": ""}
{"id": "1800637", "revid": "104216", "url": "https://it.wikipedia.org/wiki?curid=1800637", "title": "Spicula", "text": "In fisica solare, una spicula (o spicola) \u00e8 un getto dinamico di circa 500- di diametro sulla superficie del Sole che si muove alla velocit\u00e0 di circa 20- dalla fotosfera. Possono raggiungere un'altezza di . Furono scoperte nel 1877 da Padre Angelo Secchi dell'Osservatorio del Collegio Romano. La cromosfera \u00e8 interamente composta di spicule.\nDescrizione e abbondanza.\nLe spicule hanno una vita media di appena 5-10 minuti; appaiono allungate e di solito sono associate con regioni dal flusso magnetico molto elevato. La loro massa di flusso \u00e8 di circa 100 volte superiore di quella del vento solare.\nDi solito si possono rinvenire circa spicole attive in contemporanea sul Sole; una singola spicula tipicamente raggiunge i - di altezza sopra la fotosfera.\nCause.\nAlcuni scienziati hanno ipotizzato che le spicule si formino come il risultato di \"oscillazioni p-mode\" sulla superficie del Sole, onde sonore di un periodo di 5 minuti che si formano sulla superficie solare e risalgono e ricadono a centinaia di metri al secondo. Le colonne di flusso magnetico che si inclinano rispetto alla verticale possono fare da guida al materiale che risale nell'atmosfera solare per formare una spicola. Ci sono comunque delle controversie nella comunit\u00e0 scientifica su questa teoria.\nNel 2017, un modello pubblicato dai ricercatori del Bay Area Environmental Research Institute, in California, su Science ha fornito un'importante contributo al chiarimento sull'origine e la formazione delle spicule. "}
{"id": "1800638", "revid": "118834", "url": "https://it.wikipedia.org/wiki?curid=1800638", "title": "Bugiardo Bugiardo", "text": ""}
{"id": "1800642", "revid": "1586642", "url": "https://it.wikipedia.org/wiki?curid=1800642", "title": "Ennedue", "text": "Ennedue o N2 \u00e8 un'azienda italiana di abbigliamento sportivo, nata come Ennerre o NR dalle iniziali del fondatore, Nicola Raccuglia.\nStoria.\nFondato nel 1972 da Nicola Raccuglia, il marchio \"N2 (Ennedue)\", nato come \"NR (Ennerre)\", \u00e8 stato tra gli anni '70 e '90 sponsor tecnico di numerose squadre di calcio italiane come Ascoli, , Avellino, , Cagliari, Catanzaro, Fiorentina, Foggia, , , , , , , , , Sampdoria, Hellas Verona e Venezia. A livello internazionale Ennerre ha vestito anche club quali Kashima Antlers, New York Cosmos, e Toronto Blizzard, oltre ad aver fornito materiale tecnico per diverse nazionali come Costa d'Avorio, Italia, Paraguay ed Uruguay.\nOltre al calcio, a met\u00e0 degli anni '80 Ennerre si occup\u00f2 di forniture sportive per il basket, vestendo squadre di Serie A e A2 come American Eagle Rieti, Banco di Roma, Facar Pescara, Mulat Napoli ed OTC Livorno.\nEnnerre \u00e8 stata inoltre presente come sponsor tecnico della Nazionale Italiana Calcio Attori e come fornitore ufficiale di abbigliamento sportivo in film degli anni '80 ispirati al mondo del calcio come \"Il tifoso, l'arbitro e il calciatore\", \"Paulo Roberto Cotechi\u00f1o centravanti di sfondamento\", \"L'allenatore nel pallone\" e \"Mezzo destro mezzo sinistro - 2 calciatori senza pallone\". Ennerre \u00e8 stata anche e fornitore di materiale sportivo nel film di Pupi Avati \"Ultimo minuto\"."}
{"id": "1800648", "revid": "466539", "url": "https://it.wikipedia.org/wiki?curid=1800648", "title": "Armand Louis de Gontaut-Biron", "text": "Biografia.\nNato a Parigi, ottenne il titolo di duca di Biron, ereditato in quanto discendente di Charles Armand de Gontaut-Biron, che lo aveva acquisito dal marchese Antoine Nompar de Caumont.\nSi spost\u00f2 in vari paesi del continente europeo, fino a quando non decise di unirsi, contro la Gran Bretagna, alle colonie inglesi d'America. Questo lo port\u00f2 a scontrarsi con l'esercito inglese nel 1779, ottenendo immediatamente grandi successi. L'anno seguente si trasfer\u00ec in America.\nFu ghigliottinato a Parigi il 31 dicembre 1793."}
{"id": "1800653", "revid": "125812288", "url": "https://it.wikipedia.org/wiki?curid=1800653", "title": "Fotbal Club Arge\u0219 Pite\u0219ti", "text": "L'FC Arge\u0219 Pite\u0219ti (nome completo \"Fotbal Club Arge\u0219 Pite\u0219ti\") \u00e8 una societ\u00e0 calcistica rumena con sede nella citt\u00e0 di Pite\u0219ti. Milita nella Liga I, la prima serie del campionato rumeno.\nOrganico.\nRosa 2021-2022.\n\"Aggiornata al 20 febbraio 2022.\"\nRosa 2020-2021.\n\"Aggiornata all'8 febbraio 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "1800655", "revid": "838137", "url": "https://it.wikipedia.org/wiki?curid=1800655", "title": "Clare Dennis", "text": "Specializzata nella rana ha vinto la medaglia d'oro nei 200\u00a0m ai Giochi olimpici di Los Angeles 1932.\nNel 1982 \u00e8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m e 200\u00a0m rana."}
{"id": "1800657", "revid": "131358", "url": "https://it.wikipedia.org/wiki?curid=1800657", "title": "Dinamo Pite\u015fti", "text": ""}
{"id": "1800666", "revid": "253269", "url": "https://it.wikipedia.org/wiki?curid=1800666", "title": "Eric Christian Olsen", "text": "Biografia.\nNato nell'Oregon, figlio di Paul Olsen, professore di inglese e Jeanne, cappellana. Cresce nell'Iowa, dove frequenta la Bettendorf High School, appassionandosi a varie attivit\u00e0 sportive, come l'hockey su ghiaccio, e allo studio del giapponese.\nNel 1999 si trasferisce in California in cerca di fortuna, ben presto ottiene un'apparizione nella serie tv, prodotta da Steven Spielberg, \"High Incident\", in seguito appare in un episodio di \"E.R. - Medici in prima linea\" e ottiene un piccolo ruolo nel film di Michael Bay \"Pearl Harbor\". Negli anni seguenti partecipa ad alcune commedie demenziali come \"Non \u00e8 un'altra stupida commedia americana\", \"Hot Chick - Una bionda esplosiva\" e \"Scemo &amp; pi\u00f9 scemo - Inizi\u00f2 cos\u00ec...\".\nNel 2004 recita nel film \"Cellular\", dopo aver preso parte ad alcuni episodi di \"Tru Calling\", nel 2006 recita in \"The Last Kiss\", remake americano de \"L'ultimo bacio\" di Gabriele Muccino. Nel 2007 recita in \"Licenza di matrimonio\" e \"Il peggior allenatore del mondo\", mentre nel 2008 lavora nei film \"Eagle Eye\" e \"Sunshine Cleaning\" inoltre prende parte anche alla terza stagione della serie \"Brothers &amp; Sisters\". Nel 2009 partecipa ai film \"Fired Up! - Ragazzi pon pon\", \"Piacere, sono un po' incinta\" e alle serie TV \"Community\" e \"\".\nVita privata.\nIl 23 giugno del 2012 ha sposato l'attrice Sarah Wright, dopo averla frequentata per 5 anni. La coppia ha avuto tre figli: Wyatt Oliver nato nel 2013, Esm\u00e9 Olivia nata nel 2016 e Winter Story nata nel 2020. Nel 2014, in occasione della giornata mondiale per i diritti del fanciullo, insieme ad altri attori e cantanti interpreta \"Imagine\" di John Lennon.\nDoppiatori italiani.\nNelle versioni in italiano dei suoi film, Eric Christian Olsen \u00e8 stato doppiato da:"}
{"id": "1800673", "revid": "21880", "url": "https://it.wikipedia.org/wiki?curid=1800673", "title": "Cabomba caroliniana", "text": "Cabomba caroliniana \u00e8 una pianta acquatica della famiglia Cabombaceae, originaria del Nuovo Mondo.\nDescrizione.\nCostituita da uno stelo sul quale crescono dei ciuffi di sottili foglie. I ciuffi crescono a intervalli di un centimetro circa l'uno dall'altro. Sullo stelo crescono dei filamenti bianchi che utilizza per ancorarsi a degli arpigli che pertanto non sono indispensabili alla pianta."}
{"id": "1800674", "revid": "399", "url": "https://it.wikipedia.org/wiki?curid=1800674", "title": "Storia di Foggia", "text": "Dalle lontane origini neolitiche, all'et\u00e0 preromana (la grande Arpi) ed al periodo medievale.\nInsediamenti umani nel territorio comunale della citt\u00e0 sono presenti gi\u00e0 nel Neolitico(dal VI al IV millennio a.C.). Un ufficiale inglese osservatore della R.A.F., J. B. Bradford, studiando le foto aeree eseguite durante il Secondo Conflitto Mondiale, scopr\u00ec che il territorio comunale della citt\u00e0 faceva parte del pi\u00f9 grande Villaggio del Neolitico, e tra i pi\u00f9 datati, in Europa. Gli abitanti vi praticavano l'agricoltura, che raggiunse la penisola italiana, dal lontano medioriente, proprio attraverso la provincia di Foggia, favoriti dalla fertilit\u00e0 e dalla regolarit\u00e0 del Tavoliere. Solo una piccola parte degli insediamenti individuati sono diventati sede del Parco Archeologico \"Passo di Corvo\", uno dei pochi Parchi del Neolitico presenti in Italia. Altri importanti ritrovamenti dello stesso periodo, sono stati scoperti nel centro della citt\u00e0, nell'area della Villa Comunale, dell'ex Ippodromo, e in localit\u00e0 Pantano, tra i quartieri Ordona Sud, San Lorenzo e Salice Nuovo. In localit\u00e0 Arpinova, sono stati trovati insediamenti dell'antica citt\u00e0 di Arpi (II millennio a.C.), come l'Ipogeo della Medusa, l'Ipogeo dei Cavalieri e le Necropoli. Arpi era una grande ed importante citt\u00e0 dauna, fondata da Diomede, re dell'Etolia, molto estesa e popolata, dove erano presenti migliaia di soldati, ricca e forte anche per la sua posizione geografica, per la prosperit\u00e0 dell'agricoltura e per l'intenso commercio che svolgeva con le citt\u00e0 vicine e con quelle oltre l'adriatico, grazie ai porti dauni di Siponto e Salapia.\nL'attuale nucleo urbano di Foggia si sviluppa dopo l'anno 1000, dai resti di Arpi ed a seguito della conquista normanna. Secondo la tradizione, lo sviluppo dell'attuale centro storico della citt\u00e0 sarebbe legata al ritrovamento il 13 agosto 1073 in uno specchio d'acqua, da parte di alcuni pastori, di una tavola raffigurante la Madonna, sulla quale ardevano tre fiammelle (raffigurate poi nello stemma civico) presso cui si sarebbe genuflesso un bue. In precedenza infatti laddove ora sorge la citt\u00e0 c'era solo una taverna presso cui i pastori portavano gli animali ad abbeverarsi, chiamata \"Taverna del Gufo\". Per quanto non si possa affermare con certezza l'anno esatto della nascita dell'attuale citt\u00e0 vecchia, si pu\u00f2 comunque affermare che essa si attesti non prima del 1066 e non dopo del 1100, poich\u00e9 non ci sono riferimenti a chiese nel luogo nella bolla in cui papa Alessandro II elenca le chiese nella giurisdizione troiana (1066), ma nella bolla di papa Pasquale II del 1100 \u00e8 nominata la chiesa di \"Sancta Maria de Focis\". L'icona \u00e8 ancora oggi custodita nella cappella alla destra dell'altare maggiore della cattedrale cittadina.\nLa zona era paludosa e malarica e si dovette aspettare la dominazione normanna (XI e XII secolo) per assistere a miglioramenti ambientali. Roberto il Guiscardo, in particolare, fece bonificare un'ampia zona acquitrinosa, dando al giovane centro urbano un notevole impulso economico e civile, ravvivato ulteriormente durante il regno di Guglielmo il Buono che, tra il 1172 e il 1179, fece costruire la cattedrale in stile romanico e ampli\u00f2 l'abitato.\nL'et\u00e0 federiciana.\nFondamentale per la storia di Foggia fu Federico II, il \"Puer Apuliae\". Amava a tal punto la citt\u00e0 che fece erigere, nel 1223, un maestoso palazzo imperiale, in cui spesso soggiorn\u00f2 con tutta la sua corte. Il \"Palatium\", realizzato dal \"protomagister\" Bartolomeo da Foggia, si estendeva su una vasta area, nei pressi di via Arpi, e contemplava giardini con fontane e sculture e ampi saloni rivestiti di marmi. In questo edificio Federico istitu\u00ec uno \"studium\" nel quale insegn\u00f2 anche Michele Scoto, confermando per quegli anni un ruolo centrale della citt\u00e0 non solo nell'ambito della Capitanata (peraltro tale giustizierato fu istituito proprio dall'imperatore svevo nel 1233). Del palazzo sopravvivono soltanto il pozzo (in massima parte ricostruzione di fantasia) e il sontuoso archivolto lapideo del portale d'ingresso, inserito in un prospetto esterno del Museo civico. L'iscrizione del portale, alto 7,40 m e largo 3,20, recita: \"Hoc fieri iussit Federicus Cesar ut urbs sit Fogia regalis sede inclita imp(er) ialis\" (\"Ci\u00f2 comand\u00f2 Federico Cesare che fosse fatto affinch\u00e9 la citt\u00e0 di Foggia divenisse regale e inclita sede imperiale\"). \nDal 1223 Foggia assunse una funzione di rilievo dovuta alla permanenza dell\u2019imperatore , per la posizione geografica ritenuta strategica e per la variet\u00e0 morfologica del territorio dauno, assumendo un ruolo dominante tra le citt\u00e0 della Capitanata. Federico II considerava la Daunia un luogo ideale anche per la caccia e perci\u00f2 fece costruire altre due importantissime dimore nei pressi della citt\u00e0. La prima, la \"Domus/Palacium Solatiorum San Laurencii o Pantani\", in localit\u00e0 Pantano, tra i quartieri Salice Nuovo, San Lorenzo e Ordona Sud, dove il Guiscardo aveva fatto edificare la chiesa di \"San Lorenzo in Carmignano\", testimonianza visiva, insieme alla \"Regia Masseria Pantano\", della vasta area che occupava la struttura federiciana; essa includeva una residenza signorile, con giardini, vivarium con animali acquatici ed esotici, padiglioni per il solacium. Il luogo \u00e8 attualmente un rilevante sito archeologico, oltre che medioevale, anche dauno e neolitico, a pochi chilometri dal centro di Foggia. L'altra dimora del grande imperatore svevo era il \"Palacium dell'Incoronata\", nei pressi dell'omonimo Bosco/Santuario; in questo caso, testimonianza importante della struttura federiciana \u00e8 la \"Regia Masseria Giardino\", nelle immediate vicinanze della linea ferroviaria Foggia - Potenza; anche questo complesso viene descritto dalle cronache di quel tempo, come tra le dimore pi\u00f9 belle e sontuose dello \"Stupur Mundi\".\nLa dogana delle pecore.\nLa storia di Foggia \u00e8 legata intimamente alla transumanza. Per meglio controllarla e ricavarne delle rendite, nel 1447 gli Aragonesi sfruttarono la collocazione geografica della citt\u00e0 imponendo, mediante la dogana delle pecore istituita nella citt\u00e0, il pagamento di una tassa a tutti i pastori che recavano le proprie greggi nel Tavoliere tramite la fitta rete di tratturi e tratturelli ad essi riservati. Simboli di questo istituto destinato a lunghissima vita sono i due Palazzi della Dogana, sedi ufficiali dell'autorit\u00e0 regia. Il vecchio \u00e8 nei pressi del pozzo del Palatium federiciano, il nuovo, settecentesco, \u00e8 oggi sede della Provincia. La Dogana fece arricchire notevolmente le casse regie ma impover\u00ec gli agricoltori del Tavoliere meridionale, provocando la formazione di paludi nei campi abbandonati.\nIl terremoto del 1456 devast\u00f2 la citt\u00e0 e altri due sismi si verificarono nel 1534 e nel 1627.\nDal Cinquecento al Settecento.\nNel Cinquecento la citt\u00e0 fu attiva nella guerra franco-spagnola: schieratasi con gli spagnoli, sub\u00ec nel marzo 1528 un duro saccheggio francese che ridusse la popolazione a un migliaio di cittadini.\nSulla scia dei moti innescati da Masaniello a Napoli, Foggia tra il 1647 e il 1648 vide la nascita di numerose sollevazioni popolari che ben presto presero la connotazione di una vera e propria guerra civile.\nNove anni pi\u00f9 tardi la citt\u00e0 fu messa in ginocchio dalla rovinosa pestilenza che colp\u00ec l'intera Penisola.\nRisale agli ultimi anni del XVII secolo l'unico monumento nazionale della citt\u00e0: la chiesa delle croci.\nUn ulteriore terribile terremoto colp\u00ec la citt\u00e0 il 20 marzo 1731, distruggendo un terzo delle abitazioni. In seguito a questo evento tellurico giunse in citt\u00e0 sant'Alfonso Maria de' Liguori che il 22 marzo dello stesso anno ha un'apparizione della Madonna, che gli appare viva attraverso l'icona della Madonna dei Sette Veli (detta \"Iconavetere\"), il cui ritrovamento aveva tradizionalmente segnato la nascita della citt\u00e0. Secondo la tradizione, il 30 novembre 1735, mentre pregava ai piedi dell'Iconavetere, fu visto levitare avvolto in un fascio di luce (l'episodio \u00e8 ricordato su una delle vetrate che decorano la cattedrale della citt\u00e0). I cittadini reagirono alla tragedia del terremoto innescando un'immediata ripresa: nacquero nuovi quartieri, si rafforz\u00f2 il mercato cerealicolo e, sotto i Borboni, ci fu un notevole momento di fioritura culturale. Il governo borbonico diede un importante impulso allo sviluppo agricolo della zona, mostrando la necessit\u00e0 di una riforma del sistema economico di Capitanata. A riprova dell'importanza che la citt\u00e0 aveva in questo periodo basti ricordare che il 25 giugno 1797 il principe Francesco I delle Due Sicilie la scelse come luogo in cui celebrare il suo matrimonio con Maria Clementina d'Asburgo-Lorena.\nL'Ottocento.\nCon lo sviluppo dei trasporti, Foggia si svilupp\u00f2 finalmente nell'800 in quanto posta in punto strategico centrale rispetto al vasto Tavoliere, tra Bari e Pescara, e come snodo verso Napoli. Cos\u00ec Foggia riusc\u00ec a ricoprire un ruolo pi\u00f9 importante rispetto a Lucera, Bovino, Troia, Manfredonia e San Severo.\nNell'Ottocento, divenuta capoluogo di provincia nel 1806 al posto di Lucera, Foggia crebbe notevolmente, sviluppandosi verso la stazione ferroviaria e arricchendosi di importanti edifici pubblici. In questo periodo la citt\u00e0 fu molto attiva anche dal punto di vista politico, ospitando rivendite carbonare e prendendo parte ai moti del 1848 e del 1860.\nIl 25 giugno 1855 la citt\u00e0 fu promossa a sede vescovile (sar\u00e0 unita alla diocesi di Bovino e fatta arcidiocesi il 30 aprile 1979, dando origine all'arcidiocesi di Foggia-Bovino).\nCon l'unit\u00e0 d'Italia nel 1861, ma soprattutto con l'abolizione della dogana avvenuta quattro anni dopo, la citt\u00e0 pot\u00e9 sfruttare le terre sottratte alla pastorizia dando un nuovo sviluppo all'agricoltura. Cess\u00f2 cos\u00ec quello che gi\u00e0 l'illuminista Teatino Ferdinando Galiani aveva definito un'ottusa forma di \"industria campestre\". In questo periodo la citt\u00e0 divenne un importante nodo ferroviario e stradale, fondamentale per il collegamento dell'Italia centro-settentrionale col Meridione, grazie alla costruzioni di grandi opere infrastrutturali.\nIl Novecento.\nUn avvenimento che riveste una notevole importanza nella storia della citt\u00e0 \u00e8 la costruzione dell'Acquedotto pugliese nel 1924. La perenne mancanza di risorse idriche, soprattutto nelle stagioni estive, era infatti un notevole problema per la cittadinanza e per l'agricoltura locale. La citt\u00e0 il 21 marzo di quell'anno salut\u00f2 festosa l'arrivo in citt\u00e0 dell'acqua, resa visibile dalla fontana (che doveva essere provvisoria) che decora ancora oggi la \"Piazza Cavour\".\nLa forma misteriosa di tale fontana dovrebbe rappresentare una stella marina sulla quale non ha trovato pi\u00f9 posto il previsto Nettuno su di un cocchio trainato da due sirene. La fontana di Piazza Cavour pu\u00f2 e deve essere considerata come il simbolo della nuova Foggia , una citt\u00e0 che si affrancava della sete atavica e delle scorte d'acqua piovana nelle cisterne che aveva condizionato generazioni di cittadini e che con l'inaugurazione della fontana potevano finalmente godere del bene prezioso dell'acqua in casa.\nIn effetti la politica urbanistica fascista spost\u00f2 il centro della citt\u00e0 dalla zona antica (o ci\u00f2 che ne restava) verso una zona completamente nuova, snaturando ulteriormente ci\u00f2 che i terremoti non avevano completato e lasciando come periferia il vecchio centro storico, il tutto accompagnato da sventramenti di strade, chiese ed altri edifici ritenuti vecchi e fatiscenti, ma oggi rimpianti.\nDurante il ventennio fascista la citt\u00e0 vide accrescere la quantit\u00e0 di edifici di interesse culturale nel suo territorio. Oltre alla costruzione della frazione di Segezia, poco fuori dalla citt\u00e0, \u00e8 da ricordare la costruzione in questo periodo di edifici di notevole pregio architettonico quali il Palazzo del Podest\u00e0 (l'attuale Municipio) (su progetto di Armando Brasini) a forma di M, il Palazzo del Governo (l'attuale Prefettura)(su progetto di Cesare Bazzani inaugurato nel 1934 da Benito Mussolini) e lo Stadio \"Benito Mussolini \" (ora stadio Pino Zaccheria) nel 1925.\nL'importanza strategica di collegamento tra il nord e il sud della penisola, se dapprima era stato un motivo di sviluppo della citt\u00e0, divenne in seguito la causa della distruzione di buona parte della stessa. Durante la seconda guerra mondiale, infatti, fu bersaglio dei bombardamenti dell'aviazione alleata e fu duramente colpita. I bombardamenti pi\u00f9 violenti furono quelli del 22 luglio e del 19 agosto 1943.\nL'importanza strategica della citt\u00e0 venne ben compresa dagli alleati, tanto che la sua conquista fu uno degli obiettivi principali dell'sbarco a Salerno. La sua importanza si accrebbe all'inizio del settembre del 1943, quando tutti gli aeroporti dell'Italia meridionale erano neutralizzati ad eccezione, appunto, di quello di Foggia. Il periodo di occupazione delle truppe tedesche si concluse il 27 settembre di quell'anno, con l'entrata in citt\u00e0 delle truppe dell'ottava armata inglese del generale Bernard Law Montgomery.\nDopo la fine del conflitto, Foggia fu ricostruita, solo in piccola parte ripristinando gli edifici storici crollati o profondamente danneggiati. Nella seconda met\u00e0 del secolo, in seguito all'azione di bonifica intrapresa nel Tavoliere, la citt\u00e0 ha visto accrescere la sua importanza economica e il suo sviluppo urbanistico e demografico. L'8 luglio 1959 \u00e8 stata insignita della medaglia d'oro al valor civile per atti di abnegazione durante il secondo conflitto mondiale e il 2 maggio 2006 della medaglia d'oro al valor militare.\nL'11 novembre 1999 Foggia fu teatro di uno dei pi\u00f9 disastrosi crolli della storia recente italiana: il crollo di viale Giotto. Nella sciagura, in cui cedette uno stabile di sei piani, morirono 67 persone. L'indagine successiva appur\u00f2 che le cause erano da attribuire ad errori di progettazione del palazzo, circostanze aggravate anche dall'ampliamento di un garage sotterraneo al palazzo. I responsabili furono individuati nei costruttori dell\u2019edificio, due fratelli contadini morti nel disastro, e nel progettista, anch'esso morto alcuni anni prima del crollo."}
{"id": "1800678", "revid": "36426", "url": "https://it.wikipedia.org/wiki?curid=1800678", "title": "Mura di Cana", "text": "Le mura di Cana costituiscono il sistema difensivo del nucleo storico dell'omonimo borgo situato nel territorio comunale di Roccalbegna.\nStoria.\nLa cinta muraria fu costruita dagli Aldobrandeschi agli inizi del Duecento, epoca in cui fu costruita anche la rocca. Il sistema difensivo racchiudeva l'originario insediamento castellano situato sulla sommit\u00e0 del poggio.\nNel corso dei secoli successivi il borgo di Cana and\u00f2 sviluppandosi verso la parte inferiore della collina, senza che fosse ampliata la preesistente cerchia muraria o costruita una seconda cinta a protezione del pi\u00f9 esteso insediamento abitativo.\nLe mura furono restaurate sia durante la dominazione senese che in epoca medicea, quando venne realizzata anche la pregevole cisterna nella parte nuova dell'abitato. In epoche pi\u00f9 recenti, parte delle cortine murarie si \u00e8 venuta a trovarsi addossata alle pareti esterne di alcuni edifici, alcuni tratti sono stati abbattuti, mentre altri si sono conservati, seppur parzialmente alterati.\nDescrizione.\nLe mura delimitano parzialmente l'area sommitale e pi\u00f9 antica del centro storico, nella quale si estendeva in epoca medievale il castello aldobrandesco.\nDell'antico sistema difensivo si conservano alcune cortine murarie rivestite in pietra, che in alcuni punti risultano addossati alle pareti esterne delle abitazioni. In alcuni tratti le mura si caratterizzano per la base a scarpa pi\u00f9 o meno pronunciata. Il sistema murario difensivo \u00e8 integrato, nella parte pi\u00f9 elevata, con il complesso della Rocca aldobrandesca, che in passato presentava un aspetto fortificato ed era denominata anche Rocca al Cane."}
{"id": "1800700", "revid": "152416", "url": "https://it.wikipedia.org/wiki?curid=1800700", "title": "Ross Girotti", "text": ""}
{"id": "1800712", "revid": "120761052", "url": "https://it.wikipedia.org/wiki?curid=1800712", "title": "Comunit\u00e0 ebraica di Milano", "text": "La comunit\u00e0 ebraica di Milano \u00e8 una delle ventuno comunit\u00e0 ebraiche italiane riunite nell'UCEI. Con i suoi oltre 7.000 appartenenti \u00e8 la seconda in Italia dopo quella di Roma. La comunit\u00e0 ha sede in via Sally Mayer, 2.\nStoria.\nNella Milano degli Sforza e dei Visconti agli ebrei era vietato risiedere, se non temporaneamente per questioni di affari. La comunit\u00e0 \u00e8 relativamente di recenti origini e i primi arrivi risalgono agli inizi dell'Ottocento con le libert\u00e0 concesse da Napoleone.\nAncora molto esigua, allora dipendente da quella di Mantova, la comunit\u00e0 contava nel 1820 appena una trentina di persone ma rapidamente si ingrand\u00ec soprattutto per l'arrivo di ebrei provenienti proprio da Mantova e altri centri minori. Nel 1849 la popolazione ebraica aveva gi\u00e0 raggiunto le 200 unit\u00e0, sicch\u00e9 nel 1866 fu istituito un locale \"Consorzio israelitico\", embrione dell'attuale istituzione. Nel 1870 si contavano 700 appartenenti, e appena vent'anni dopo la presenza ebraica si era moltiplicata (2000 persone su una popolazione cittadina di 400.000 abitanti). Lo sviluppo economico e industriale e il clima cosmopolita di tolleranza ne favorirono la crescita.\nLa comunit\u00e0 si raccolse dapprima attorno ad un piccolo oratorio in via Stampa 4, contiguo all'appartamento del rabbino Prospero Mois\u00e8 Ariani. Nel 1892 fu inaugurato il Tempio di via Guastalla, che con gli annessi uffici divenne il centro della vita liturgica della comunit\u00e0. Si aprirono anche le scuole in un edificio in via Disciplini 11, dapprima un asilo al quale nel 1920 si aggiunsero le classi elementari. Nel 1928 le scuole furono trasferite in una nuova sede in via Eupili. All'epoca la comunit\u00e0 contava 4500 iscritti, che negli anni Trenta divennero 8000 in seguito all'arrivo di numerosi ebrei tedeschi che fuggivano dalle persecuzioni naziste. Nel 1938 Milano accolse una nuova ondata di immigrati ebrei, questa volta dalle comunit\u00e0 minori italiane, che cercarono rifugio nelle sue forti istituzioni di fronte alla crisi prodotta dall'approvazione delle leggi razziali. Si raggiunsero le 12.000 unit\u00e0. In citt\u00e0, in un ufficio in via Vittorio Veneto 12, operava la DELASEM, l'ente creato nel 1938 dall'UCEI per aiutare i profughi ebrei che fuggivano dai paesi sotto il controllo del Terzo Reich. Circa 5.000 ebrei espatriarono da Milano tra il 1939 e il 1941 per raggiungere la Palestina o le Americhe. L'attivit\u00e0 della DELASEM prosegu\u00ec fino al 1943, quando la sede fu distrutta da un bombardamento, e clandestinamente per tutto il periodo dell'occupazione nazista e della Repubblica Sociale Italiana, anche con il sostegno della Curia milanese e delle forze laiche antifasciste. Si trattava allora di dare assistenza e rifugio agli ebrei rimasti in citt\u00e0 e ai numerosi di passaggio verso l'espatrio clandestino in Svizzera. \nLa Shoah colp\u00ec duramente la comunit\u00e0 di Milano che vide deportati 896 suoi appartenenti (solo 50 sopravvissero), tra di essi gli anziani della casa di riposo che nel periodo bellico, nel 1942, erano stati evacuati a Mantova per proteggerli dai bombardamenti. Nell'agosto del 1943 anche il tempio di via Guastalla era stato gravemente danneggiato e semidistrutto da un'incursione aerea.\nLa vita della comunit\u00e0 riprese immediatamente dopo la Liberazione, il 25 aprile 1945. In attesa che fossero riparati gli edifici danneggiati dalla guerra, la comunit\u00e0 ottenne in affitto il Palazzo Odescalschi, in via Unione 5, che oper\u00f2 per alcun anni, fino al 1952, come centro comunitario e luogo di culto. Riprese a funzionare l'ambulatorio medico della comunit\u00e0 a Porta Venezia e furono riaperte le scuole in via Eupili 6/8. \nMilano divenne anche uno dei centri principali dell'emigrazione clandestina in Palestina. In via Cant\u00f9 5, presso i locali della Brigata ebraica, si install\u00f2 un ufficio fantasma, diretto da Jehudah Arazi, dal quale nel 1945-46 passarono migliaia di profughi diretti in Palestina, attraverso i porti italiani.\nNel 1953 furono terminati i lavori di ricostruzione della sinagoga, nuovamente ristrutturata nel 1997. Nel 1964 le scuole ebbero la loro nuova sede nel grande complesso di via Sally Mayer 4/6 (dalla materna al liceo). In via Eupili furono ospitati vari uffici comunitari, incluso il Centro di Documentazione Ebraica Contemporanea (CDEC) con una ricchissima biblioteca specializzata sulla vita degli ebrei nell'Italia contemporanea e in particolare nel periodo dell'Olocausto. Il centro di Via Eupili venne parzialmente ceduto, mantenendo solo la palazzina del no. 8, ove oggi hanno sede una sinagoga, la loggia del Bene Berith e ancora il CDEC.\nA ricordo delle vittime della Shoah caricate al binario 21 della Stazione Centrale di Milano sui treni diretti ai campi di concentramento \u00e8 stato realizzato il Memoriale della Shoah di Milano, inaugurato il 27 gennaio 2013 ed aperto parzialmente al pubblico. L'ingresso avviene da via Ferrante Aporti, ribattezzata in questo tratto in piazza Edmond J. Safra. La fine dei lavori \u00e8 prevista per il 2014. Il CDEC e la sua biblioteca si trasferiranno in questa sede.\nL'assistenza agli anziani \u00e8 sempre stata una delle attivit\u00e0 qualificanti; un primo centro aveva sede in via Jommelli (zona Loreto) in una villetta a schiera; negli anni '70 fu trasferito in via Leone XIII, in un palazzo appositamente disegnato dall'arch. Eugenio Gentili Tedeschi, e trasferito poi in un terreno di propriet\u00e0 in via Arzaga (presso le scuole di via Sally Mayer).\nLa crescita demografica della comunit\u00e0 nel dopoguerra si \u00e8 arricchita di nuovi apporti, in particolare dai paesi arabi (Libia, Egitto, Siria, Iraq, Libano), nonch\u00e9 dalla Turchia e dall'Iran, i quali hanno in larga misura preservato le loro identit\u00e0 nazionali, modificando completamente la fisionomia originaria della comunit\u00e0 milanese. Oggi pi\u00f9 di 7.000 ebrei vivono a Milano.\nPer le sepolture sono utilizzati il Cimitero Monumentale e il Cimitero Maggiore che hanno settori israelitici. Il riparto israeliti del Cimitero Monumentale contiene pi\u00f9 di 1800 sepolture. "}
{"id": "1800724", "revid": "125987748", "url": "https://it.wikipedia.org/wiki?curid=1800724", "title": "Bomba a grappolo", "text": "Le bombe a grappolo o munizioni a grappolo, sono ordigni, in genere sganciate da velivoli o elicotteri e talvolta con artiglierie, razzi e missili guidati, contenenti un certo numero di submunizioni: le \"bomblets\", che, al funzionamento dell'ordigno principale (\"cluster\"), vengono disperse, secondo diversi sistemi, a distanza.\nIl tipo pi\u00f9 comune \u00e8 progettato per colpire persone e veicoli, ma ne esistono varianti specifiche per distruggere piste di atterraggio, linee elettriche, liberare sostanze chimiche, biologiche, incendiarie e alcune che hanno diversi effetti combinati.\nFunzionamento.\nQuando il \"cluster\" viene sganciato o portato sull'obiettivo, ad una altezza voluta secondo il sistema scelto, si apre automaticamente per rilasciare le submunizioni su un'area di estensione variabile a seconda della quota e della velocit\u00e0 o dell'effetto delle munizioni. La quasi totalit\u00e0 di queste munizioni \u00e8 progettata per esplodere all'impatto (col suolo, contro il bersaglio o come le BLU 114 che disperdono filamenti carboniosi durante la caduta). Questi ordigni spesso sono provvisti di piccoli paracadute o di altri sistemi di attrito con l'aria, necessari per rallentare la caduta, permettendo alla munizione di armarsi e all'aereo che potrebbe averle disperse di allontanarsi in sicurezza.\nAlcuni modelli di submunizioni sono state progettate, in passato, anche come mine terrestri (come la PFM1 e la Dragoontooth americana), ma la quasi totalit\u00e0 \u00e8 progettata per funzionare all'impatto. La Convenzione di Ottawa vieta l'impiego, l'uso, la progettazione, il commercio e lo sviluppo degli ordigni antipersona (mine terrestri o trappole) ma diversi paesi come USA, Cina, Russia e altri, non hanno sottoscritto tali accordi e continuano ad impiegare e produrre tali ordigni in tutte le loro forme.\nLe submunizioni sono una variante delle cosiddette armi a saturazione di area.\nTipologie.\nLe tipologie possono variare:\nEsempi di bombe a grappolo utilizzate largamente sono le statunitensi BLU-97 e Mk-118 Rockeye, la britannica BL755 (arrivata alla serie IV), la GR66 francese, la PFM1 sovietica, la AO 2,5RT sovietica, la AO1SCh sempre sovietica o la nuova MZD-2 cinese diffusissima sui terreni del Libano del Sud e confine nord di Israele.\nIn particolare, per le linee elettriche, le submunizioni rilasciano fili in materiale conduttore (fibra di carbonio o fibra di vetro rivestita di alluminio) che hanno lo scopo di cortocircuitare i conduttori delle linee in molteplici punti, in modo da renderne anche difficoltosa la riattivazione; una di queste \u00e8 la statunitense CBU-94/B, composta da 202 submunizioni BLU-114/B.\nCritiche.\nQuesti ordigni spesso non esplodono all'impatto col suolo, rimanendo parzialmente interrati e quindi invisibili e pericolosissimi; molti produttori di tali ordigni dichiarano percentuali di malfunzionamenti vicine al 5%, ma durante l'ultimo conflitto nel sud del Libano per molti di questi ordigni \u00e8 stato calcolato che le percentuali abbiano raggiunto il 25%, A con effetti devastanti sulla ignara e inconsapevole popolazione civile, che ha visto coltivazioni di agrumi, olive e banane, su cui si basa l'economia locale, diventare, dopo i combattimenti, veri e propri campi minati.\nIn Afghanistan attualmente si cerca di bonificare ancora le PFM1, in gergo chiamate pappagalli verdi, eredit\u00e0 della guerra russo-afghana degli anni ottanta, che miete numerose vittime ancora oggi, nella popolazione civile. Le submunizioni sono state oggetto di diverse proposte di moratorie internazionali da parte di molti Paesi, fra cui l'Italia, e associazioni internazionali quali la Croce Rossa Internazionale, Handicap International e la stessa ONU.\nLegislazione internazionale.\nIl 30 maggio 2008 \u00e8 stato raggiunto un accordo internazionale per la messa al bando di alcuni tipi di bombe a grappolo. Non aderiscono Stati Uniti, Cina, India, Pakistan, Israele, Russia, Brasile, Iran, Libia, Arabia Saudita, oltre a varie altre nazioni di minori dimensioni.\nNel novembre del 2008, in vista della sottoscrizione della Convenzione sulle munizioni a grappolo (Oslo, dal 2 al 4 dicembre) il Parlamento europeo ha discusso in plenaria la necessit\u00e0 di adottare la Convenzione ed ha incitato tutti i paesi membri dell'Unione europea ad aderirvi.\nIl Parlamento italiano ha approvato in via definitiva il disegno di legge (C. 4193 e abb.) che ratifica la Convenzione di Oslo.\nConvenzione Onu.\n\u00c8 entrata in vigore il 1\u00ba agosto 2010 la Convenzione Onu che mette al bando l'uso delle bombe a grappolo. Con la ratifica di Burkina Faso e Moldova, si \u00e8 raggiunto il numero minimo (30 nazioni) per consentire l'entrata in vigore del trattato, firmato a Dublino il 30 maggio 2008.\nL'Italia ha sottoscritto l'accordo il 3 dicembre 2008 a Oslo, ma lo ha ratificato soltanto il 21 settembre 2011.\nCollegamenti esterni.\nIn lingua inglese"}
{"id": "1800753", "revid": "109651", "url": "https://it.wikipedia.org/wiki?curid=1800753", "title": "Armani Jeans", "text": ""}
{"id": "1800765", "revid": "1651256", "url": "https://it.wikipedia.org/wiki?curid=1800765", "title": "Tu, l'amore e il sesso", "text": "Tu, l'amore e il sesso \u00e8 un album pubblicato nel 2006 della cantante Leda Battisti, con etichetta della Epic Records.\nDescrizione.\nProdotto da Andrea Battaglia, Tu, l'amore e il sesso \u00e8 il terzo album di Leda Battisti. Si tratta di un concept album nel quale ad ogni brano (8 inediti, 2 remix e 3 hit del primo disco di Leda) corrisponde un ricordo legato ad un viaggio dell'artista. Il sound \u00e8 ancora quello latino (seppur con forti influenze elettroniche) e conta sul featuring del chitarrista di nuevo flamenco Ottmar Liebert. Questo lavoro viene pubblicato in seguito alla partecipazione di Leda alla terza edizione del reality show di Rai 2 Music Farm. \"\u00c8 che mi piace\" \u00e8 il singolo estratto.\nNel 2007, in seguito alla partecipazione della cantautrice al Festival di Sanremo 2007, l'album viene rieditato con l'aggiunta del brano sanremese \"Senza me ti pentirai\" (presente in pi\u00f9 versioni) e \"Angelo\".\nCuriosit\u00e0.\n\"L'acqua al deserto\", \"Un fiume in piena\" e \"Sei tu\" sono ripresi da Leda Battisti (album) e pubblicati nella stessa versione d'origine."}
{"id": "1800772", "revid": "486946", "url": "https://it.wikipedia.org/wiki?curid=1800772", "title": "Rijsel", "text": ""}
{"id": "1800774", "revid": "486946", "url": "https://it.wikipedia.org/wiki?curid=1800774", "title": "Ryssel", "text": ""}
{"id": "1800780", "revid": "71433", "url": "https://it.wikipedia.org/wiki?curid=1800780", "title": "Mala noche", "text": ""}
{"id": "1800781", "revid": "2037783", "url": "https://it.wikipedia.org/wiki?curid=1800781", "title": "Asocia\u021bia Club Sportiv SR Bra\u0219ov", "text": "L'Asocia\u021bia Club Sportiv SR Bra\u0219ov, nota semplicemente come Bra\u0219ov () \u00e8 una societ\u00e0 calcistica rumena con sede nella citt\u00e0 di Bra\u0219ov, che milita nella Liga II, la seconda divisione del campionato rumeno di calcio.\nStoria.\nIl calcio a Bra\u0219ov inizi\u00f2 a essere praticato tra il 1912 e il 1914. Nel 1928 il Col\u021bea Bra\u0219ov vinse il titolo nazionale e per dieci anni rivaleggi\u00f2 con i concittadini del Bra\u015fovia, che raggiunse la semifinale del campionato nazionale rumeno nel 1925.\nNel 1936 i due club si fusero per formare il FC Bra\u015fov. La prima rosa del club comprendeva, tra gli altri, i seguenti calciatori: N\u0103ft\u0103n\u0103il\u0103, Aurel Stroe, Pitu, Chicomban, Danciu, Pedrea, Chiric\u0103, Dumitrescu, A. Iftimie e D\u0103n\u0103il\u0103.\nL'Uzinele Astra Bra\u015fov esord\u00ec nel campionato rumeno nel 1939-1940, partendo dalla divisione regionale del distretto di Bra\u015fov , nel cui gruppo 2 chiuse al terzo posto. La promozione in Divizia B fu ottenuta gi\u00e0 l'anno dopo, vincendo la finale regionale, ma la stagione seguente fu rinviata a causa dello scoppio della seconda guerra mondiale.\nOrganico.\nCalciatori in rosa.\n\"Aggiornato al 4 settembre 2020\"\nRosa 2013-2014.\n "}
{"id": "1800786", "revid": "2036644", "url": "https://it.wikipedia.org/wiki?curid=1800786", "title": "Unione Sportiva Triestina Calcio 2008-2009", "text": "Questa pagina raccoglie le informazioni riguardanti l'Unione Sportiva Triestina Calcio nelle competizioni ufficiali della stagione 2008-2009.\nStagione.\nPer la stagione 2008-2009 viene confermato Rolando Maran sulla panchina degli alabardati. La squadra conquistan 12 punti nelle prime 6 partite, frutto di tre vittorie, tre pareggi e zero sconfitte.\nNonostante qualche leggero periodo di calo la squadra guidata da un esperto allenatore, e pur non potendo disporre di un giocatore come Pablo Granoche, infortunato, riesce per diverse giornate ad occupare la zona play-off.\nNella stagione viene festeggiato il novantennale della societ\u00e0. Per l'occasione, il 13 dicembre 2008, nel match casalingo contro il Livorno, la Triestina sfoggia una casacca che riproduce quella storica. Interamente rossa, senza sponsor e cognomi sulla schiena, viene completata da calzoncini bianchi e calzettoni neri. Il 18 dicembre viene organizzata una grande manifestazione presso il PalaTrieste con la presenza di molti ex giocatori, dirigenti e allenatori alabardati.\nNel girone di ritorno la squadra coglie quattro vittorie consecutive che la portano nelle alte sfere della classifica. Segue un periodo negativo, con tre sconfitte consecutive, ma la Triestina si riporta in zona playoff il 4 aprile, dopo il netto successo in casa per 4-0 contro il . La squadra ha un successivo vistoso calo con solo un punto in 4 gare. Le vittorie contro Livorno ed la rilanciano ancora. I sogni di playoff sono per\u00f2 interrotti nella successiva sconfitta a Empoli.\nRosa.\nLa rosa della per la stagione 2008-09 \u00e8 la seguente:"}
{"id": "1800787", "revid": "287204", "url": "https://it.wikipedia.org/wiki?curid=1800787", "title": "\u00c9oher\u00eb", "text": ""}
{"id": "1800793", "revid": "1651256", "url": "https://it.wikipedia.org/wiki?curid=1800793", "title": "Tu, l'amore e il sesso (2007)", "text": "Tu, l'amore e il sesso (2007) \u00e8 la ristampa, in seguito alla partecipazione di Leda Battisti al Festival di Sanremo 2007, dell'album pubblicato nel 2006 per Epic Records.\nDescrizione.\nProdotto da Andrea Battaglia Tu, l'amore e il sesso (2007) \u00e8 la ristampa dell'album rilasciato da Leda Battisti l'anno prima. Questa nuova edizione presenta, rispetto alla precedente, alcune variazioni nella copertina e l'aggiunta in due inediti: \"Senza me ti pentirai\" (brano con cui partecipa al Festival di Sanremo 2007 e che, oltre ad essere presente nelle due versioni menzionate nella track list, si ritrova anche in una traccia fantasma alla fine del disco) e \"Angelo\".\nCuriosit\u00e0.\nLa ghost track di \"Senza me ti pentirai\" \u00e8 suonata col Modena Caff\u00e8 Concerto Jazz Quartet."}
{"id": "1800794", "revid": "36426", "url": "https://it.wikipedia.org/wiki?curid=1800794", "title": "Mura di Semproniano", "text": "Le mura di Semproniano costituiscono il sistema difensivo dell'omonimo borgo di origini medievali.\nStoria.\nLa cinta muraria fu costruita durante il periodo medievale, a protezione e difesa dell'abitato di Semproniano. Gran parte dell'impianto del sistema difensivo risale al Duecento, quando gli Aldobrandeschi riqualificarono tutte le strutture adibite alla protezione e alla difesa del borgo.\nNel corso dei secoli successivi alcuni assedi determinarono gravi danno al sistema difensivo di Semproniano, tanto che i Senesi, nel corso del Quattrocento, dovettero effettuare lavori di ristrutturazione.\nMentre la Rocca aldobrandesca inizi\u00f2 la fase di degrado a partire dalla met\u00e0 del Seicento, le mura si mantennero pressoch\u00e9 integre, ma furono parzialmente inglobate, nel corso del tempo, in edifici abitativi che tendevano ad essere ampliati fino a raggiungere il corrispondente tratto della cerchia muraria che andava cos\u00ec a costituire le pareti perimetrali esterne di numerose abitazioni.\nDescrizione.\nLe mura di Semproniano si sviluppano a forma grossolanamente ellittica attorno al nucleo storico della localit\u00e0.\nNel complesso, il sistema difensivo \u00e8 costituito da tratti di cortina muraria in pietra e argilla, che in alcuni punti si presentano a vista mentre in altri sono addossati o incorporati in edifici abitativi del centro storico. Nella parte sommitale del poggio, la cinta muraria giunge fino ai ruderi della rocca aldobrandesca, che in passato costituiva un imponente fortificazione lungo il perimetro della cerchia."}
{"id": "1800803", "revid": "212348", "url": "https://it.wikipedia.org/wiki?curid=1800803", "title": "CAF Champions League 2003", "text": "La CAF Champions League 2003 venne vinta dall'Enyimba."}
{"id": "1800804", "revid": "599013", "url": "https://it.wikipedia.org/wiki?curid=1800804", "title": "Il grande sogno", "text": ""}
{"id": "1800805", "revid": "152416", "url": "https://it.wikipedia.org/wiki?curid=1800805", "title": "Tok pisin", "text": ""}
{"id": "1800812", "revid": "599013", "url": "https://it.wikipedia.org/wiki?curid=1800812", "title": "Ringer lattato", "text": "Il Ringer lattato \u00e8 una soluzione isotonica (rispetto al sangue) che viene somministrata per via endovenosa o, in particolare in medicina veterinaria, per via sottocutanea. \u00c8 talvolta abbreviata con la sigla \"RL\". \nPrende il nome da Sydney Ringer, il fisiologo britannico che la ide\u00f2.\nCome tanti altri fluidi (quali la soluzione salina e le soluzioni di destrosio), fa parte di quelle soluzioni utilizzabili per via endovenosa note con il termine di \"soluzioni cristalloidi\", in contrapposizione ad altre soluzioni dette \"colloidali\" (o \"colloidi\"), che contengono molecole pi\u00f9 grandi come amido o gelatina. \n\u00c8 molto simile, anche se non identica, alla soluzione di Hartmann, che \u00e8 utilizzata pi\u00f9 comunemente negli ospedali britannici e ha concentrazioni ioniche leggermente differenti; entrambe sono spesso preferite alla normale soluzione fisiologica, specie se debbono essere infusi volumi abbondanti, in quanto quest'ultima ha maggiore rischio di causare una acidosi metabolica ipercloremica.\nComposizione.\nUn litro di Ringer lattato contiene:\nNormalmente il sodio, il lattato, il potassio e il calcio provengono dal cloruro di sodio, dal lattato di sodio, dal cloruro di potassio e dal cloruro di calcio.\nCi sono leggere variazioni nella composizione della soluzione di Ringer lattato, a seconda del diverso produttore. Per tale motivo, il termine Ringer lattato non dovrebbe essere considerato come corrispondente a una formulazione precisa.\nSebbene il pH della soluzione sia pari a 6,5, essa si comporta come una soluzione alcalizzante.\nStoria.\nLa soluzione salina di Ringer fu inventata nel 1880 da Sydney Ringer, un medico e fisiologo britannico. Ringer stava effettuando degli studi sul battito cardiaco di un cuore di rana isolato al di fuori del corpo. Egli sperava di identificare nel sangue alcune sostanze che avrebbero permesso al cuore isolato di battere normalmente per un certo tempo. La soluzione originale di sali inorganici fu poi ulteriormente modificata da Alexis Hartmann al fine di poter trattare l'acidosi nei bambini. Hartmann aggiunse alla soluzione originaria il lattato, che mitiga le variazioni di pH agendo come un tampone per le sostanze acide. In questo modo la soluzione divenne nota come \"soluzione di Ringer lattato\" o \"soluzione di Hartmann\".\nUsi terapeutici.\nIl Ringer lattato \u00e8 spesso usato per ripristinare la volemia dopo un'emorragia post-traumatica o chirurgica, o in caso di ustione (soprattutto nelle prime 24 ore). In passato era usato anche per aumentare la diuresi nei pazienti in scompenso renale.\nIn ambito veterinario un altro uso comune della soluzione \u00e8 il trattamento dell'insufficienza renale nei piccoli animali. In questo caso viene spesso somministrata in soluzione sottocutanea anzich\u00e9 per via endovenosa. La somministrazione per via sottocutanea permette comunque l'infusione di discrete quantit\u00e0 di fluidi e non richiede il posizionamento di un catetere in una vena periferica. Il fluido dal comparto sottocutaneo viene poi lentamente assorbito nella circolazione sanguigna dell'animale.\nLa soluzione di Ringer lattato viene utilizzata anche quando \u00e8 necessario correggere degli stati acidosici lievi o moderati: i prodotti del metabolismo epatico del lattato sono infatti in grado di contrastare l'acidosi, uno squilibrio chimico che si verifica in molteplici situazioni (metaboliche e respiratorie) caratterizzato da un incremento della concentrazione di ioni idrogeno di un qualsiasi fluido o tessuto, con conseguente abbassamento del pH.\nLa dose di soluzione di Ringer lattato da somministrarsi endovena \u00e8 di solito calcolata in base al peso corporeo e alla perdita di liquidi stimata. In ambito rianimatorio in genere la quantit\u00e0 che viene somministrata varia da 20 a 30 mL/kg di peso corporeo/ora. \nLa soluzione di Ringer lattato non viene considerata adatta per una terapia di mantenimento perch\u00e9 il contenuto di sodio (130 mEq/L) \u00e8 considerato troppo basso, in particolare per i bambini, come anche il contenuto di potassio (4 mEq/L) \u00e8 troppo basso, in considerazione delle necessit\u00e0 elettrolitiche giornaliere. Altri fluidi utilizzati comunemente per via endovenosa sono le normali soluzioni saline e le soluzioni contenenti idrossietilamidi (normalmente impiegate nello shock ipovolemico). La soluzione di Ringer lattato e altre soluzioni cristalloidi possono essere utilizzate anche come veicoli per la diluizione di farmaci da somministrarsi endovena. In casi particolari la soluzione di Ringer lattato pu\u00f2 essere assunta per via orale, anche se ha un gusto sgradevole che la rende poco tollerabile al paziente.\nLa soluzione di Ringer lattato, come del resto altre soluzioni che sono in grado di aumentare la volemia, va utilizzata con grande cautela nei pazienti che con facilit\u00e0 possono sviluppare uno scompenso cardiaco congestizio, nei soggetti con insufficienza renale grave e in tutte quelle situazioni cliniche in cui esiste la presenza di edema con ritenzione salina.\nPer la presenza degli elettroliti gi\u00e0 citati, e in particolare del potassio, la somministrazione della soluzione dovrebbe prevedere l'esecuzione di elettrocardiogrammi seriati, da confrontarsi con l'elettrocardiogramma di base, anche perch\u00e9 nelle somministrazioni in acuto la potassemia pu\u00f2 non essere indicativa delle concentrazioni di potassio intracellulari.\nSimilmente \u00e8 opportuno monitorizzare il bilancio dei fluidi, degli elettroliti e dell\u2018equilibrio acido-base."}
{"id": "1800816", "revid": "113723496", "url": "https://it.wikipedia.org/wiki?curid=1800816", "title": "Stefano Gallarini", "text": "Biografia.\nPer cinque anni copywriter alla RSCG, l'agenzia pubblicitaria che in Italia aveva come Direttore Creativo Marco Mignani, \u00e8 diventato poi direttore di molte testate legate al mondo dei videogiochi come ZZap! e The Games Machine.\nGrande appassionato di tecnologia, illusionismo e musica, per la casa editrice Xenia concepisce e dirige anche testate nuove come \"Consolemania\", \"CD Magazine\" e \"PC Action\", oltre a pubblicare nel 1994 un saggio sulla realt\u00e0 virtuale.\n\u00c8 noto per aver portato i videogiochi in televisione con il programma TV trasmesso da Italia 7 USA Today. Nel programma \"B&amp;G\" in onda su RTL 102.5, condotto insieme ad Angelo Baiguini, \u00e8 stato il primo a volere l'interazione con una delle primissime \"chat\" e successivamente ha portato l'idea a \"Radio Italia Network\" con il programma \"RIN.IT\" dove venne creata una chat apposita per interagire con il programma che valse al sito della radio il premio come miglior sito web radiofonico di quell'anno.\nLasciata la Xenia passa alla televisione dove scrive e conduce per Italia 7 prima e Odeon TV dopo, \"USA Today\", un programma dove si parla di cinema, musica e videogiochi che ha il suo maggior successo nella terza edizione, dove a condurlo c'era anche Giorgio Mastrota.\nNel 1992 approda a Italia Uno come conduttore e autore di \"Unomania\" insieme a Raffaella Corradini e Federica Panicucci ai quali seguono \"Mitico!\", \"Smile\", \"Village\", \"Planet\" e \"Fuego\". Proprio \"Planet\" e \"Village\" ricevono rispettivamente una menzione speciale del Premio giornalistico televisivo Ilaria Alpi e il Premio \"Penne Pulite\".\nPassa poi al canale satellitare MT Channel dove scrive e conduce due trasmissioni; una sui videogiochi, \"Gamet\" e una sulla tecnologia, \"E-Side\".\nNel frattempo prosegue il suo cammino come conduttore e autore di format e giochi radiofonici su emittenti come RTL 102,5, Station One, Radio Capital, RIN Radio Italia Network, Play Radio e Radio 24 con il programma \"Il Riposo del Guerriero\", durante il quale ha intervistato oltre 1500 figure del panorama culturale italiano.\nDa luglio 2014 \u00e8 fra i conduttori di Radio Monte Carlo Network e attualmente \u00e8 in onda il sabato e la domenica dalle 7 alle 10.\nSu RMC \u00e8 stato conduttore con Erina Martelli del programma \"L'Intruso\" insieme al giornalista Filippo Facci.\n\u00c8 stato collaboratore del mensile italiano \"Gente Motori\" ed editorialista del mensile di informazione tecnologica \"T3\".\nSua \u00e8 l'ideazione e la regia dello show magico \"The Illusionist\" che \u00e8 stato presente per sette anni all'interno del parco a tema Movieland di Lazise e vincitore del Parksmania Award 2009 come miglior show.\nDa luglio 2010 Stefano e suo fratello Cesare hanno aperto la societ\u00e0 di creazione eventi \"Eventi Oltreconfine\" e costituito un collettivo di variet\u00e0 artistico denominato \"MaBuKa', Magia, Burlesque, Cabaret\".\nNel 2012, sotto la direzione artistica di Paolo Carta, \u00e8 stato consulente alla regia e alla creazione degli show di Gardaland.\nNella stagione 2014 \u00e8 stato Direttore Artistico del Parco a Tema Movieland di Lazise sul Garda.\nRecentemente ha aperto un canale YouTube dedicato ai videogiochi e all'intrattenimento digitale: Mitico! TV "}
{"id": "1800817", "revid": "253269", "url": "https://it.wikipedia.org/wiki?curid=1800817", "title": "Roy Ward Baker", "text": "Biografia.\nRegista attivo sia nel campo cinematografico che in quello televisivo, lavor\u00f2 dalla met\u00e0 degli anni '30 fino ai primi anni '90.\n\u00c8 soprattutto noto per i suoi film horror e fantascientifici diretti per la Hammer e per la Amicus, e per il film \"Titanic, latitudine 41 nord\", vincitore nel 1959 di un Golden Globe come miglior film straniero in lingua inglese.\nNei primi anni '50 si trasfer\u00ec a Hollywood dove diresse tre film, \"La tua bocca brucia\" (1952) con Marilyn Monroe e Richard Widmark, \"Notte di perdizione\" (1952) e \"Inferno\" (1953).\nMor\u00ec il 5 ottobre 2010, all'et\u00e0 di 93 anni, in un ospedale di Londra."}
{"id": "1800820", "revid": "194688", "url": "https://it.wikipedia.org/wiki?curid=1800820", "title": "Proiettili", "text": ""}
{"id": "1800823", "revid": "124231995", "url": "https://it.wikipedia.org/wiki?curid=1800823", "title": "Cronoscalata Malegno-Borno", "text": "La Malegno-Ossimo-Borno (o alternativamente Trofeo Vallecamonica) \u00e8 una cronoscalata automobilistica. Si svolge tra i comuni di Malegno, Ossimo e Borno in Valle Camonica (provincia di Brescia) su un tracciato attualmente di km 8,800.\nLa prima edizione \u00e8 datata 1964 e la corsa si \u00e8 svolta ininterrottamente ogni anno nel periodo tra la seconda met\u00e0 di agosto e i primi di settembre, sino al 1976. Dopo alcuni anni di sospensione, la gara ritorna ai suoi fasti con l'edizione 1982, alla quale assistettero oltre 100.000 spettatori. Dal 1983 la gara \u00e8 stata inserita nel Campionato Italiano Velocit\u00e0 Montagna (CIVM). Dal 1995 invece viene inserita nel Campionato europeo della montagna (CEM).\nA causa di un tragico quanto assurdo incidente in cui perse la vita il pilota Adriano Parlamento (2005) la gara fu sospesa per un paio d'anni, perdendo di conseguenza ogni validit\u00e0 internazionale. Tornata in calendario nel 2007, ci fu un ulteriore \"stop\" nel 2009 per poi riprendere regolarmente fino al 2016; nel 2017, un incidente durante le prove causa la morte di un commissario e l'annullamento della gara; al 2021 si contano 50 edizioni con il record storico del giovane fiorentino Simone Faggioli. Nel 2020 causa COVID-19 non si \u00e8 svolta la competizione.\nA questa competizione hanno preso parte molti nomi illustri dell'automobilismo internazionale, quali Tonino Ascari (figlio del 2 volte campione del mondo F1 Alberto), Arturo Merzario (gi\u00e0 pilota di F1), Mauro Nesti (15 volte Campione Italiano e 9 volte Europeo della specialit\u00e0), Giorgio Francia, Ezio Baribbi, Fabio Danti, Edoardo Lualdi Gabardi, Marsilio Pasotti \"Pam\", Giacomo Moioli \"Noris\", Franco Pilone e tanti altri.\nAlcune pubblicazioni che si occupano di questa corsa sono: \"Malegno-Ossimo-Borno, la \"Mille Miglia\" delle corse in salita\" di Adriano Baffelli (1993), \"Il Rombo nel cuore\" di Alberto Redaelli (1994) e i due volumi illustrati a fumetti \"Le origini (1964-1988)\" e \"La leggenda continua (1989-2014)\" di Roberto Salvetti, pubblicati in occasione dei primi 50 anni di vita della competizione.\nVincitori.\nLe edizioni del 2007 e 2008 sono valide solo per il Trofeo Italiano Velocit\u00e0 Montagna, e non pi\u00f9 per il CIVM e il CEM."}
{"id": "1800825", "revid": "712828", "url": "https://it.wikipedia.org/wiki?curid=1800825", "title": "Tre dell'Abisso", "text": ""}
{"id": "1800834", "revid": "1776051", "url": "https://it.wikipedia.org/wiki?curid=1800834", "title": "A Storm to Come", "text": "A Storm to Come \u00e8 il primo album studio del gruppo musicale tedesco Van Canto, pubblicato il 15 dicembre 2006.\nLa copertina dell'album \u00e8 di Mattias Noren."}
{"id": "1800837", "revid": "220350", "url": "https://it.wikipedia.org/wiki?curid=1800837", "title": "Louis Adamic", "text": "Biografia.\nNascita, studi e giovent\u00f9.\nNato a Grosuplje da una famiglia di contadini, ebbe una prima educazione nel paese natale e nel 1909 entr\u00f2 in una scuola primaria di Lubiana. \nPi\u00f9 tardi, diventato scrittore, raccont\u00f2 di essere entrato in contatto, nei tre anni passati a Lubiana, con un gruppo politico segreto di studenti vicino agli ideali nazionalisti. Raccont\u00f2 inoltre di aver partecipato nel novembre del 1913 ad una manifestazione repressa dalla polizia, che lo avrebbe arrestato. Una volta liberato, Adamic sarebbe poi stato espulso dalla scuola e bandito da ogni istituzione educativa del governo asburgico. Sarebbe stato poi ammesso ad una scuola privata gestita dai Gesuiti.\nIl trasferimento negli USA.\nNon essendo entusiasta della nuova scuola e deluso dal suo paese, Adamic emigr\u00f2 negli Stati Uniti, entrando a far parte della piccola comunit\u00e0 croata di San Pedro, in California.\nCombatt\u00e9 con l'esercito USA la Prima guerra mondiale sul Fronte occidentale. Di ritorno dalla guerra lavor\u00f2 ancora come giornalista e scrittore.\nFu naturalizzato statunitense nel 1918, dopo aver vissuto di lavori manuali. Nello stesso anno inizi\u00f2 a lavorare per il \"Narodni Glas\" (\"La voce della nazione\"), un quotidiano gestito da sloveni pubblicato a New York.\nRicevette il Guggenheim Fellowship nel 1932.\nNel 1934 scrisse il libro \"The Native's Return\", la sua opera principale: un libro contro il regime di Alessandro I in Iugoslavia. Il libro diede a molti americani una prima conoscenza della situazione nei Balcani.\nSostegno a Tito e suicidio.\nDurante la Seconda guerra mondiale sostenne l'Esercito Popolare di Liberazione della Jugoslavia, contribuendo alla nascita della Repubblica Socialista Federale di Jugoslavia.\nDal 1949 fu corrispondente e membro del SAZU (\"Accademia Slovena delle Scienze e delle Arti\") sino al suo ritorno negli Stati Uniti.\nSi trasfer\u00ec a Milford, nel New Jersey, dove mor\u00ec suicida nel 1951, afflitto dalla mancanza di salute, durante un periodo d'intrighi e di tensioni in Iugoslavia. Corsero voci, mai confermate, secondo cui sarebbe stato ucciso da qualche fazione balcanica.\nLa vita di Adamic \u00e8 oggetto della biografia romanzata \"Una cosa oscura, senza pregio\", di Andrea Olivieri, pubblicata nel 2019."}
{"id": "1800842", "revid": "1100311", "url": "https://it.wikipedia.org/wiki?curid=1800842", "title": "Eski\u015fehirspor Kul\u00fcb\u00fc Derne\u011fi", "text": "L'Eski\u015fehirspor Kul\u00fcb\u00fc Derne\u011fi\n, chiamato comunemente solo Eski\u015fehirspor, \u00e8 una societ\u00e0 calcistica con sede a Eski\u015fehir, in Turchia. Milita nella TFF 2. Lig, la terza serie del campionato turco di calcio.\nNella sua storia ha vinto una Coppa di Turchia, nel 1970-1971, e una Supercoppa di Turchia, nello stesso anno.\nOrganico.\nRosa 2020-2021.\n\"Aggiornata al 27 ottobre 2020\".\n&lt;section begin=squad /&gt;\nRosa 2017-2018.\n\"Rosa aggiornata al 2 ottobre 2017\"\nRosa 2016-2017.\n\"Rosa aggiornata al 2 settembre 2016\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1800846", "revid": "571594", "url": "https://it.wikipedia.org/wiki?curid=1800846", "title": "Men in Trees - Segnali d'amore", "text": "Men in Trees - Segnali d'amore \u00e8 una serie televisiva statunitense andata in onda negli Stati Uniti in prima visione sul network ABC dal settembre 2006 a giugno 2008.\nDopo la messa in onda della seconda stagione, causa i bassi ascolti, la serie \u00e8 stata cancellata nel maggio 2008. Protagonista della serie \u00e8 Anne Heche.\nLa serie ha debuttato in Italia il 21 gennaio 2008 sul canale digitale terrestre a pagamento Mya che ha trasmesso l'intera serie fino al 21 luglio 2008. In chiaro \u00e8 andata in onda dal 31 maggio 2008 al 19 agosto 2008 su Canale 5, andando in onda in contemporanea con il canale Mya ma venne interrotta dopo aver trasmesso la prima stagione e i primi 7 episodi della seconda stagione, La serie \u00e8 stata poi ripresa da La5 che ha trasmesso i rimanenti episodi inediti dal 19 febbraio 2011 al 26 marzo 2011. In Italia la serie va in onda secondo l'ordine di produzione degli episodi e non di trasmissione statunitense.\nTrama.\nMarin Frist \u00e8 una consulente sentimentale scrittrice di best seller che gira il paese per suggerire alle donne single come trovare l'uomo perfetto. In viaggio verso l'Alaska, Marin scopre qualcosa di terribile: il fidanzato che sta per sposare l'ha tradita con una sua amica. Fare i conti con questa realt\u00e0 diventa per lei ancora pi\u00f9 difficile quando resta bloccata ad Elmo (Alaska), una cittadina di montagna in maggioranza abitata da uomini, in cui qualcuno torner\u00e0 a farla sorridere.\nGli amici di Marin e la sua pubblicista cercano di sostenerla nonostante la lunga distanza, ma lei finalmente comprende di aver vissuto per troppo tempo con gli occhi chiusi. E ora che li ha aperti, vede il meraviglioso mondo che la circonda e per la prima volta si ferma e respira.\nProduzione.\nLa ABC ordin\u00f2 inizialmente i classici 13 episodi per la serie, e visti i buoni ascolti, ordin\u00f2 una stagione completa di 22 episodi; tuttavia, in seguito, la ABC decise di trasmettere solo 17 dei 22 episodi prodotti, rimandando i 5 episodi restanti all'anno successivo. Per la seconda stagione furono ordinati solo 13 episodi, ma ne fu prodotto un altro trasmesso come \"apertura di stagione\" (prima dei 5 episodi rimanenti della prima stagione e dei 13 della seconda) che fosse di trama autoconclusiva e che servisse da presentazione per i personaggi ad eventuali nuovi spettatori. Anche a causa dello sciopero degli sceneggiatori, non furono prodotti altri episodi e la serie venne cancellata."}
{"id": "1800847", "revid": "1522738", "url": "https://it.wikipedia.org/wiki?curid=1800847", "title": "Diritti umani nell'Africa subsahariana", "text": "La situazione dei diritti umani nell'Africa Subsahariana varia notevolmente da paese a paese. Accanto a regimi dittatoriali violenti, si trovano paesi democratici rispettosi degli accordi internazionali. Va inoltre notato che molti paesi e l'Unione Africana hanno aderito ad un cammino l'applicazione reale degli accordi internazionali sui diritti umani. Allo stesso tempo, le diverse culture e tradizioni sociali africane da una parte frenano l'applicazione di alcune leggi in favore dei diritti umani, e dall'altra permettono un'accelerazione del cammino di comprensione di questi stessi diritti. Non va poi dimenticato che molte regioni africane vivono una situazione di povert\u00e0 e insicurezza sociale che non permettono un vero impulso positivo nella coscientizzazione popolare.\nAspetti generali.\nTutti i paesi subsahariani si sono sviluppati negli ultimi cinquant'anni a partire dalle amministrazioni coloniali che hanno occupato il continente dal XV secolo in poi. L'eccezione \u00e8 l'Etiopia, unico paese africano a non essere stato colonizzato \u2013 escludendo la breve parentesi di controllo italiano. Prima della colonizzazione, solo pochi paesi avevano un'unit\u00e0 amministrativa grossomodo corrispondente ai paesi attuali. Esistevano invece altre forme politiche che ponevano il territorio sotto controllo di alcune forze accentratrici. \u00c8 il caso dei regni della zona dei grandi laghi, dei regni dell'Africa Occidentale, del regno di Grande Zimbabwe, e quello zulu. Va notato che in molte regioni africane \u2013 Kenya e Tanzania, per esempio \u2013 non vi era nessun potere centrale o accentratore.\nL'Africa precoloniale presentava quindi vari tipi di strutture politiche. In generale \u2013 ma va ricordato che stiamo parlando del secondo continente del mondo, con circa 1200diverse etnie, e quindi centinaia di modi diversi di comprendere e attuare le leggi sociali \u2013 il diritto della persona non era considerato di primaria importanza, dando invece pi\u00f9 risalto al diritto della comunit\u00e0. Il diritto della persona era garantito dal bisogno della comunit\u00e0 di difendere i propri membri. Esistevano poi canoni abbastanza rigidi di comportamento entro il quale un individuo era libero di scelte personali. Ad esempio, ogni societ\u00e0 aveva codificato i diritti e doveri dei vari membri della famiglia. Diritti e doveri che quindi potevano non corrispondere al moderno giudizio di rispetto dei diritti personali, ma erano pur sempre codificati e non arbitrari. Il giudizio sui casi di sospetto abuso delle libert\u00e0 altrui spettava agli anziani, e in particolare a quei gruppi di anziani pi\u00f9 autorevoli all'interno della comunit\u00e0.\nNel 1222, l'imperatore islamico del Mali Sundjata Ke\u00efta promulg\u00f2 una delle prime carte dei diritti umani tra cui si affermava: \"Ogni vita umana \u00e8 una vita,di eguale dignit\u00e0\".\nL'esperienza coloniale.\nLe varie amministrazioni coloniali imposero un codice civile, o altre forme di leggi fondamentali, su cui basare la legiferazione nelle colonie. Gli intellettuali africani arrivarono ad apprezzare l'idea insita in un corpo di leggi cui tutti potevano rifarsi senza distinzione di sesso, razza, posizione sociale. Il sogno venne presto infranto. Da una parte, lo stesso ordine coloniale si basava su di un atto, la conquista, che poco aveva in comune con il rispetto della libert\u00e0 dei popoli. Dall'altra, gli africani scoprirono presto che la discriminazione nei loro confronti non solo era accettata, ma era essa stessa definita legalmente dalle leggi coloniali.\nGli africani, ad esempio, non potevano sperare in un processo legale egualitario, se uno dei due litiganti era un colonialista. Atti gravi, quali l'abuso fisico o l'omicidio, commessi contro africani venivano regolarmente stralciati dai giudici. In molti paesi \u2013 specie quelli sotto il dominio britannico \u2013 vi erano forme pi\u00f9 o meno gravi di apartheid.\nA Nairobi, in Kenya, sin dalla sua fondazione nel 1902, gli africani non potevano vivere all'interno dei confini cittadini, a meno che non fossero dipendenti di colonialisti che ivi vivevano. Quando il primo nucleo cittadino si svilupp\u00f2, il regime coloniale disegn\u00f2 una citt\u00e0 segregata. Gli africani potevano costruire le loro case ad est del centro cittadino, al ovest il territorio era assegnato a ufficiali governativi e coloni, mentre alla grande comunit\u00e0 asiatica venne affidato un territorio tra le due sezioni. La divisione rimane visibile ancora oggi, con quasi tutte le baraccopoli della capitale keniota sorte nell'est della citt\u00e0. Un keniano che si fosse trovato per strada nella zona destinata ai bianchi dopo il coprifuoco, doveva avere con s\u00e9 una lettera che lo autorizzava a girare nel quartiere per motivi di lavoro.\nLa mancanza di uguaglianza apparve chiara subito dopo la prima guerra mondiale, e cos\u00ec anche dopo il secondo conflitto mondiale. Quando i soldati africani che avevano difeso gli interessi della nazione colonizzatrice combattendo al di fuori del continente, ma non solo, ritornarono a casa, si videro negati i privilegi e le concessioni offerte ai reduci europei.\nNegli anni precedenti l'indipendenza, in quasi tutti i paesi africani sorsero gruppi politici locali che chiesero, e mai ottennero, non l'indipendenza, ma un autogoverno dove africani ed europei avessero uguali diritti.\nSpesso i movimenti indipendentisti si risolsero all'uso delle armi solo dopo aver inutilmente cercato un accordo che permettesse il rispetto dei diritti delle popolazioni autoctone. La risposta dei vari regimi coloniali fu variegata: i campi di concentramento in Namibia, la creazione delle riserve in Kenya, l'occupazione militare nelle colonie portoghesi, e cos\u00ec via. In generale, si pu\u00f2 affermare che l'indipendenza dei paesi africani sia nata da un'esperienza di diritti umani lesi dal potere centrale.\nNuovi assetti politici.\nCon l'esclusione di pochi stati, le nuove nazioni africane non cancellarono le leggi coloniali che permettevano il controllo dell'ordine pubblico e dell'ordinamento sociale dando poteri extra giudiziari ai corpi di polizia e all'esercito. Inoltre, dopo un periodo iniziale ispirato all'ideale democratico, quasi tutti i paesi africani hanno fatto la scelta del partito unico e del presidente a vita, eliminando figure di controllo politico quali il primo ministro. Il presidente del paese era anche il presidente del partito unico, e quindi l'unica persona in grado di decidere il corso politico e finanziario del proprio paese.\nIl ricorso a sistemi dittatoriali e a regimi fortemente centralizzati ha di per s\u00e9 imposto un blocco alla coscientizzazione sociale sui diritti umani. Pur essendo firmatari della carta dell'ONU sui diritti umani, i regimi africani si sono ben guardati dal ratificarla e renderla operativa nei loro paesi. Con poche eccezioni, i paesi africani hanno invece aumentato il controllo sulle scelte personali, sul diritto delle persone di vivere ovunque nel loro paese, e sul diritto alla terra e alle risorse dei territori ancestrali.\nCrescita sociale.\nCon la caduta del bipolarismo USA-URSS che aveva portato alla Guerra Fredda (fine anni 1980), l'Africa ha vissuto un momento di liberazione politico sociale, spesso chiamata primavera politica africana. Sulla spinta della democratizzazione dei paesi dell'Est europeo, e con il mancato supporto economico americano e sovietico alle dittature africane, quasi tutti i paesi africani hanno approvato il multipartitismo. Sotto la spinta della protesta civile, alcuni diritti della persona (libert\u00e0 di stampa, di espressione, ecc.) vennero ristabiliti, almeno a livello giuridico. Questo cambiamento \u00e8 avvenuto sia per decisione presidenziale (Kenya, Mali, Zambia) che per referendum (Malawi). In genere, il controllo delle strutture pubbliche e la capillare presenza sul territorio giocarono in favore dei vecchi presidenti a vita per mantenere il controllo politico. Un valido esempio viene dallo Zaire (oggi Repubblica Democratica del Congo) dove il dittatore Mobutu ebbe buon gioco ad approvare centinaia di partiti di opposizione e mantenere il potere sin quasi alla sua morte. Si ebbero anche cambiamenti repentini e genuinamente voluti dalla popolazione. \u00c8 il caso del Malawi, dove il presidente Hastings Kamuzu Banda venne velocemente rimpiazzato con le elezioni generali del 1994, dopo che il referendum del giugno 1993 aveva sancito la volont\u00e0 popolare per il multipartitismo.\nIl multipartitismo, con tutti i limiti alla sua vera attuazione, ha permesso lo sviluppo della societ\u00e0 civile. I gruppi Giustizia e Pace \u2013 poi Giustizia e Pace e Salvaguardia del Creato \u2013 delle Chiese Cattolica e Protestanti hanno fatto molto per coscientizzare la gente sui diritti della persona e la promozione delle donne, i cui diritti erano spesso lesi dalla stessa cultura locale. Associazioni internazionali quali Amnesty International e Human Rights Watch hanno permesso la pubblicazione di rapporti dettagliati sulla situazione dei diritti umani nei vari paesi. L'OCHA, l'organizzazione delle Nazioni Unite che coordina gli aiuti umanitari, ha istituito IRIN (Integrated Regional Information Network) anche per informare sulla situazione dei diritti umani. La produzione video di IRIN ha illustrato, e illustra, in maniera drammatica gli abusi a cui sono sottoposti le popolazioni dei paesi africani in guerra. Questi, e altri strumenti, hanno permesso da una parte la continua crescita delle aspettative della popolazione, e quindi della loro capacit\u00e0 di reazione di fronte ad abusi, e dall'altra, una migliore conoscenza della situazione locale e del tipo di abusi da combattere.\nPassi positivi.\nIl 2007 ha visto alcuni sviluppi positivi per i diritti umani in Africa. Dopo un lungo lavoro preparatorio, l'Unione Africana ha dato vita alla Corte Africana per i diritti Umani e dei Popoli. Va anche notato che il Segretario Permanente delle Istituzioni Africane Nazionali per i Diritti Umani ha finalmente aperto la sua sede a Nairobi, Kenya. Quasi tutti i paesi africani hanno inoltre affrontato il lungo iter legislativo per integrare le leggi internazionali e la Carta Universale dei Diritti Umani nelle leggi locali. Questo iter, gi\u00e0 in ritardo di vari decenni, richieder\u00e0 senz'altro altri anni per giungere alla sua conclusione. \u00c8 comunque significativo che la crescita democratica si rispecchi nel lavoro dei vari governi anche in una crescita di sensibilit\u00e0 verso i diritti della persona.\nMaggiori violazioni.\nSe il panorama generale pu\u00f2 indurre ad una valutazione positiva, non va dimenticato che nel passato recente e a tutt'oggi in Africa si assiste ad esempi estremi di abusi dei diritti umani:\nPaese per paese.\nPer questa sezione vedi anche gli articoli di storia dei singoli paesi, il Rapporto 2008 di Amnesty International, e i rapporti dell'Alto Commissariato per i Diritti Umani delle Nazioni Unite.\nAngola.\nDopo una lunga guerra civile, terminata nel 2002 con la firma degli accordi di pace, il paese ha goduto di una calma relativa negli ultimi sei anni, nonostante il paese sia ancora immerso in gravi problemi di governabilit\u00e0. Il governo ha iniziato la riforma del Codice Penale e della Legge sull'Imprigionamento Preventivo. Questo processo procede lentamente. La libert\u00e0 di parola e di stampa \u00e8 limitata. La popolazione non pu\u00f2 accedere liberamente alla giustizia, visto che i politici controllano il sistema giudiziario. La maggioranza della popolazione vive sotto il livello di povert\u00e0 e si vede negato l'accesso a servizi di base, quali l'acqua potabile, la sanit\u00e0 e l'educazione. Le varie agenzie dell'ONU che lavorano in Angola stanno sostenendo il processo di democratizzazione. In tutte le scuole elementari \u00e8 stato introdotto un corso sui diritti umani. IRIN sponsorizza una stazione radio che informa la popolazione sui suoi diritti umani. L'exclave di Cabinda \u00e8 ancora oggi in opposizione al governo di Luanda. Gli abitanti di Cabinda chiedono una maggiore autonomia, che il governo centrale non \u00e8 pronto a concedere.\nBenin.\nIl governo di Thomas Boni Yayi viene spesso accusato di corruzione. Durante il 2007, la polizia ha arrestato e tenuto in prigione senza processo varie persone che protestavano contro gli abusi del presidente. La polizia, inoltre, spesso fa un uso eccessivo della forza per risolvere situazioni di tensione. Tutte le case carcerarie sono sovraffollate, con le carceri di Cotonou e Abomey che ospitano fino a sei volte il numero di persone per cui erano state designate.\nBotswana.\nIn Botswana i diritti umani sono normalmente rispettati. Possibili abusi da parte del governo si sono avuti nei confronti dei popoli khoisan. Il governo sostiene che il programma di reinsediamento di questi gruppi che vivono nel Kalahari \u00e8 per il bene della gente. I khoisan sostengono di non voler essere allontanati dai loro territori ancestrali e che il programma governativo mira solamente a lasciare libere le aree per la ricerca mineraria. Inoltre, l'opposizione politica lamenta l'impossibilit\u00e0 a fare una vera e propria opposizione democratica.\nBurundi.\nNegli ultimi anni, il Burundi ha vissuto sotto la continua tensione della guerra civile. La giustizia funziona a singhiozzo e le condizioni ei detenuti sono deplorevoli. La polizia continua la politica di arresti arbitrari e maltrattamenti della popolazione. Il numero delle violenze sessuali a danni di donne e ragazze \u00e8 in aumento. L'Assemblea Nazionale non ha mantenuto la promessa di emanare un nuovo codice civile e di approvare leggi che avrebbero reso illegale la tortura e altri trattamenti crudeli e inumani. La pena di morte \u00e8 ancora vigente. L'ultimo gruppo di ribelli rimasto a combattere contro il governo, il FNL, ha anche commesso varie violazione dei diritti umani: furti, rapimenti di persone a scopo di riscatto, stupri e reclutamento di bambini-soldato.\nLa libert\u00e0 di espressione \u00e8 negata, e ci sono stati vari casi di violenza o minaccia contro giornalisti. Questo sia da parte governativa che da parte dei ribelli. Alcuni giornalisti hanno subito violenze fisiche per aver pubblicato notizie contro la volont\u00e0 politica della maggioranza.\nCamerun.\nLa corruzione continua ad essere uno dei problemi pi\u00f9 forti del paese, che tocca tutti i settori della vita camerunese, dal potere politico a quello giudiziario, dalle societ\u00e0 statali a quelli private. La libert\u00e0 di parola \u00e8 messa seriamente in discussione dall'arresto (e talvolta dalla tortura) dei giornalisti che assumono posizione critiche e di denuncia. Il giornalista e difensore dei diritti umani Philip Njaru, per esempio, \u00e8 stato detenuto dalla polizia di Kumba che lo ha accusato di aver pubblicato articoli che accusavano la polizia di estorsione e arresti arbitrari. Dopo un'investigazione, il Comitato diritti umani delle Nazioni Unite ha stabilito che negli anni precedenti il governo camerunese non era intervenuto a proteggere Philip Njaru da maltrattamenti e intimidazioni da parte delle forze di sicurezza a seguito delle sue attivit\u00e0 in favore dei diritti umani..\nMembri del South Cameroon National Council (Consiglio Nazionale del Camerun del Sud, SCNC, un gruppo che promuove l'autoderterminazione delle regioni meridionali) sono stati arrestati e detenuti per due mesi (gennaio-marzo 2007) senza processo. Tra questi c'era Nfor Ngala Nfor, vicepresidente dell'associazione. Altri arresti ingiustificati e processi fittizi si sono succeduti durante l'anno. La mancanza di testimoni attendibili ha spinto i giudici ad archiviare tutte le denunce che la polizia ha portato contro il SCNC.\nLa polizia ha arrestato e detenuto, anche per anni, persone accusate di aver avuto rapporti omosessuali, considerati illegali. In tutti i casi su cui ha sinora sentenziato, l'Alta Corte di Yaound\u00e9 ha assolto gli accusati per mancanza di prove.\nLe forze di polizia si sono dimostrate sempre pi\u00f9 pronte ad usare la violenza in risposta a problemi di ordine pubblico. Almeno tre studenti sono stati uccisi perch\u00e9 protestavano per la mancanza di elettricit\u00e0 nella loro scuola. Altri studenti sono stati feriti o uccisi durante altre manifestazioni. L'arresto arbitrario \u00e8 comune in tutto il paese.\nCiad.\nNel corso degli ultimi due anni, il Ciad ha dovuto affrontare varie situazioni di crisi: almeno due tentativi di colpo di stato hanno scosso la capitale. La guerra civile in Darfur ha coinvolto anche le zone del Ciad al confine. La tratta di bambini \u00e8 continuata a crescere e la violenza sessuale contro le donne ha continuato a registrare livelli elevati. La libert\u00e0 di espressione \u00e8 alquanto limitata. Giornalisti indipendenti e difensori dei diritti umani sono stati oggetto di intimidazioni, abuso delle regole di censura e arresti illegali. Il governo ha limitato la libert\u00e0 d'espressione ogni volta che venivano criticate le autorit\u00e0.\nIl Presidente Idriss D\u00e9by si \u00e8 presentato alle elezioni generali del 2005 grazie ad un cambiamento della costituzione che ha per\u00f2 concorso alla nascita di una miriade di movimenti di opposizione, alcuni armati. L'opposizione a D\u00e9by ruota intorno allo sfruttamento delle risorse naturali (petrolio, ma anche minerali, acqua e terreni agricoli). Alcuni di questi gruppi sono sostenuti dal Sudan, . I gruppi armati, da parte loro, non hanno esitato ad uccidere i civili ogniqualvolta questo ha giovato alle diatribe inter-etniche e tribali. I gruppi ribelli, ma anche i soldati governativi, abusano di frequente delle donne, ragazze e bambine dei campi profughi. Questi abusi non vengono perseguiti dal potere giudiziario.\nAnche i bambini di et\u00e0 inferiore ai dieci anni subiscono azioni lesive dei loro diritti umani: molti vengono reclutati forzatamente nell'esercito o nelle opposte milizie.\nCosta d'Avorio.\nDopo l'accordo di pace del marzo 2007 tra governo e forze ribelli delle Forze Nuove (Forces Nouvelles), la situazione nel paese \u00e8 migliorata. Rimangono gravi gli attacchi violenti contro cittadini indifesi, specialmente ai posti di blocco. Molte sono le donne che vengono stuprate dalle forze dell'ordine. I colpevoli, anche se arrestati, vengono scarcerati dopo poco, visto che il codice civile della Costa d'Avorio non prevede una definizione penale dello stupro. dell'Operazione delle Nazioni Unite in Costa d'Avorio (UNOCI)}. Gli abusi contro i diritti umani sono stati compiuti sia da parte governativa che dai ribelli. Ad aprile, il presidente Laurent Gbagbo ha firmato una normativa che garantisce l'amnistia per la maggior parte dei crimini commessi nel contesto del conflitto a partire dal 2002. Rimane possibile accusare i perpetratori di violenze contro l'umanit\u00e0, un crimine per cui vigono norme internazionali di inchiesta e giudizio.\nEritrea.\nDopo la dichiarazione di indipendenza del paese (1993), l'Eritrea ha iniziato un importante percorso verso l'autosufficienza in vari campi. Le difficolt\u00e0 economiche e il crescente dissenso politico hanno portato ad una svolta dittatoriale. Il presidente Isaias Afewerki e il suo governo hanno limitato drasticamente le libert\u00e0 personali e hanno cercato di reindirizzare le tensioni interne verso il nemico storico del paese, l'Etiopia. Un conflitto armato si \u00e8 avuto nel 1998, quando l'Eritrea ha attaccato l'Etiopia sulla base di una controversia sui confini nei pressi del villaggio di Badme. La guerra \u00e8 durata due anni ed \u00e8 stata bloccata dall'intervento internazionale proprio quando l'Etiopia si preparava a sferrare l'attacco finale verso la capitale eritrea (2000). La risoluzione delle divergenze venne lasciata ad una commissione, le cui decisioni non sono state accettate n\u00e9 dall'Etiopia n\u00e9 dall'Eritrea. I due paesi sono divisi da una zona cuscinetto \u2013 in territorio eritreo \u2013 gestita dalla Missione delle Nazioni Unite in Etiopia ed Eritrea (UNMEE). In Eritrea, per\u00f2, la situazione civile \u00e8 precipitata. Nel tentativo di mantenere il controllo sul paese, il governo ha intensificato gli arresti di chiunque si opponga o semplicemente critichi le decisioni presidenziali. Oggi, il governo non autorizza partiti di opposizione, organizzazioni indipendenti della societ\u00e0 civile o gruppi di fede religiosa, n\u00e9 mostra tolleranza verso il dissenso. I prigionieri di coscienza sono migliaia, e vengono rinchiusi in campi di concentramento. Nessuno pu\u00f2 accedere alla giustizia e impugnare o contestare detenzioni arbitrarie o azioni governative o militari che implicano violazioni dei diritti umani. Le garanzie di tutela dei diritti umani stabilite dalla costituzione non sono rispettate o applicate. La libert\u00e0 di espressione \u00e8 inesistente: tutti i giornali non governativi sono stati chiusi e i giornalisti imprigionati. I giornalisti stranieri sono stati espulsi, o possono lavorare solo sotto il controllo governativo. Anche molti volontari di ONG internazionali hanno subito la stessa sorte.\nIl governo \u00e8 anche intervenuto contro i gruppi religiosi. Tutte le confessioni minoritarie (evangeliche) hanno subito restrizioni gravi; i luoghi di culto sono stati chiusi, e le propriet\u00e0 ecclesiastiche e i programmi di assistenza sono stati confiscati dal governo. Almeno 2000 fedeli di queste fedi erano in detenzione al giugno del 2008. Anche alcuni personaggi scomodi appartenenti a fedi autorizzate (come la Chiesa ortodossa eritrea, la Chiesa cattolica, la Chiesa luterana e l'Islam) sono stati incarcerati. Il Patriarca Antonios, capo della comunit\u00e0 ortodossa eritrea, \u00e8 stato arrestato ed \u00e8 detenuto in localit\u00e0 segreta. Il governo ha eletto un nuovo patriarca al suo posto. I fedeli di tutte le religioni sono controllati.\nIn Eritrea, il servizio militare \u00e8 obbligatorio, dai 18 ai 40 anni. Nessun cittadino pu\u00f2 andare all'estero prima dei 50 anni di et\u00e0. Le famiglie dei giovani che fuggono dal paese sono costrette a pagare multe, e se non sono in condizione di pagare vengono deportate nei campi di concentramento. I bambini trascorrono l'ultimo anno scolastico nel centro di addestramento militare di Sawa. In seguito entrano nel servizio militare; se accedono all'istruzione superione (in \"college\" di formazione vocazionale), la leva militare viene rinviata fino al diploma. L'istruzione universitaria \u00e8 stata sospesa.\nLa polizia e i militari usano la tortura come forma normale di interrogatorio. Il detenuto viene legato in posizione dolorosa e non viene liberato se non dopo che ha risposto alle domande degli interrogatori. Le condizioni carcerarie sono estremamente dure e il trattamento riservato ai detenuti \u00e8 crudele e degradante. Molti prigionieri vengono stipati in \"container\" lasciati in luoghi assolati, privi di servizi igienici o di acqua, senza cure mediche.\nEtiopia.\nDurante il 2007, il governo etiopico ha imposto dei blocchi sugli aiuti umanitari e sul commercio di derrate alimentari. A sua volta, queste decisioni hanno causato difficolt\u00e0 nell'approvvigionamento di alcune regioni colpite da siccit\u00e0. Pi\u00f9 di un milione di persone hanno sofferto la fame a causa di questa situazione. La tensione sociale \u00e8 continuata sia per il conflitto contro il Fronte di liberazione nazionale dell'Ogaden (regione a maggioranza somala) che con alcuni gruppi per la liberazione delle popolazioni oromo. L'Etiopia ha celebrato l'anno 2000 \u2013 si segue il calendario giuliano \u2013 e il governo ha deciso di dare la grazia a molti prigionieri. Almeno 17.000 prigionieri \u2013 sia politici che penali - sono stati liberati. Tra i prigionieri di coscienza rilasciati vi sono stati Diribi Demissie e altri due funzionari dell'Associazione Mecha Tulema, un'associazione di aiuto sociale oromo, i quali erano detenuti dal 2004. La repressione politica non \u00e8 per\u00f2 diminuita. Le forze governative si sono rese responsabili di arresti di massa, torture, stupri ed esecuzioni extragiudiziali. Truppe governative partecipano alla occupazione parziale della Somalia, dove si sono rese responsabili di varie forme di oppressione contro la popolazione civile.\nLa libert\u00e0 di espressione \u00e8 ancora poco tutelata. Almeno 14 giornalisti sono sotto accusa per aver pubblicato articoli contrari alle posizioni governative e le loro compagnie editrici multate o chiuse. Alla fine del 2007, il governo ha introdotto una legge sull'editoria pi\u00f9 restrittiva di quella precedente. Inoltre, tutti gli attivisti che hanno mostrato interesse a difendere i diritti umani sono stati o arrestati o posti sotto giudizio con la possibilit\u00e0 di rimanere liberi dietro pagamento di una cauzione.\nLa crisi umanitaria nelle regioni a maggioranza somale e oromo \u00e8 ascrivibile anche a vari movimenti di liberazione. Questi si sono resi responsabili di stupri, rapimenti e omicidi contro la popolazione civile. La pena di morte \u00e8 ancora vigente e vari accusati sono stati condannati alla pena capitale. Nel corso del 2007, almeno un'esecuzione ha avuto luogo, la seconda condanna a morte scontata dal 1991 di cui si abbia conferma ufficiale.\nGambia.\nLa situazione dei diritti umani in Gambia \u00e8 precaria. Oppositori, veri o presunti del governo, sono oggetto di arresti arbitrari. I giornalisti che parlano di diritti umani sono anch'essi fatto oggetto di intimidazioni e arresto da parte delle forze dell'ordine e degli agenti dell'Agenzia Nazionale di Informazione (National Intelligence Agency). Tra gli oppositori politici in detenzione preventiva e senza la possibilit\u00e0 di comunicare con parenti e avvocati ci sono: Chief Manneh, Kanyiba Kanyi, Momodou Lamin Nyassi, Mdongo Mboob, Marcie Jammeh e Haruna Jammeh. L'avvocato Mai Fatty, che ha spesso difeso giornalisti e attivisti in cause legate ai diritti umani, ha subito un incidente stradale che egli attribuisce ad un tentativo di assassinio. Ha dovuto lasciare il paese per cure mediche alla fine del 2007.\nLa polizia ha inoltre arrestato giornalisti locali ed esteri che hanno criticato il presidente, specialmente quando questi ha dichiarato di poter curare l'AIDS. The Independent, quotidiano di Banjul, \u00e8 rimasto chiuso dall'aprile 2007 per ordine governativo. La pena di morte doveva essere cancellata entro la fine del 2007, ma ci\u00f2 non \u00e8 avvenuto. Allo stesso tempo, si teme che molti prigionieri scomodi siano stati giustiziati dopo un processo sommario senza possibilit\u00e0 di difesa o appello.\nGhana.\nTra i paesi africani, il Ghana si distingue per il suo impegno contro la pena di morte. Il governo si \u00e8 dichiarato ufficialmente contrario, sebbene non abbia poi approvato alcuna norma per abolire la pena capitale. Durante il 2007, 43 condannati a morte hanno visto la loro sentenza commutata in ergastolo o carcerazioni pi\u00f9 brevi. Nel braccio della morte rimangono comunque 106 prigionieri.\nLa violenza sulle donne continua ad essere una grave realt\u00e0, nonostante l'impegno del governo che ha varato leggi restrittive e che sostiene la lotta alle mutilazioni genitali femminili. Il governo continua a pagare risarcimenti per le violazioni dei diritti umani commesse sotto i precedenti governi, come raccomandato dalla commissione di riconciliazione nazionale.\nGuinea.\nGli abusi contro i diritti umani dei guineani continuano da molti anni. Negli ultimi tempi, questi si sono intensificati come risposta ad un'opposizione politica sempre pi\u00f9 forte contro il regime governativo. La polizia ed altre forze di sicurezza usano la violenza fisica, lo stupro e la tortura come normali deterrenti contro oppositori politici e detenuti. La libert\u00e0 di parola \u00e8 seriamente compromessa. Il presidente Lansana Cont\u00e9, al potere dal 1984 a seguito di un colpo di Stato, non ammette sfide al suo potere. L'aggravarsi della crisi economica, e della conseguente precariet\u00e0 sociale di molti guineani, hanno spinto sindacati e partiti di opposizione ad organizzare scioperi e manifestazioni. La macchina governativa ha risposto con violenza. Nel febbraio 2007, il presidente ha dovuto cedere alle pressioni della piazza e ha nominato un primo ministro - Eug\u00e8ne Camara \u2013 nome per\u00f2 non gradito alla maggioranza della popolazione. Un nuovo governo \u00e8 stato nominato nel marzo 2007 con soli esponenti della societ\u00e0 civile. Poche settimane dopo, sono stati i militari a scendere in piazza chiedendo la destituzione degli ufficiali maggiori e il pagamento dei loro salari arretrati. Infine, nel maggio 2007, \u00e8 stata istituita una Commissione d'inchiesta indipendente incaricata di condurre le indagini sulle gravi violazioni dei diritti umani e i gravi reati commessi durante gli scioperi del giugno 2006 e gennaio-febbraio 2007. Si parla di centinaia di morti e migliaia di stupri, torture e arresti illegali, detenzioni illegali e arresti arbitrari di giornalisti.\nA fine giugno 2007, il ministro della Giustizia e dei Diritti Umani ha sostenuto che il governo era contrario alla pena di morte e che le persone gi\u00e0 condannate non sarebbero state messe a morte.\nGuinea Bissau.\nLa Guinea Bissau \u00e8 un paese molto fragile dal punto di vista sociale. Negli ultimi anni, si sono succeduti rapidamente guerra civile, disordini urbani, omicidi politici, svolte dittatoriali e ritorni alla democrazia. Nel 2007, il governo \u00e8 stato spesso posto in minoranza e sotto pressione per il coinvolgimento di ministri nel traffico della droga. Un nuovo governo \u00e8 stato inaugurato nella seconda met\u00e0 del 2007. Le forze armate, sostenute da politici, continuano a giocare un ruolo importante nel commercio e inoltro della droga da paesi dell'America Latina verso l'interno del continente.\nLa libert\u00e0 di espressione \u00e8 stata gravemente lesa dalle continue pressioni governative sui giornalisti che pubblicano articoli sul traffico della droga, sulle responsabilit\u00e0 di vari omicidi politici, e sulla tratta dei bambini. Questi vengono mandati in Senegal per la raccolta del cotone o come mendicanti a Dakar. La famiglia riceve un piccolo compenso, e i bambini diventano dei veri e propri schiavi.\nGuinea Equatoriale.\nLa Guinea Equatoriale \u00e8 da anni nel mirino delle organizzazioni che difendono i diritti umani. Il paese non ha mai conosciuto la libert\u00e0 e la democrazia, ed \u00e8 sempre stato guidato da regimi totalitari. Quasi tutte le libert\u00e0 civili sono ristrette, nonostante che le leggi del paese vietino abusi contro la persona. La situazione \u00e8 tale che il paese si \u00e8 guadagnato il triste primato di avere la pi\u00f9 estesa bibliografia in Africa che attesta l'abuso dei diritti umani nel paese.\nIl presidente Teodoro Obiang Nguema Mbasogo ha il controllo totale del paese, e delle sue risorse. La Guinea Equatoriale ha il pi\u00f9 alto indice di crescita al mondo (21,5%) \u2013 dovuto alla vendita di petrolio e altre risorse naturali \u2013 ma il 60% della popolazione vive sotto il livello di povert\u00e0 e soltanto il 33% ha accesso all'acqua potabile. Durante il 2007, centinaia di famiglie di Malabo, la capitale, hanno perso la loro abitazione a causa di incendi dolosi. Questi si sono sprigionati dopo che il governo aveva dichiarato che l'area di Nuovo Edificio sarebbe stata rasa al suolo per far posto a nuove case popolari. Le detenzioni arbitrarie sono continuate per tutto il 2007 e 2008. Il di lavoro delle Nazioni Unite sulle detenzioni arbitrarie non ha potuto incontrare molti dei detenuti, pur avendo in mano prove incontrovertibili della loro detenzione nella prigione di Spiaggia Nera a Malabo. Tra i prigionieri di coscienza si notano vari esponenti politici di opposizione al governo. Molti prigionieri sono torturati, sia in carcere, che durante la detenzione preventiva nelle caserme di polizia. La pena di morte \u00e8 ancora legale e le esecuzioni avvengono in semi-clandestinit\u00e0, senza che le famiglie ei condannati vengano informate. Sotto la pressione internazionale, il governo ha ora in cantiere una revisione del sistema giudiziario, che verr\u00e0 riorganizzato sotto la presidenza del Presidente del paese.\nKenya.\nGran parte delle violazioni dei diritti umani denunciate in Kenya in anni recenti sono legate a violenze a sfondo politico. Nei mesi che hanno condotto alle ultime elezioni (tenutesi il 27 dicembre 2007), gruppi armati hanno esercitato violenze e intimidazioni sulla popolazione e sui candidati, con un bilancio complessivo di oltre mille e duecento morti e circa trecentomila sfollati. In seguito alla dichiarata vittoria elettorale del presidente Mwai Kibaki, contestata sia dall'opposizione che da osservatori indipendenti, la polizia ha represso duramente le proteste. Tutti questi episodi non hanno avuto un seguito in termini di indagini e procedimenti giudiziari. La polizia \u00e8 stata accusata di abusi (in particolare uso della tortura e omicidi non giustificati) anche in relazione ad altre operazioni, come la guerra al terrorismo e la lotta al movimento Mungiki.\nIl governo keniota esercita anche una forte influenza sui mass media. Ci sono stati casi di arresti e reclusione di giornalisti colpevoli di aver diffamato istituzioni politiche, e di boicottaggi espliciti del governo nei confronti di gruppi economici legati a media ostili al presidente.\nIn risposta al perdurare del conflitto nella confinante Somalia, il governo keniota ha assunto una posizione molto dura, chiudendo i confini ai profughi somali e ostacolando l'invio di aiuti umanitari nelle zone coinvolte nel conflitto.\nNel paese restano frequenti gli episodi di violenza contro donne e minori, soprattutto nella forma di violenza domestica. La pena di morte \u00e8 ufficialmente in vigore, anche se non ha avuto applicazioni negli ultimi anni.\nLiberia.\nDopo i lunghi anni di guerra e destabilizzazione ad opera di gruppi armati, il paese \u00e8 testimone di un graduale ritorno alla normalit\u00e0. Charles Taylor, ex terrorista ed ex presidente liberiano, \u00e8 sotto processo per crimini contro l'umanit\u00e0. Il processo ha luogo all'Aja e prende in considerazione i soli delitti commessi in Sierra Leone. La commissione per stabilire la verit\u00e0 sui lunghi anni di guerra civile non ha potuto svolgere bene il suo lavoro. Vi sono pressioni politiche per non indagare sul passato. Non si deve dimenticare che Taylor ha molti sostenitori, sia in Liberia che all'estero, pronti a versare ingenti somme per non far conoscere il loro passato.\nIl governo di Ellen Johnson-Sirleaf continua la lotta alla corruzione ma non \u00e8 riuscito a far approvare la legge che permetterebbe il congelamento dei beni di persone corrotte. A livello popolare, ci sono varie accuse di appropriamento indebito di terreni da parte di personaggi politici e dei loro sostenitori. Il malcontento popolare \u00e8 sfociato in manifestazioni violente in molte occasioni. Particolarmente violente le manifestazioni di aprile 2007 a Gbamga e del luglio seguente a Bong Mines, dove almeno una cinquantina di manifestanti sono stati feriti gravemente dalla polizia.\nA dicembre, le proteste dei lavoratori della piantagione di caucci\u00f9 della Firestone hanno portato alla distruzione di varie abitazioni, il ferimento di cinque persone e il saccheggio delle infrastrutture della piantagione. Sono aumentati i casi di violenza contro le donne. Una nuova legge permette per\u00f2 di condannare a pene detentive gli autori di stupri.\n\u00c8 proseguito il processo a carico di Roy M. Belfast Jr (conosciuto anche come Charles McArthur Emmanuel e Charles \"Chuckie\" Taylor Jr), figlio di Charles Taylor, il quale era stato accusato di tortura, cospirazione finalizzata a tortura, e impiego di armi da fuoco nel contesto di reato violento mentre ricopriva la carica di capo dell'Unit\u00e0 anti-terrorismo.\nI giornalisti sono spesso sottoposti a trattamento duro o illegale da parte della polizia. L'Independent, quotidiano della capitale, \u00e8 rimasto chiuso per sei mesi dopo aver pubblicato le fotografie di un ministro a letto con due donne. Il giornalista Othello Guzean della rete radiofonica a controllo statale Liberia Broadcasting System (LBS) \u00e8 stato sospeso a tempo indeterminato per aver mandato in onda un'intervista con un parlamentare dell'opposizione. A pi\u00f9 riprese, la polizia ha aggredito e picchiato giornalisti. A settembre 2007, le guardie del corpo della presidente Ellen Johnson-Sirleaf hanno intimidito diversi giornalisti (tra cui Jonathan Paylelay della BBC, Dosso Zoom di Radio France International, e Alphonso Towah della Reuters), per una presunta infrazione al protocollo.\nMalawi.\nNel 2007, l'Alta Corte (High Court) ha sentenziato l'incostituzionalit\u00e0 dell'obbligatoriet\u00e0 della sentenza di morte per determinati reati. L'ultima esecuzione avvenuta in Malawi risale al 1992, ma rimangono 23 prigionieri detenuti nel braccio della morte. Questa \u00e8 una nota positiva in un panorama giudiziario fragile. Le condizioni delle carceri sono peggiorate negli ultimi anni, e si riscontrano situazioni crudeli, inumane e degradanti. Le carceri contengono pi\u00f9 del doppio dei prigionieri per cui erano state disegnate. Il 17% dei detenuti \u00e8 in attesa di processo e la mortalit\u00e0 in carcere \u00e8 molto alta (circa il 1,5%). Il processo democratico \u00e8 a grave rischio nel paese. Il Malawi, dopo anni di dittatura, aveva intrapreso un cammino di rinnovamento. Questo processo ha per\u00f2 subito gravi ritardi e contrapposto il presidente wa Mutharika al parlamento. Il presidente ha sciolto il parlamento nel maggio 2008, approfondendo la spaccatura tra i vari partiti.\nMali.\nIl paese ha visto la riapertura del conflitto nella regione settentrionale del Kidal. Nonostante l'accordo di pace siglato in Algeria nel luglio 2006 tra il gruppo armato Tuareg, Alleanza democratica per il cambiamento (Alliance d\u00e9mocratique pour le changement) e il governo, gruppi armati legati a Ibrahim Ag Bahanga hanno continuato a lanciare attacchi. Il governo ha presentato delle proposte di legge per l'abolizione della pena di morte, e una seconda che prevede la pena di morte per atti di terrorismo.\nRepubblica Centro Africana.\nLa situazione dei diritti umani nella Repubblica Centrafricana \u00e8 una delle pi\u00f9 gravi del continente ed \u00e8 andata peggiorando in modo consistente dal 2005 in poi. Il popolo soffre per le tensioni interne e la mancanza di un governo capace di garantire la sicurezza ai cittadini. Bande armate di criminali, i ribelli del Fronte Democratico per il Popolo Centrafricano, e soldati governativi attaccano i cittadini indifesi e saccheggiano impunemente citt\u00e0 e villaggi. Il numero di stupri contro donne, ragazze e bambine \u00e8 cresciuto a dismisura. Pi\u00f9 di 50.000 centrafricani si sono rifugiati nei paesi vicini per scappare dalle violenze e dalle violazioni di diritti umani, e pi\u00f9 di duecentomila vivono in campi provvisori come sfollati interni.\nParticolarmente violenta \u00e8 la guardia presidenziale, che ha pi\u00f9 volte condotto spedizioni punitive contro la popolazione locale, accusata di sostenere e nascondere i ribelli. Durante queste spedizioni, i soldati picchiano i cittadini e li derubano. Molti vengono uccisi senza motivo. Molti villaggi sono stati bruciati e le costruzioni permanenti rase al suolo.\nRepubblica Democratica del Congo.\nLa Repubblica Democratica del Congo vive da ormai quattro decenni una situazione di crescente abuso dei diritti umani. Sin dall'indipendenza la popolazione congolese ha subito forti restrizioni delle proprie libert\u00e0 civili. La guerra civile vinta da Desir\u00e9 Kabila, e la continuazione delle ostilit\u00e0 anche sotto la presidenza di suo figlio Joseph, mantengono il paese in uno stato di totale mancanza di diritti umani. Uccisioni extragiudiziarie, arresti, detenzioni arbitrarie, tortura e altre vessazioni da parte delle forze di sicurezza e di altri gruppi armati sono all'ordine del giorno. I belligeranti fanno uso dello stupro sistematico delle donne che catturano per mantenere lo stato di paura tra la popolazione. Alcune zone del paese, notoriamente le due regioni del Kivu e altre zone limitrofe, vivono una grave crisi umanitaria con l'assenza totale del governo centrale e la popolazione lasciata alla merc\u00e9 di milizie locali violente sotto il comando di Jean-Pierre Bemba. Gli ex miliziani dell'Ituri e del Katanga, disarmati dall'esercito, non hanno ricevuto alcun incentivo al rienserimento nella societ\u00e0 e la loro presenza alimenta lo stato di insicurezza e la criminalit\u00e0 di quelle regioni. Sullo stesso piano, soldati delle Nazioni Unite (MONUC) presenti nel paese per sostenere il cammino verso la pace . Gli sfollati interni sono oltre il milione e mezzo, a cui vanno aggiunti mezzo milione di profughi nei paesi confinanti. Molti bambini vengono catturati dalle forze ribelli e costretti ad aiutare i miliziani o a combattere al loro fianco. Anche tra le file dell'esercito governativo si trovano bambini soldato. La libert\u00e0 di espressione non \u00e8 garantita. Molti giornalisti sono stati picchiati e torturati dalle forze di polizia, e molte donne impegnate nella difesa dei diritti umani sono state stuprate o costrette ad assistere alle violenze contro le loro figlie.\nSul fronte giudiziario, il governo \u00e8 stato riluttante ad agire contro i militari e miliziani colpevoli di violazioni dei diritti umani, sebbene si noti un aumento di inchieste contro queste persone. A livello internazionale, i capi delle milizie godono di varie coperture e appoggi internazionali, anche se varie denunce sono state presentate contro di loro.\nRepubblica del Congo.\nIl presidente del Congo Denis Sassou-Nguesso ha raggiunto un accordo con il Consiglio di Resistenza Nazionale (CRN) per porre fine alle ostilit\u00e0 che hanno tenuto il paese ostaggio di violenze e insicurezza negli ultimi anni. Fr\u00e9d\u00e9ric Bitsamou, leader del CRN, \u00e8 stato nominato delegato generale incaricato di promuovere i valori della pace e di riparare alle devastazioni causate dalla guerra. In realt\u00e0, l'insicurezza continua ad essere il tratto caratteristico della vita quotidiana in Congo. Nonostante gli accordi, scontri a fuoco tra forze governative e ribelli sono stati registrati pi\u00f9 volte negli ultimi mesi del 2007, e nei primi del 2008.\nIl governo continua con le detenzioni arbitrarie, aiutato da un sistema giudiziario passivo nei confronti del potere presidenziale. Giornalisti, politici e attivisti che criticano la situazione del paese rischiano di essere imprigionati senza processo e per tempi lunghi. Brice Mackosso e Christian Mounz\u00e9o, attivisti in favore dei diritti umani, sono stati condannati nel dicembre 2006 per aver reso pubbliche prove della corruzione governativa nel campo petrolifero. Nel 2007, il Presidente li ha fatti liberare e nominati parte di una commissione che controlla i proventi del settore petrolifero. Continuano intanto le vessazioni e gli abusi contro i pigmei. Le ultime condanne a morte sono state commutate in ergastolo ai lavori forzati: non \u00e8 chiaro se questa diventer\u00e0 una prassi o se si sia trattato di una decisione temporanea.\nTanzania.\nLa Tanzania ha attraversato nell'ultimo decennio un forte processo di riorganizzazione dello stato e dell'economia. Nel 1995 si sono tenute le prime elezioni multipartitiche, e il Chama Cha Mapinduzi (CCM), il partito di governo, ha intrapreso una transizione dal modello economico socialista ideato dal padre della patria Julius Nyerere a un modello basato sul libero mercato. Contemporaneamente, la Tanzania ha fatto secondo alcuni osservatori internazionali (per esempio il Bureau of Democracy, Human Rights, and Labor degli Stati Uniti d'America) notevoli progressi relativamente al rispetto dei diritti umani. Vi sono comunque ancora violazioni quasi sistematiche o sistematiche dei diritti umani in diversi settori. La polizia e le forze di sicurezza sono state ripetutamente accusate di aver commesso omicidi ingiustificati, e di torturare fisicamente o psicologicamente i detenuti; sebbene la tortura sia vietata dalla costituzione, le violazioni commesse dalla polizia e dalle forze dell'ordine sono raramente perseguite. Le condizioni di vita nei carceri sono notoriamente molto disagiate, al punto in alcuni casi di mettere in pericolo la vita dei reclusi. I rifugiati degli altri paesi sono ripetutamente stati espulsi; uno degli ultimi episodi si \u00e8 verificato nel 2007 e coinvolge profughi del Burundi e del Ruanda. Sono state anche denunciate violenze compiute dalle forze dell'ordine nei campi profughi, in particolare contro le donne. Pi\u00f9 in generale, donne e bambini sono categorie particolarmente colpite da violazioni dei diritti umani. La prostituzione anche minorile \u00e8 diffusa, e le leggi contro il traffico di esseri umani sono raramente applicate.. La violenza domestica \u00e8 molto frequente, e persiste la pratica tradizionale dell'infibulazione. Osservatori internazionali hanno osservato la presenza di minori nell'esercito, almeno fino al 2001.\nUganda.\nL'Uganda settentrionale \u00e8 stata per diversi anni teatro di un sanguinoso conflitto civile che ha contrapposto l'esercito regolare (Ugandan Peoples' Defence Forces, UPDF) e i ribelli del Lord's Resistance Army (LRA). Nel corso del conflitto si sono registrate gravi violazioni dei diritti umani, inclusi massacri di popolazione civile e rapimenti di bambini a scopo di arruolamento forzato e abuso sessuale. Nonostante l'armistizio raggiunto nel 2006, restano frequenti i casi di stupro, saccheggio e altre forme di violenza verso i civili perpetrate da entrambe le milizie.\nLa libert\u00e0 politica nel paese \u00e8 fortemente limitata. Al presidente fanno capo diversi corpi di sicurezza speciali dalla condotta poco trasparente. Uno di questi gruppi ha arrestato nel 2007 un leader dell'opposizione, Kizza Besigye, facendo irruzione a mano armata in un'aula di tribunale, e suscitando durissime proteste a livello nazionale e internazionale. Ci sono stati diversi episodi di mass media critici verso le autorit\u00e0 politiche che sono stati oggetto di attacchi da parte di gruppi o di azioni legali lesive della libert\u00e0 di stampa nel paese.\nL'Uganda ha rifiutato asilo politico a profughi provenienti dal Ruanda, e gran parte degli sfollati provenienti dal nord Uganda sono rimasti diversi anni in campi di prima accoglienza.\nCome negli altri paesi della stessa area, la violenza sulle donne in Uganda rimane a livelli molto elevati. L'omosessualit\u00e0 \u00e8 considerata un reato, e le persone LGBT sono soggette a pesanti discriminazioni e persecuzioni.\nLa pena di morte viene comminata ma raramente messa in atto per i detenuti civili (l'ultima esecuzione risale al 1999). Diversa \u00e8 probabilmente la situazione per quanto concerne l'esercito, dove vige il codice militare; sebbene si abbia notizia certa di esecuzioni anche in tempi recenti, mancano dati precisi in merito."}
{"id": "1800849", "revid": "729019", "url": "https://it.wikipedia.org/wiki?curid=1800849", "title": "Battaglia di Qu\u00e9bec (1759)", "text": "La battaglia di Qu\u00e9bec, anche nota come battaglia della piana di Abraham (in inglese: \"battle of the Plains of Abraham\", in francese: \"bataille des Plaines d'Abraham\"), fu l'evento bellico cruciale nel teatro nord-americano della Guerra dei sette anni. Fu combattuta il 12 e il 13 settembre 1759 tra l'esercito britannico al comando del giovane generale James Wolfe, e l'esercito francese guidato dall'abile Marchese di Montcalm, su un altopiano appena fuori le mura della citt\u00e0 di Qu\u00e9bec.\nLa battaglia, terminata con la netta vittoria delle truppe britanniche e con la morte di entrambi i comandanti in capo, si dimostr\u00f2 un momento decisivo nel conflitto che opponeva la Francia e la Gran Bretagna per il destino della Nuova Francia, conflitto che influenz\u00f2 la successiva creazione del Canada.\nStoria.\nLa battaglia rappresent\u00f2 il momento culminante di un periodo di tre mesi di assedio di Qu\u00e9bec da parte delle truppe britanniche che avevano risalito il fiume San Lorenzo per raggiungere la citt\u00e0. Dopo una lunga fase di stallo di fronte alle apparentemente imprendibili posizioni francesi, il generale James Wolfe riusc\u00ec nella notte del 12-13 settembre 1759 a percorrere con le sue truppe un impervio percorso sulle scogliere fino a sbucare al mattino sulla cosiddetta \"piana di Abraham\" (\"Plains of Abraham\") dove iniziavano le strade maestre dirette a Qu\u00e9bec, l'audace avanzata sul ripido passaggio venne guidata con grande abilit\u00e0 da un battaglione di fanteria leggera comandato dal tenente colonnello William Howe.\nIl marchese di Montcalm cerc\u00f2 di arrestare l'avanzata nemica e al mattino del 13 settembre sferr\u00f2 l'attacco frontale con le sue truppe contro i soldati britannici solidamente schierati in linea; l'attacco tuttavia si concluse con un catastrofico fallimento: le disciplinate truppe britanniche di Wolfe fecero avanzare allo scoperto i nemici quindi aprirono un micidiale fuoco di fila a distanza ravvicinata che caus\u00f2 pesanti perdite e disgreg\u00f2 immediatamente le linee francesi che ripiegarono in rotta.\nLe truppe britanniche ruppero quindi con successo la linea di truppe franco-canadesi della Nuova Francia comandate dal Marchese di Montcalm. Entrambi i generali furono feriti a morte durante la battaglia; Wolfe mor\u00ec sul campo e Montcalm il mattino successivo. In seguito alla battaglia, le restanti forze militari francesi in Canada e Nord America subirono la crescente pressione da parte delle forze britanniche. Nel volgere di quattro anni quasi tutti i possedimenti della Francia presenti nel Nord America sarebbero stati ceduti alla Gran Bretagna."}
{"id": "1800852", "revid": "36426", "url": "https://it.wikipedia.org/wiki?curid=1800852", "title": "Mura di Manciano", "text": "Le mura di Manciano costituiscono il sistema difensivo dell'omonimo borgo di origini medievali.\nStoria.\nLa cinta muraria fu costruita dagli Aldobrandeschi nel tardo Duecento, proprio nello stesso periodo in cui veniva costruita la Rocca aldobrandesca, una delle pi\u00f9 possenti dell'intero territorio controllato dalla nobile famiglia.\nIl circuito delle mura venne dotato di numerose e imponenti strutture turriformi, con funzioni di avvistamento e di difesa, tali da rendere il borgo di Manciano uno dei pi\u00f9 fortificati dell'intero territorio in epoca tardomedievale.\nDurante la dominazione senese iniziarono i primi rimaneggiamenti che interessarono sia la rocca che le altre strutture difensive.\nDopo il passaggio di Manciano nel Granducato di Toscana e la stabilizzazione politica della zona, i rischi di eventuali assedi si erano notevolmente ridotti, tanto che buona parte delle strutture difensive fu adibita ad altri usi.\nDescrizione.\nLe mura di Manciano delimitano quasi interamente il nucleo storico dell'omonimo centro, che si sviluppa nella parte pi\u00f9 elevata della collina.\nLa cerchia si sviluppa a forma grossolanamente ellittica e si presenta sotto forma di cortine murarie rivestite prevalentemente in arenaria, elemento geologico che contraddistingue l'area meridionale delle Colline dell'Albegna e del Fiora. Alcuni tratti delle mura si presentano a vista, mentre altri risultano addossati a pareti esterne di edifici o parzialmente incorporate in edifici abitativi.\nLe originarie undici torri di avvistamento sono state notevolemente modificate in epoche recenti e adibite ad uso abitativo, pur essendo ancora riconoscibili con il loro impianto lungo il perimetro della cerchia; soltanto due torri si sono mantenute pressoch\u00e9 intatte, una situata lungo via Trento ed un'altra a sezione circolare che si eleva presso Porta Fiorella, che risulta essere la porta di accesso al borgo meglio conservata."}
{"id": "1800860", "revid": "6923", "url": "https://it.wikipedia.org/wiki?curid=1800860", "title": "Kocaelispor Kul\u00fcb\u00fc", "text": "Il Kocaelispor Kul\u00fcb\u00fc, chiamato comunemente solo Kocaelispor, \u00e8 una societ\u00e0 calcistica con sede a \u0130zmit, in Turchia. Nella stagione 2021-22 milita nella TFF 1. Lig, la seconda divisione del campionato turco di calcio. \nHa vinto 2 Coppe di Turchia, nel 1997 e nel 2002.\nStoria.\nLa societ\u00e0 fu fondata nel 1966 dalla fusione di tre piccoli club del comune metropolitano (\u0130zmit Gen\u00e7lik, Bacsspor e Do\u011fanspor). Ha vinto la Coppa di Turchia nelle stagioni 1996-1997 e 2001-2002; nelle stagioni 1976-1977, 1978-1979, 1991-1992, 1993-1994 e 1997-1998 ha invece raggiunto le semifinali della coppa stessa.\nDal 2009 la squadra \u00e8 entrata in declino, fino a retrocedere nel 2014 in quinta serie; \u00e8 seguita poi una risalita che l'ha portata, nella stagione 2020-2021, vincere i playoff della TFF 2. Lig, la terza serie del campionato turco di calcio, tornando cos\u00ec in TFF 1. Lig. Dal 2017 gioca le sue partite interne nel moderno stadio Kocaeli.\nOrganico.\nRosa 2020-2021.\n\"Aggiornata al 5 ottobre 2020.\""}
{"id": "1800863", "revid": "117780569", "url": "https://it.wikipedia.org/wiki?curid=1800863", "title": "Michele da Cuneo", "text": "Ha preso parte al secondo viaggio di esplorazione al Nuovo Mondo compiuto da Cristoforo Colombo, di cui fu grande amico.\nBiografia.\nMercante e marinaio, appartenne ad una delle pi\u00f9 importanti, ricche e conosciute famiglie di imprenditori savonesi tra il XV e il XVII secolo, protagonisti, per tanti anni, della vita economica, politica ed amministrativa della loro citt\u00e0. Il padre, Corrado da Cuneo, oltre che imprenditore era stato un importante uomo politico savonese, facente parte del \"Consiglio degli anziani\". \nI Cuneo erano originari di Cunio, una frazione di Segno, situata sulle colline alle spalle di Vado Ligure, a 300 m. sul livello del mare e a 16\u00a0km da Savona. La famiglia (il cui scudo era a punta di rosso alla fascia d'oro caricato d'un leone passante di nero e al capo d'azzurro caricato d'un cuneo d'argento) fu ascritta nel \"Libro d'Oro\" o \"Registro dell'Ordine della Nobilt\u00e0 Savonese\", in base a due deliberazioni del Consiglio Grande del Comune il 9 luglio 1557 e poi il 22 luglio 1576.Negli anni successivi, Michele da Cuneo si afferm\u00f2 a Savona come uno dei pi\u00f9 attivi mercanti della sua citt\u00e0: come attestano gli atti notarili ancora conservati nell'Archivio di Stato di Savona, finanzi\u00f2 e sovrintese alla costruzione di una nave, invi\u00f2 mercanzie in Sardegna, vendette filo palmato e filo per vele e sagole in cambio dell'acquisto di formaggi (da cedere probabilmente a Domenico Colombo) nonch\u00e9 molti altri prodotti commerciabili (grano, cera, panni, lana, etc.), acquist\u00f2 e vendette case e terreni a Savona e un mulino a Mallare, acquist\u00f2 botteghe e realizz\u00f2 cospicui prestiti di denaro ricavandone interessi anche rilevanti.\nDai documenti pervenutici, risulta inoltre che Michele da Cuneo ebbe in moglie Orietta Bernissoni da cui ebbe due figli, Giovanbattista e Caterina. Michele fu anche padre di due figli naturali, Agostino e Corradino, e di una figlia, Beneitolla, nati da una sua relazione intrecciata con una donna di cui non ci \u00e8 pervenuto il nome.\nNel 1493, rientrato in Spagna dopo la scoperta del Nuovo Mondo, Cristoforo Colombo mand\u00f2 a chiamare l'amico Michele da Cuneo, invitandolo a seguirlo nel secondo viaggio di esplorazione in quelle terre sconosciute e misteriose da lui scoperte al di l\u00e0 del Mare Oceano. La spedizione, cui partecip\u00f2 Michele, salp\u00f2 dal porto di Cadice il 25 settembre 1493. Insieme a Colombo, il marinaio-mercante savonese esplor\u00f2 le coste dell'isola di Hispaniola e di quella di Cuba e della Giamaica, osservando con acuto interesse le genti, le piante e gli animali che popolavano quelle misteriose isole.\nIn particolare, durante quella spedizione, Michele da Cuneo si distinse per aver avvistato per primo l'estremit\u00e0 sud occidentale dell'Hispaniola (che da lui prese provvisoriamente il nome di Capo San Michele di Savona) e poi, il 14 settembre 1494, l'isola di Adamanay (che Cristoforo Colombo ribattezz\u00f2 col nome di Saona, in omaggio ai suoi genitori rimasti a vivere nel capoluogo ligure al momento della sua partenza dall'Italia). In segno di amicizia e riconoscenza, il Navigatore avrebbe donato quell'isola all'amico Michele da Cuneo.\nIl 23 febbraio 1495, poi, Michele da Cuneo lasci\u00f2 La Isabela, la citt\u00e0 fondata da Colombo nella parte settentrionale dell'isola di Hispaniola, con una flotta di quattro caravelle guidate da Antonio De Torres, con l'incarico di recare in Spagna 550 Indios da vendere sul mercato degli schiavi di Cadice.\nRientrato quindi a Savona, Michele da Cuneo scrisse una lettera al nobile genovese Gerolamo Aimari per informarlo di ci\u00f2 che aveva visto e relativamente alle esperienze vissute (il testo fu redatto tra il 15 ottobre e il 28 ottobre del 1495, dopo una breve sosta di Michele a Nizza). La \"Lettera di Michele da Cuneo\" (che sarebbe stata scoperta soltanto nel 1885 da Olindo Guerrini, Direttore della Biblioteca Universitaria di Bologna e la cui autenticit\u00e0 \u00e8 oggi indiscussa) \u00e8 oggi considerata il documento pi\u00f9 importante e veritiero redatto da un marinaio che abbia partecipato ai viaggi di esplorazione al Nuovo Mondo.\nMichele da Cuneo mor\u00ec a Savona nel 1503.\nMichele da Cuneo.\nIl nonno di Michele da Cuneo, recante il suo stesso nome, aveva fatto la propria fortuna nel commercio dei panni e dei tessuti, venendo altres\u00ec ricordato per esser stato Capitano di nave, Ambasciatore della citt\u00e0 di Savona presso il Duca di Milano nel 1423 e presso il Doge di Genova nel 1436, nonch\u00e9 Consigliere del Comune di Savona e membro del Collegio degli Anziani."}
{"id": "1800866", "revid": "1568601", "url": "https://it.wikipedia.org/wiki?curid=1800866", "title": "Monte Scotano (colle)", "text": "Il Monte Scotano \u00e8 un colle delle Murge meridionali in Provincia di Brindisi. \u00c8 alto 326 metri e segna il confine con il Salento settentrionale. Questo \u00e8 l'unico sito dell'Altosalento da cui si vedono sia il mar Jonio che il mare Adriatico.\nCentri abitati.\nSulle sue pendici sorgono le frazioni di Abate Carlo Monte Scotano del comune di Villa Castelli e la frazione di \"Facciasquata\" del comune di Ceglie Messapica sul crinale orientale."}
{"id": "1800875", "revid": "287204", "url": "https://it.wikipedia.org/wiki?curid=1800875", "title": "Spicola", "text": ""}
{"id": "1800877", "revid": "716642", "url": "https://it.wikipedia.org/wiki?curid=1800877", "title": "A Football Club Wimbledon", "text": "A Football Club Wimbledon, meglio nota come AFC Wimbledon, o pi\u00f9 semplicemente Wimbledon, \u00e8 una societ\u00e0 calcistica inglese con sede nel quartiere londinese di Wimbledon. Milita nella Football League One, la terza divisione del calcio inglese.\nDal 2002 al 2020 la squadra ha giocato le partite casalinghe nei dintorni di Kingston upon Thames allo stadio \"Kingsmeadow\", mentre a partire da novembre 2020 la squadra \u00e8 tornata a Plough Lane, in uno stadio di nuova costruzione, eretto nel sito del vecchio Wimbledon Greyhound Stadium, a soli 200 metri dal luogo dove sorgeva l'originale stadio del Wimbledon F.C. fino al 1991. \nL'AFC Wimbledon \u00e8 inoltre l'unico erede legittimo dello storico Wimbledon FC.\nStoria.\nNell'estate del 2002 una commissione appositamente istituita dalla Football Association inglese diede il permesso alla dirigenza di ristabilire la sede del Wimbledon FC Ltd a Milton Keynes, a circa 100\u00a0km di distanza.\nUn gruppo di tifosi, capeggiati da Kris Stewart, delusi ed amareggiati da una decisione che dal loro punto di vista privava la squadra del suo imprescindibile background storico, decise di fondare un proprio club, attualmente affiliato sia alla London che alla Surrey FA.\nNacque cos\u00ec l'AFC Wimbledon. Ribadendo l'origine \"dal basso\", l'acronimo AFC, in questo particolare caso, vuole significare \"A Football Club\". Ottenuto un terreno di gioco, il 10 luglio 2002 presso il Gander Green Lane la squadra gioc\u00f2 il primo incontro della sua storia contro il Sutton United, di fronte a 4.500 spettatori.\nAssunto come allenatore l'ex giocatore Terry Eames, la squadra venne inserita nella Combined Counties Football League, mancando per poco la promozione. La dirigenza stabil\u00ec poi di rilevare la propriet\u00e0 in affitto dello stadio Kingsmeadow, terreno del Kingstonian, mantenendo quest'ultimo club la propriet\u00e0 sotto l'aspetto fondiario.\nLa stagione successiva si rivel\u00f2 un autentico trionfo, con un risultato di 42 vittorie,4 pareggi e nessuna sconfitta, oltre all'impressionante differenza reti, pari a +148. A coronamento di quell'esaltante campionato giunse anche la vittoria in Premier Challenge Cup, ottenuta per 4-1 a spese del North Greenford United.\nNel 2004 l'AFC Wimbledon entr\u00f2 in Isthmian League vincendo subito il campionato.\nLa stagione successiva vide la squadra fallire di un soffio un'altra promozione, centrata poi il 3 maggio 2008, ai danni dello Staines Town via play-off per 2-1. In questo modo l'AFC Wimbledon gioca la stagione 2008-2009 in Conference South.\nIl club detiene il record di tutti i tempi per quanto riguarda la striscia positiva, pari a ben 78 partite di campionato senza sconfitte, spalmate nell'arco di queste tre stagioni.\nDurante la stagione 2008-2009 la squadra termin\u00f2 in prima posizione la Conference South cogliendo la promozione per la stagione successiva in Conference National. In questa stagione i londinesi collezionarono 88 punti, conseguiti grazie a 26 vittorie, 10 pareggi e 6 sconfitte con una differenza reti di +50.\nLa stagione successiva 2009-2010 la squadra riusc\u00ec a cogliere la salvezza, termin\u00f2 infatti la stagione all'8\u00ba posto raccogliendo 64 punti.\nDurante la stagione 2010-2011 i Dons ottengono la promozione in Football League Two grazie alla vittoria sul Luton Town (3\u00ba al termine della stagione regolare) nella finale dei play-off di Conference National ottenuta ai rigori per 4-3 dopo aver sconfitto il Fleetwood Town (che si era invece piazzato alla 5\u00aa posizione) con un perentorio 8-1.\nDurante la stagione regolare si erano piazzati al 2\u00ba con 90 punti. La prima stagione in Football League Two, l'AFC Wimbledon la chiude al 16\u00ba posto, con 54 punti. La stagione seguente 2012/2013 la squadra riesce a salvarsi, con pi\u00f9 difficolt\u00e0 rispetto all'anno precedente, piazzandosi al 20\u00ba posto con 53 punti, a soli +2 punti dalla retrocessione.\nStagione 2013-2014.\nLa stagione 2013-2014 \u00e8 la dodicesima stagione dalla sua fondazione e la terza consecutiva in Football League Two. La prima giornata della Football League Two 2013-2014 contro il Torquay United termina 1-1. Nella seconda giornata l'AFC Wimbledon vince davanti al proprio pubblico per 1-0 vs Wycombe Wanderers. Nella terza giornata la squadra perde in trasferta contro l'Exeter City Football Club per 2-0. Nella quarta giornata la squadra torna alla vittoria ancora in casa, stavolta contro il Scunthorpe United per 3-2. La quinta giornata si disputa il 31 agosto e la squadra trova la terza vittoria casalinga consecutiva, battendo per 2-0 il Fleetwod United. La sesta giornata vede la squadra trovare la prima vittoria esterna, in casa dello York City per 0-2. La settima giornata si gioca il 14 settembre e la squadra perde per 2-0 in trasferta col Chesterfield. La settimana seguente, l'ottava giornata di campionato, l'AFC Wimbledon vince la sua quarta partita casalinga di fila, battendo 3-1 il Burton Albion. Settembre si chiude con la nona partita stagionale nella quale la squadra perde per 1-0 in casa del Cheltenham Town. La decima giornata viene giocata il 5 ottobre e la squadra subisce una sconfitta interna per 0-2 contro il Northampton Town.\nStoria allenatori.\n\"*comprendenti solo le partite di campionato.\"\n\u2020 \"sospeso dall'incarico il 13 febbraio ma non esonerato ufficialmente fino al 18 febbraio 2004.\"\nRosa 2020-2021.\n \nRosa 2019-2020.\n \n \nRosa 2018-2019.\n "}
{"id": "1800881", "revid": "729019", "url": "https://it.wikipedia.org/wiki?curid=1800881", "title": "Stazione di Serramanna-Nuraminis", "text": "La stazione di Serramanna-Nuraminis, gi\u00e0 \"stazione di Serramanna\", \u00e8 una stazione ferroviaria nel comune di Serramanna, al servizio di quest'ultimo centro e di quello di Nuraminis, lungo la ferrovia Cagliari-Golfo Aranci.\nStoria.\nRealizzata tra gli anni sessanta ed i settanta dell'Ottocento dalla Compagnia Reale delle Ferrovie Sarde, che ne fu anche il primo gestore, la stazione fu inaugurata il 4 settembre 1871, quando venne aperto al transito il tronco Villasor-San Gavino Monreale, il secondo pezzo della linea che una volta completata avrebbe collegato Cagliari con Golfo Aranci. Inizialmente la struttura era identificata col solo nome dell'abitato di Serramanna, nella cui zona ovest \u00e8 situata la stazione, ma nei primi decenni del Novecento fu adottata la doppia denominazione da allora in uso, inserendo il nome del limitrofo comune di Nuraminis, distante circa 8\u00a0km dallo scalo.\nNel 1920 la stazione pass\u00f2 alla gestione delle Ferrovie dello Stato, dal 2001 tramite la societ\u00e0 controllata RFI. Nell'ultima parte degli anni ottanta lo scalo fu attrezzato con catenarie per l'alimentazione elettrica, in quanto compreso nel tronco di prova Villasor-Sanluri Stato per la sperimentazione del progetto, poi abortito, di elettrificazione a corrente alternata della rete FS sarda.\nA partire dall'estate 2005 lo scalo \u00e8 stata interessato ai lavori per la realizzazione del raddoppio della linea tra Decimomannu e la nuova stazione di San Gavino Monreale. I lavori hanno portato all'adattamento di binari (ridotti a 2) e banchine e alla realizzazione di un sottopassaggio pedonale e ciclabile per adeguare l'impianto al funzionamento su linea a doppio binario.\nStrutture e impianti.\nLa stazione di Serramanna-Nuraminis si trova lungo la ferrovia Cagliari-Golfo Aranci, nel tratto a doppio binario compreso tra il capoluogo regionale e San Gavino Monreale, ed \u00e8 attiva per il solo servizio viaggiatori. A livello infrastrutturale la stazione al 2015 \u00e8 attrezzata con due binari passanti ognuno dotato di una propria banchina.\nTuttavia in passato il numero dei binari era maggiore (3 dinanzi al fabbricato viaggiatori, di cui uno tronco), e nella parte sud dell'impianto era presente uno scalo merci, la cui area \u00e8 stata in seguito impiegata per la costruzione di un sottopassaggio stradale. Anche il piazzale a ovest del binario 3 dopo la ristrutturazione degli anni duemila \u00e8 stato destinato ad altri usi, nello specifico per un parcheggio e per gli accessi al sottopassaggio ciclabile e pedonale che permette l'attraversamento dei binari.\nL'edificio principale della stazione \u00e8 il fabbricato viaggiatori, pi\u00f9 volte modificato nel corso dei decenni, che al 2015 comprende un edificio a pianta rettangolare e forma allungata, comprendente un blocco su due piani (con tetto a falde) con un corpo annesso a sud sul singolo piano terra, consistente in quello che sino al secondo dopoguerra era il magazzino merci dell'impianto. Il fabbricato viaggiatori ospita i principali servizi all'utenza; a pochi metri a nord dell'edificio \u00e8 inoltre presente un passaggio a livello lungo la locale via Matteotti.\nLa gestione del movimento nell'impianto non avviene in loco, ma a Cagliari, ad opera del locale DCO, l'impianto inoltre non \u00e8 presenziato.\nMovimento.\nLo scalo \u00e8 raggiunto dai treni regionali di Trenitalia espletati per conto della Regione Autonoma della Sardegna, colleganti la stazione con gli altri impianti presenti lungo la Cagliari-Golfo Aranci e nel Sassarese.\nServizi.\nLa stazione \u00e8 classificata in categoria \"silver\" da RFI, ed \u00e8 accessibile all'utenza con disabilit\u00e0 di tipo motorio, visivo ed uditivo. Dal punto di vista dei servizi, l'accesso ai treni \u00e8 garantito da due banchine poste in posizione periferica ai binari, di cui quella del binario 1 attigua al fabbricato viaggiatori, collegate tramite sottopassaggio pedonale. Nel fabbricato viaggiatori sono ospitati alcuni servizi all'utenza, tra cui una sala d'aspetto con buffet e biglietteria automatica; quest'ultima ha sostituto la biglietteria a sportello presente in origine nello scalo."}
{"id": "1800883", "revid": "39884", "url": "https://it.wikipedia.org/wiki?curid=1800883", "title": "Else Jacobsen", "text": "Specializzata nella rana ha vinto la medaglia di bronzo nei 200\u00a0m alle olimpiadi di Los Angeles 1932.\n\u00c8 stata primatista mondiale dei 100\u00a0m e 200\u00a0m rana."}
{"id": "1800884", "revid": "181699", "url": "https://it.wikipedia.org/wiki?curid=1800884", "title": "Equit\u00e0", "text": "L'equit\u00e0, in diritto, \u00e8 un criterio di giudizio talvolta ammesso dalla legge. Essa consente al giudice o all'arbitratore, una decisione svincolata dall'applicazione di una norma astratta, ed elaborata invece nella sua coscienza, nel cosiddetto \"giudizio secondo equit\u00e0\", in latino giuridico, \"ex aequo et bono\" oppure \"ex bono et aequo\". Il giudizio per equit\u00e0 pu\u00f2 essere stabilito per legge o dalle parti anche nel cosiddetto \"giudizio arbitrale\".\nDescrizione.\nSi distinguono due specie di equit\u00e0:\nIn quest'ultimo senso, l'equit\u00e0 trova il suo fondamento nella considerazione del rilievo socioeconomico, oltre che giuridico, di una controversia. La rigida applicazione della legge astratta a tutti gli infiniti possibili casi della vita reale potrebbe infatti determinare, nella singola ipotesi, situazioni di sostanziale ingiustizia; per questo motivo, a date condizioni, il legislatore permette al giudice di creare e applicare una regola \"ad hoc\". La dottrina parla perci\u00f2 dell'equit\u00e0 come di \"giustizia del caso singolo\" o, meglio, \"regola di giudizio del caso singolo\".\nIl concetto di equit\u00e0 ha anche assunto un significato speciale nella filosofia del diritto come categoria fondamentale per la costruzione del punto di vista giuridico sulla valutazione dei fatti. In particolare essa \u00e8 concepita come criterio per stabilire un equilibrio (equilibrio equitativo) tra interessi di carattere morale e interessi utilitaristici, nei quali vanno compresi quelli che assicurano le esigenze di tutela di obbiettivi pubblici.\nNel mondo.\nL'articolo 38, comma 2 dello statuto della Corte Internazionale di Giustizia prevede che quest'organo possa emettere un giudizio d'equit\u00e0 se lo accettano entrambe le parti in causa. Dal 2007 non \u00e8 mai avvenuto.\nItalia.\nPerch\u00e9 il ricorso all'equit\u00e0 sia possibile si richiede per\u00f2:"}
{"id": "1800885", "revid": "86599", "url": "https://it.wikipedia.org/wiki?curid=1800885", "title": "122P/de Vico", "text": "122P/de Vico o Cometa de Vico \u00e8 una cometa periodica del Sistema solare, appartenente alla famiglia cometaria della cometa di Halley.\nFu scoperta il 20 febbraio 1846 da Roma dall'astronomo italiano Francesco de Vico, non \u00e8 stata riosservata al passaggio del 1922 e pertanto considerata persa, ed infine riscoperta casualmente nel 1995, dagli astrofili giapponesi Yuji Nakamura, Masaaki Tanaka e Syogo Utsunomiya.\nLa cometa percorre la sua orbita in circa 74,35 anni e si prevede che ripasser\u00e0 al perielio attorno al 13-14 ottobre 2069. Nel maggio 1698 la cometa ha avuto un passaggio ravvicinato col pianeta Venere mentre tra il 2153 ed il 2154 ne avr\u00e0 un altro col pianeta Urano."}
{"id": "1800887", "revid": "14691", "url": "https://it.wikipedia.org/wiki?curid=1800887", "title": "Diritti umani nell'Africa Subsahariana", "text": ""}
{"id": "1800888", "revid": "111319", "url": "https://it.wikipedia.org/wiki?curid=1800888", "title": "Eleanor Saville-Garatti", "text": ""}
{"id": "1800889", "revid": "1544559", "url": "https://it.wikipedia.org/wiki?curid=1800889", "title": "Associazione Calcio ChievoVerona 1995-1996", "text": "Questa voce raccoglie le informazioni riguardanti l'Associazione Calcio ChievoVerona nelle competizioni ufficiali della stagione 1995-1996."}
{"id": "1800891", "revid": "111319", "url": "https://it.wikipedia.org/wiki?curid=1800891", "title": "Jennie Maakal", "text": ""}
{"id": "1800892", "revid": "111319", "url": "https://it.wikipedia.org/wiki?curid=1800892", "title": "Lenore Wingard Kight", "text": ""}
{"id": "1800893", "revid": "122421236", "url": "https://it.wikipedia.org/wiki?curid=1800893", "title": "Ferruccio Gard", "text": "Biografia.\nAttivit\u00e0 giornalistica.\nCome telecronista ha acquisito notoriet\u00e0 nazionale lavorando alla trasmissione \"90\u00ba minuto\" condotta da Paolo Valenti, per la quale era inviato dal campo dell'Hellas Verona, il Bentegodi.\nA rendere celebre \"90\u00ba minuto\", trasmissione entrata nella storia della televisione italiana, erano i famosi componenti della cosiddetta \"Banda Valenti\", vale a dire il conduttore Paolo Valenti e gli inviati dai campi Cesare Castellotti (Torino), Giorgio Bubba (Genova), Tonino Carino (Ascoli), Ferruccio Gard (Vicenza e Verona), Marcello Giannini (Firenze), Gianni Vasino (Milano) e Luigi Necco (Napoli e Avellino), Piero Pasini (Bologna), Emanuele Giacoia (Catanzaro). \nPrima della fondazione di Rai 3, che privilegi\u00f2 la territorialit\u00e0 regionale dei giornalisti delle varie sedi, era stato l'unico inviato di \"90\u00ba minuto\" con dirette da Roma (Roma e Lazio), Milano (Milan e Inter), Torino (Juventus e Torino), Udine (Udinese), Vicenza e Verona.\nAttivit\u00e0 artistica.\nNoto esponente della corrente dell'op art, ha affiancato alla carriera giornalistica una lunga attivit\u00e0 espositiva.\nHa infatti partecipato a sette edizioni della Biennale di Venezia (1982,1986, '95, 20072009, 2011,Padiglione Nazionale Italia, Arsenale e 2017, Arte programmata e cinetica del Verifica 8+1),alla Quadriennale di Roma (1986) e alla 15. Biennale Architettura (2016).\nSue opere sono esposte nella Collezione della Farnesina sull'Arte Italiana Contemporanea alla Galleria internazionale d'arte moderna di Venezia, al MAGI '900 - Museo delle eccellenze artistiche e storiche italiane e al Museo Satoru Sato di Osaka, in Giappone.\n\u00c8 considerato fra gli artisti storicizzati dell'arte programmata, cinetica e optical che pratica, fra i primi in Italia, dal 1969."}
{"id": "1800894", "revid": "188323", "url": "https://it.wikipedia.org/wiki?curid=1800894", "title": "IORT", "text": ""}
{"id": "1800896", "revid": "111319", "url": "https://it.wikipedia.org/wiki?curid=1800896", "title": "Philomena Mealing", "text": ""}
{"id": "1800911", "revid": "287204", "url": "https://it.wikipedia.org/wiki?curid=1800911", "title": "Associazione Calcio ChievoVerona 1996-1997", "text": "Questa voce raccoglie le informazioni riguardanti l'Associazione Calcio ChievoVerona nelle competizioni ufficiali della stagione 1996-1997."}
{"id": "1800913", "revid": "842", "url": "https://it.wikipedia.org/wiki?curid=1800913", "title": "Hollywood monsters", "text": ""}
{"id": "1800914", "revid": "368690", "url": "https://it.wikipedia.org/wiki?curid=1800914", "title": "Associazione Calcio ChievoVerona 2001-2002", "text": "Questa voce raccoglie le informazioni riguardanti lAssociazione Calcio ChievoVerona nelle competizioni ufficiali della stagione 2001-2002.\nStagione.\nDopo la storica promozione, il Chievo si apprest\u00f2 a debuttare in Serie A circondato dall'attenzione mediatica. L'esordio nel massimo campionato fu a Firenze, contro i detentori della Coppa Italia. Sovvertendo i pronostici, la squadra sconfisse per 2-0 i viola. Nella seconda giornata, ottenne un'altra vittoria con lo stesso punteggio ai danni del Bologna. Nel terzo turno si ritrov\u00f2 cos\u00ec ad affrontare i bianconeri per il primo posto, in un'inattesa sfida di vertice: i gialloblu persero 3-2, dopo essersi trovati in vantaggio per 2-0; questa sconfitta non pregiudic\u00f2 il rendimento della squadra clivense, che con il suo gioco altamente spettacolare venne etichettata come vera rivelazione della stagione, e a conferma di ci\u00f2 il 21 ottobre venne conquistata la vetta.\nIl primo 0-0 stagionale fu in casa del Venezia, il 3 novembre. La giornata seguente propose la prima stracittadina in massima serie, un evento che accese l'intera citt\u00e0. Cos\u00ec come avvenuto a Torino, il Chievo sub\u00ec un altro 3-2 in rimonta. Il k.o. non mut\u00f2 la classifica, ma a inizio dicembre la formazione di Delneri si arrese al Milan, sempre per 3-2 dopo un discusso arbitraggio, perdendo il primato. Lo riprese a met\u00e0 del mese, espugnando il San Siro nerazzurro per 2-1. Il rinvio della partita con la Lazio e la sconfitta con l'altra romana costarono la possibilit\u00e0 di agguantare il titolo d'inverno, andato proprio ai giallorossi.\nDopo la sconfitta con la Roma, il Chievo accus\u00f2 il colpo e il girone di ritorno allontan\u00f2 la squadra dalle prime posizioni, per le sconfitte con Bologna e Juventus e i molti pari. Sull'ambiente incise, a livello psicologico, anche la morte di Jason May\u00e9l\u00e9 in onore del quale fu ritirata la maglia numero 30. In segno di lutto, la partita con il Parma del 3 marzo 2002 (giorno successivo all'incidente fatale del calciatore) venne rinviata: in seguito terminer\u00e0 0-0. A fine marzo, imponendosi 2-1 nel derby, il Chievo ritrov\u00f2 la vittoria dopo quasi 2 mesi, rimettendosi in corsa per un clamoroso approdo in Champions League. Il 21 aprile ferm\u00f2 sul 2-2 un'Inter ormai lanciata verso lo scudetto facendole perdere punti decisivi. All'ultima giornata i veronesi mancarono per un solo punto il quarto posto, appannaggio del Milan, che entr\u00f2 nei preliminari di UEFA Champions League. Ottennero comunque la quinta posizione, che li qualific\u00f2 per la Coppa UEFA.\nMaglie e sponsor.\nPer la stagione 2001-2002 non viene riconfermato lo sponsor tecnico Hummel, dopo due stagioni. Come fornitore di materiale tecnico per la stagione 2001-2002 viene scelto Joma, mentre lo sponsor ufficiale \u00e8 Paluani, gi\u00e0 presente dal 1981.\nOrganigramma societario.\nArea direttiva\nArea sanitaria\nArea tecnica"}
{"id": "1800920", "revid": "1086846", "url": "https://it.wikipedia.org/wiki?curid=1800920", "title": "Associazione Calcio ChievoVerona 2002-2003", "text": "Questa voce raccoglie le informazioni riguardanti l'Associazione Calcio ChievoVerona nelle competizioni ufficiali della stagione 2002-2003.\nStagione.\nDopo il 5\u00ba posto nella stagione d'esordio, la societ\u00e0 prese il tedesco Bierhoff (alla sua ultima annata da giocatore). Scoppi\u00f2 inoltre un caso relativo al brasiliano Eriberto, il cui nome reale si scopr\u00ec essere Luciano Siqueira de Oliveira: anche la sua et\u00e0 era stata falsificata, attribuendogli circa 3 anni in meno. Fu squalificato per 6 mesi, vedendosi comminata anche un'ammenda di euro.\nIn Coppa UEFA, il Chievo venne subito eliminato dalla . Si rese invece protagonista di un buon campionato, confermandosi tra le rivelazioni. All'ultima giornata si fece per\u00f2 battere dalla , finendo settimo e mancando una nuova qualificazione europea.\nMaglie e sponsor.\nIl fornitore di materiale tecnico per la stagione 2002-2003 \u00e8 Joma, mentre lo sponsor ufficiale \u00e8 Paluani.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1800921", "revid": "278830", "url": "https://it.wikipedia.org/wiki?curid=1800921", "title": "Don Mancini", "text": "\u00c8 famoso negli Stati Uniti come il creatore di Chucky, il diabolico bambolotto assassino che appare nella saga cinematografica de \"La bambola assassina\".\nBiografia.\nIl suo debutto come sceneggiatore avviene con \"Ork\" (\"Cellar Dweller\") un horror del 1988. Successivamente Mancini scrive \"La bambola assassina\" che sar\u00e0 diretto da Tom Holland ed interpretato da Alex Vincent, Chris Sarandon, Catherine Hicks e Brad Dourif.\nDopo aver sceneggiato un episodio de \"I racconti della cripta\" torna in sede di sceneggiatura per il seguito della saga di Chucky, \"La bambola assassina 2\" stavolta diretto da John Lafia. Scenegger\u00e0 poi il terzo ed il quarto film della saga, fino ad arrivare alla regia per il quinto, \"Il figlio di Chucky\". Ha anche diretto il sesto e il settimo capitolo della saga, \"La maledizione di Chucky\" e \"Il culto di Chucky\".\n\u00c8 uno dei pochi autori del cinema horror dichiaratamente omosessuali, come il collega britannico Clive Barker."}
{"id": "1800922", "revid": "228587", "url": "https://it.wikipedia.org/wiki?curid=1800922", "title": "Storia di San Vito dei Normanni", "text": "Le origini.\nLe origini di San Vito sono controverse. Reperti archeologici di una tomba con i resti di trenta sepolture e varie ceramiche datate XVIII - XVII secolo a.C. in localit\u00e0 Mondescine, attesterebbero che la zona fosse abitata gi\u00e0 durante l'et\u00e0 del bronzo.\nIn seguito, fu popolato dalle popolazioni illiriche provenienti dall'opposta sponda dell'Adriatico. Quindi tra il XII e l'XI secolo a.C., il territorio fu approdo di popolazioni d'origine cretese e micenea.\nDalla fusione di tali popoli nacque quindi una civilt\u00e0 del tutto particolare, quella dei Messapi, che costruirono le prime citt\u00e0 fortificate, alcune delle quali ancora oggi esistenti, nonch\u00e9 la prima rete stradale, rimasta in linea di massima invariata nelle sue linee generali anche col succedersi dalle civilt\u00e0. San Vito si trova nel bel mezzo dell'antico territorio messapico, che fu dominato dalla Dodecopoli e infatti sono stati ritrovati recentemente insediamenti datati VIII - IV secolo a.C. appartenenti ai Messapi nelle contrade Castello e Paretone. Tali reperti dimostrerebbero la presenza di una vera e propria civilt\u00e0, passata attraverso due diverse fasi: la prima caratterizzata da primitive costruzioni a capanna, la successiva caratterizzata da costruzioni in blocchi con le coperture di tegole. L'insediamento fu abbandonato probabilmente in seguito a sconfitte belliche.\nSuccessivamente, l'intero Salento, fu conquistato dai Romani nel 267-266 a.C.; Brindisi, divenne colonia latina nel 244 a.C. e poi municipio nell'89 a.C. crescendo economicamente e strategicamente per la posizione e per la ricchezza dei prodotti agricoli: l'olio d'oliva, il vino e il frumento. Si svilupp\u00f2 nella zona anche l'artigianato: nelle fornaci delle vicine Apani e Giancola, venivano realizzate le anfore che contenevano vini e oli e raggiungevano i porti della Grecia, dell'Egitto, della Siria e del Mar Nero.\nIl Medioevo.\nProbabilmente fondata dagli Schiavoni o Slavoni per scampare ai Saraceni nell'estate del 963. Altri studiosi ritengono invece che la citt\u00e0 sia stata fondata dal normanno Boemondo d'Altavilla (1050-1111), figlio di Roberto il Guiscardo, il quale, per assecondare il suo amore per la caccia, ordin\u00f2 nell'estate del 1096 la costruzione della torre quadrata ancora oggi esistente, in un territorio boscoso quale era San Vito.\nIl piccolo borgo originario si accrebbe sul finire del Medioevo, quando la torre normanna costituiva garanzia di sicurezza e molti coloni dai casali vicini si trasferirono a San Vito per sottrarsi ai continui attacchi dei Saraceni. Questa relativa tranquillit\u00e0 diede anche l'opportunit\u00e0 ai sanvitesi di sviluppare i traffici commerciali e dominare sul territorio circostante. Fu solo nel 1400 che l'antico casale venne organizzato a Comune, anche se continu\u00f2 l'organizzazione feudale della societ\u00e0 e l'asservimento regio.\nIl comune appartenne agli Altavilla, successivamente ai principi Sambiase, poi agli Orsini Del Balzo e quindi ai Dentice di Frasso.\nDal Rinascimento all'et\u00e0 moderna.\nNel 1450 circa, il principe di Taranto Giovanni Antonio Orsini Del Balzo, volendo difendere meglio la citt\u00e0 di Brindisi, realizz\u00f2 l'interramento del canale che collegava il porto interno a quello esterno. Sorsero per\u00f2 degli effetti collaterali disastrosi: le acque stagnanti causarono la malaria, che divent\u00f2 la causa principale del declino economico, dell'elevata mortalit\u00e0, e di una nuova migrazione verso l'entroterra, pi\u00f9 salubre. In questo periodo gli insediamenti rurali si svilupparono con fortuna anche nei territori di San Vito. Dal XV secolo in poi, il villaggio cominci\u00f2 ad ingrandirsi occupando man mano le zone circostanti, estendendosi verso nord e verso est. Nel 1484 fu saccheggiata dai Veneziani.\nNel 1571, in pieno periodo di Crociate, alcuni sanvitesi di ritorno dalla Battaglia di Lepanto, in onore della vittoria conquistata, decisero di costruire la chiesa Matrice.\nAgli inizi del Seicento, la situazione economica della regione si aggrava lentamente: l'attivit\u00e0 agricola resta fermamente nelle mani della nobilt\u00e0 e del clero, non gode quindi delle innovazioni che l'agricoltura conosceva in altre zone d'Europa. Appartenendo alla Terra d'Otranto allora regione del Regno di Napoli, San Vito era asservito alla corona spagnola la quale, in questo periodo, sembra interessarsi di pi\u00f9 alle colonie dell'America centro-meridionale ricche di oro e argento, che ai territori nell'area del Mediterraneo. Inizia cos\u00ec un periodo di decadenza geo-politica e economica, ma non culturale; si sviluppa, infatti, in tutto il suo fasto l'arte barocca sia nella musica che nell'architettura.\nDopo una parentesi degli Asburgo, regnanti a Napoli, San Vito passa ai Borboni e successivamente viene incorporato nel Regno delle Due Sicilie. Nel 1799 la popolazione ader\u00ec agli ideali della Repubblica Napoletana e nel corso dell'Ottocento la citt\u00e0 fu sede di vari circoli aderenti alla carboneria.\nL'et\u00e0 contemporanea.\nDurante il ventennio fascista, San Vito conobbe un notevole sviluppo urbanistico e infrastrutturale: furono eretti molti importanti edifici come la scuola elementare I Circolo, la pineta comunale, la sede del Municipio e il palazzo delle Poste. Nel 1927 fu istituita la provincia di Brindisi, ricavata dalla parte settentrionale dell'allora provincia di Lecce, nella quale rientr\u00f2 San Vito.\nNel 1943 il re Vittorio Emanuele III, cercando di sfuggire agli eventi di Liberazione che si susseguivano in Italia, ripieg\u00f2 verso Brindisi con il governo del maresciallo Pietro Badoglio, soggiornando per\u00f2 a San Vito la quale fu quindi ufficiosamente capitale d'Italia per tre giorni.\nNei primi anni sessanta, l'industria petrolchimica di Brindisi, che si aggiunse alle imprese meccaniche e aeronavali, assorb\u00ec molti lavoratori sanvitesi, trasferitesi dalle campagne alla catena di montaggio.\nIn questo periodo venne aperta anche la base aeronautica (San Vito Air Station), in un punto strategicamente nevralgico durante la Guerra Fredda. Fu poi ridimensionata e chiusa con la caduta del muro di Berlino, ma cre\u00f2 opportunit\u00e0 di lavoro per la popolazione locale e accolse migliaia di lavoratori americani.\nLa Base USAF di San Vito, a pochi chilometri dalla citt\u00e0, sembra che sia stato uno dei centri di spionaggio della Guerra Fredda. La rivelazione \u00e8 di uno studio preparato per il Parlamento europeo da Duncan Campbell e reso pubblico nel 2000. Sembra che la base facesse parte del sistema \"Echelon\", destinato alle intercettazioni delle comunicazioni internazionali, si sostiene inoltre che da parte degli Stati Uniti i dati raccolti vengono usati anche per scopi di guerra commerciale a favore di industrie statunitensi.\nDurante gli anni settanta, San Vito conobbe un secondo notevole sviluppo urbanistico con la creazione della zona 167 nella parte nord della citt\u00e0. Questo quartiere ospita numerosi condomini popolari, ma anche residence e villette.\nDal 14 aprile 1994, per concessione del Presidente della repubblica, San Vito dei Normanni si fregia del titolo di Citt\u00e0. Oggi San Vito conosce un processo di terziarizzazione dell'economia e punta sullo sviluppo e la commercializzazione di prodotti locali di qualit\u00e0 e sull'uso delle risorse del territorio per sviluppare il turismo."}
{"id": "1800925", "revid": "2057018", "url": "https://it.wikipedia.org/wiki?curid=1800925", "title": "Kingsmeadow", "text": "Kingsmeadow (noto anche con il nome ufficiale The Cherry Red Records Fans' Stadium) \u00e8 uno stadio di calcio sito in Londra nel quartiere di Kingston upon Thames, dove si disputano gli incontri casalinghi del femminile e dell'U23 dei blues.\nCostruito nel 1989 con una capienza iniziale di 6299 posti, quest'ultima venne poi ridotta a 4500, dei quali 1125 a sedere, per motivi di sicurezza.\nStoricamente nacque come terreno di gioco del Kingstonian, ma in seguito alla retrocessione dalla National Conference questo club venne posto sotto amministrazione controllata per essere acquisito, unitamente allo stadio, da Rajesh Khosla e suo figlio.\nIn seguito il Dons Trust promosse una sottoscrizione azionaria per finanziare l'acquisto di almeno il 75% del valore della struttura ed accese un mutuo per saldare il restante debito con Khosla.\nIl nome dello stadio mut\u00f2 in \"The Fans' Stadium\".\nIl Kingstonian risulta club locatario, pagando comunque un affitto inferiore rispetto a quello dell'era Khosla.\nAnnualmente si tiene un match amichevole tra Kingstonian e AFC Wimbledon."}
{"id": "1800926", "revid": "198277", "url": "https://it.wikipedia.org/wiki?curid=1800926", "title": "Associazione Calcio ChievoVerona 2000-2001", "text": "Questa voce raccoglie le informazioni riguardanti lAssociazione Calcio ChievoVerona nelle competizioni ufficiali della stagione 2000-2001.\nMaglie e sponsor.\nPer la stagione 2000-2001 il fornitore tecnico \u00e8 Hummel, mentre lo sponsor ufficiale \u00e8 Paluani."}
{"id": "1800927", "revid": "599013", "url": "https://it.wikipedia.org/wiki?curid=1800927", "title": "Helen Johns", "text": "Specializzata nello stile libero ha vinto la medaglia d'oro nella staffetta 4x100\u00a0m sl alle Olimpiadi di Los Angeles 1932."}
{"id": "1800928", "revid": "287204", "url": "https://it.wikipedia.org/wiki?curid=1800928", "title": "Associazione Calcio ChievoVerona 1999-2000", "text": "Questa voce raccoglie le informazioni riguardanti l'Associazione Calcio ChievoVerona nelle competizioni ufficiali della stagione 1999-2000.\nMaglie e sponsor.\nPer la stagione 1999-2000 il fornitore tecnico \u00e8 Hummel, mentre lo sponsor ufficiale \u00e8 Paluani."}
{"id": "1800929", "revid": "114685721", "url": "https://it.wikipedia.org/wiki?curid=1800929", "title": "Szombathelyi Halad\u00e1s", "text": "Lo Szombathelyi Halad\u00e1s, meglio noto solo come Halad\u00e1s (\"progresso\" in lingua ungherese), \u00e8 una societ\u00e0 calcistica con sede a Szombathely, in Ungheria. Il club, fondato nel 1919, disputa le proprie partite in casa nel Rohonci \u00fati Stadion. Milita nella Nemzeti Bajnoks\u00e1g I, la massima serie del campionato ungherese.\nLa squadra ha raggiunto la finale della Coppa d'Ungheria nel 1975, 1993 e 2002, mentre in campionato il miglior piazzamento \u00e8 il terzo posto ottenuto nel campionato 2008-2009.\nStoria.\nLo Szombathelyi Halad\u00e1s viene fondato nel 1919 a Szombathely, in Ungheria. Ottiene la prima promozione nella massima divisione ungherese nel 1936, ma viene retrocesso dopo una sola stagione. Da questo punto fino a prima dello scoppio della Seconda guerra mondiale la squadra disputa altri tre campionati in prima divisione.\nNel Dopoguerra l'Halad\u00e1s, pur riuscendo raramente a classificarsi nella met\u00e0 superiore della classifica, rimane ininterrottamente in prima divisione fino alla stagione 1959-1960, quando viene retrocesso in seconda divisione. La squadra trascorre la prima parte degli anni sessanta tra la prima e la seconda divisione, fino a tornare in prima divisione nel campionato 1967. Dopo essere nuovamente retrocesso al termine della stagione 1971-1972 ed essere nuovamente riuscito ad ottenere la promozione, la squadra nel 1975 arriva a disputare per la prima volta nella sua storia la finale della Coppa d'Ungheria. Qui viene sconfitto 3-2 dall'\u00dajpest, che conquista nella stessa stagione anche il campionato. Per questa ragione l'Halad\u00e1s pu\u00f2 partecipare alla Coppa delle Coppe 1975-1976: nei sedicesimi elimina facilmente i maltesi della Valletta vincendo 7-0 la gara d'andata, e ipotecando quindi la qualificazione. Il cammino nella manifestazione termina tuttavia negli ottavi, dove i magiari incontrano lo Sturm Graz, che vince 2-0 la gara di andata in Austria e pareggia 1-1 il ritorno in Ungheria.\nDopo aver ottenuto un quinto posto nella stagione 1976-1977, l'Halad\u00e1s retrocede al termine del campionato 1978-1979, per venire nuovamente promosso dopo altre due stagioni. Con la promozione ottiene anche il diritto di partecipare alla Coppa Mitropa 1981-1982: il torneo \u00e8 un girone nel quale i magiari affrontano anche il Milan, che poi vincer\u00e0 la coppa. I Rossoneri vincono entrambi gli incontri, 2-0 a Milano e 1-0 a Szombathelyi.\nL'Halad\u00e1s rimane in prima divisione per tutti gli anni ottanta, retrocedendo al termine del campionato 1989-1990. La prima parte degli anni novanta \u00e8 caratterizzata da continui cambi di categoria, passando dalla prima alla seconda divisione e viceversa. Nel 1993 la squadra, mentre milita in seconda divisione, disputa per la seconda volta la finale della Coppa nazionale, ma viene sconfitta dal Ferencv\u00e1ros ai calci di rigore. La terza finale nella manifestazione viene disputata nel 2002, ancora contro l'\u00dajpest, che prevale 2-1 nei tempi supplementari. Quella stagione si conclude con la retrocessione, ma tre stagioni dopo la squadra rischia di finire addirittura in terza divisione, riuscendo a salvarsi solo grazie allo spareggio.\nL'Halad\u00e1s torna a disputare il massimo campionato nella stagione 2008-2009, dove, da neopromossa, ottiene un buon terzo posto, il miglior piazzamento di sempre. In questo modo accede all'Europa League 2009-2010, ma viene eliminato nel secondo turno preliminare dagli svedesi dell'IF Elfsborg.\nGiocatori celebri.\nTommaso Rocchi, ex capitano della Lazio"}
{"id": "1800931", "revid": "137928", "url": "https://it.wikipedia.org/wiki?curid=1800931", "title": "Wide QVGA", "text": ""}
{"id": "1800933", "revid": "22475", "url": "https://it.wikipedia.org/wiki?curid=1800933", "title": "Monte Castello (Murge)", "text": "Monte Castello \u00e8 il primo colle delle Murge del territorio della citt\u00e0 di Villa Castelli in Provincia di Brindisi. \u00c8 alto 270 metri e dalla sua vetta \u00e8 possibile individuare il porto di Taranto, distante 25\u00a0km, e la costa del Mare Ionio.\nRisorse architettoniche.\nSul colle si sviluppa il centro del comune, originariamente di colore bianco per la pittura della fortificazione che lo sovrasta. \u00c8 stato caratterizzato per tutto l'Ottocento da numerosi trulli di tipo Valle d'Itria, di cui oggi rimangono alcuni importanti esemplari. Ospita anche la cappella del SS. Crocefisso.\nRisorse naturali.\nIl colle \u00e8 delimitato dalla gravina che funge da fossato naturale. Profonda ben 20 metri \u00e8 oggi \"Giardino botanico comunale\" ed \u00e8 oggetto di importanti lavori di recupero e valorizzazione della macchia mediterranea."}
{"id": "1800936", "revid": "117322059", "url": "https://it.wikipedia.org/wiki?curid=1800936", "title": "Montorio (Sorano)", "text": "Montorio \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nIl borgo di Montorio \u00e8 situato nell'entroterra collinare della Maremma grossetana, all'interno di un territorio noto come area del Tufo. Il paese si trova a circa dal capoluogo comunale, rispetto al quale \u00e8 ubicata verso nord-est, lungo la strada che dal capoluogo conduce a Castell'Azzara. Montorio dista circa da Grosseto.\nStoria.\nLa localit\u00e0 sorse in epoca medievale come possedimento della famiglia Aldobrandeschi, che vi costruirono una rocca.\nIl controllo del centro pass\u00f2 nel corso del XIII secolo ad una dinastia di signori locali legata agli Aldobrandeschi, gli Ottieri, che furono protagonisti di un'intensa attivit\u00e0 diplomatica collaborativa verso i vicini stati confinanti. Tutto ci\u00f2 permise agli Ottieri di venire a capo dell'omonima contea che, con il tempo, and\u00f2 ad includere anche il castello di Sopano, San Giovanni delle Contee e Castell'Ottieri che ne divenne in seguito la capitale.\nGli accordi stipulati con Siena durante il XIV secolo misero al riparo Montorio dalle mire espansionistiche orvietane; nella seconda met\u00e0 del XVI secolo, dopo la caduta della Repubblica di Siena, furono effettuati accordi con i Medici che garantirono l'indipendenza alla contea fino al 1616, anno in cui ci fu l'annessione al Granducato di Toscana, a seguito dell'estinzione della famiglia Ottieri che controllava Montorio e i vicini centri.\nNel maggio del 1486 fu teatro della battaglia omonima.\nMonumenti e luoghi d'interesse.\nIl borgo si caratterizza per una serie di edifici allungati, in passato destinati ad uso agricolo, con strutture murarie in conci di tufo proveniente dalle vicine cave. Di seguito sono elencate le architetture degne di nota.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montorio. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 gli abitanti di Montorio non sono pi\u00f9 censiti da Istat."}
{"id": "1800937", "revid": "838137", "url": "https://it.wikipedia.org/wiki?curid=1800937", "title": "Josephine McKim", "text": "Biografia.\nSpecializzata nello stile libero ha vinto la medaglia d'oro nella staffetta 4x100\u00a0m sl alle olimpiadi di Los Angeles 1932; quattro anni prima, a Amsterdam 1928 aveva vinto la medaglia di bronzo nei 400\u00a0m sl.\n\u00c8 diventata una dei Membri dell'International Swimming Hall of Fame.\n\u00c8 stata primatista mondiale negli 800\u00a0m sl."}
{"id": "1800945", "revid": "25884", "url": "https://it.wikipedia.org/wiki?curid=1800945", "title": "WQVGA", "text": ""}
{"id": "1800946", "revid": "112086254", "url": "https://it.wikipedia.org/wiki?curid=1800946", "title": "Puck Oversloot", "text": "Specializzata nello stile libero e nel dorso, ha vinto la medaglia d'argento nella staffetta 4x100 m. s.l. alle Olimpiadi di Los Angeles 1932 e la medaglia di bronzo nei 100 dorso ai Campionati europei di Magdeburgo 1934."}
{"id": "1800950", "revid": "741067", "url": "https://it.wikipedia.org/wiki?curid=1800950", "title": "80\u00ba minuto", "text": "80\u00ba minuto \u00e8 stato un programma televisivo italiano andato in onda sulla rete satellitare FX dal 22 maggio 2008 con la conduzione di Massimiliano Bruno e Matteo Mazzocchi. Si trattava di una trasmissione comico-sportiva, il cui titolo riprendeva quello della storica trasmissione RAI \"90\u00ba minuto\".\nLa trasmissione.\nDedicato specificamente al calcio degli anni ottanta, la sua caratteristica fondamentale \u00e8 la totale immersione \"retro\" nel calcio del passato, contraddistinta dall'esposizione di oggetti o abiti esclusivamente degli anni ottanta, incluso un finto-collegamento con Giulio Spadetta (uno degli autori) travestito da inviato di campo dell'epoca con relativo utilizzo delle classiche cuffie di notevoli dimensioni.\nTra gli ospiti di volta in volta invitati, calciatori come Juary, Sergio Brio, Odoacre Chierico, Ciccio Graziani, Claudio Garella, Pietro Fanna, Vito Chimenti e commentatori quali Tonino Carino, Bruno Pizzul, Ferruccio Gard, Aldo Biscardi, Luigi Necco. Durante la trasmissione vi \u00e8 il susseguirsi delle figurine Panini dell'epoca con relativo commento sui pi\u00f9 pittoreschi giocatori raffigurati. Tra gli oggetti maggiormente esaltati, il gioco del Subbuteo, che fa anche parte della scenografia. A fare da cornice, la presenza di sei ragazze in costume in stile \"Drive in\", le \"ottantenni\". Tormentone della trasmissione \u00e8 \"\"...quei terribili anni '80...\".\nScenografia e costumi.\nOltre al citato gioco del Subbuteo, in trasmissione \u00e8 possibile vedere, tra le altre cose, il classico \"elaboratore elettronico\" \"Commodore\" ed il pubblico che indossa sciarpe \"datate\". Le ballerine sfoggiano le caratteristiche acconciature degli anni '80. Uno dei presentatori (Massimiliano Bruno) indossa sempre felpe in stile dell'epoca raffiguranti ad esempio Super Mario Bros o gruppi musicali come i Duran Duran o Madonna. Sigla della trasmissione \u00e8 il brano \"Shout\" dei Tears for Fears."}
{"id": "1800952", "revid": "3082", "url": "https://it.wikipedia.org/wiki?curid=1800952", "title": "Peregrini", "text": ""}
{"id": "1800954", "revid": "124030075", "url": "https://it.wikipedia.org/wiki?curid=1800954", "title": "Kecskem\u00e9ti Torna Egylet", "text": "Il Kecskem\u00e9ti TE (nome completo \"Kecskem\u00e9ti Testedz\u0151 Egyes\u00fclet\"), meglio noto come Kecskem\u00e9t, \u00e8 una societ\u00e0 calcistica fondata nel 1911 con sede a Kecskem\u00e9t, in Ungheria. Attualmente milita nella \"NBII\", la Seconda divisione ungherese.\nDopo quasi 100 anni di Storia, nel 2008 vinse la NBII, ovvero il Campionato di Seconda divisione, accedendo per la prima volta nella massima serie.\nIl picco venne raggiunto nel 2011 con la vittoria della Coppa ungherese che ha garantito anche l'accesso al secondo turno di qualificazione all'Europa League 2011-2012."}
{"id": "1800955", "revid": "1573940", "url": "https://it.wikipedia.org/wiki?curid=1800955", "title": "Corrie Ladd\u00e9", "text": "Specializzata nello stile libero ha vinto la medaglia d'argento nella staffetta 4x100\u00a0m sl alle olimpiadi di Los Angeles 1932.\nAlle stesse Olimpiadi giunse quarta nella semifinale dei 100\u00a0m sl individuali, non classificandosi per la finale."}
{"id": "1800968", "revid": "1573940", "url": "https://it.wikipedia.org/wiki?curid=1800968", "title": "Maria Vierdag", "text": "Specializzata nello stile libero ha vinto la medaglia d'argento nella staffetta 4x100\u00a0m sl alle olimpiadi di Los Angeles 1932."}
{"id": "1800970", "revid": "1005847", "url": "https://it.wikipedia.org/wiki?curid=1800970", "title": "Elezioni parlamentari in Ungheria del 1998", "text": "Le elezioni parlamentari in Ungheria del 1998 si tennero il 10 maggio (primo turno) e il 24 maggio (secondo turno) per il rinnovo dell'Assemblea nazionale. In seguito all'esito elettorale, Viktor Orb\u00e1n, espressione di Fidesz, divenne Primo ministro, nell'ambito di un governo di coalizione con Forum Democratico Ungherese e col Partito dei Piccoli Proprietari Indipendenti."}
{"id": "1800974", "revid": "1305772", "url": "https://it.wikipedia.org/wiki?curid=1800974", "title": "Destiny's Child (album)", "text": "Destiny's Child \u00e8 l'album di debutto del gruppo statunitense R&amp;B Destiny's Child, pubblicato nel 1998 per la Columbia Records.\nDescrizione.\nSuccessivamente all'abbandono del progetto del gruppo \"Girls Time,\" il gruppo si ridimensiona a quattro componenti: Beyonc\u00e9 Knowles, Kelly Rowland, LeToya Luckett e LaTavia Roberson. Il padre di Byeonc\u00e9, Mathew Knowles, diviene manager del gruppo, rinominandolo Destiny's Child e procedendo con la siglatura di un contratto discografico con la Elektra Records. Nel 1996, vedendo che la casa discografica non dava spazio al gruppo, Knowles firma un contratto con la Columbia Records.\nDal 1996 al 1998 il gruppo inizia a collaborare con numerosi produttori e autori in vista del loro primo progetto discografico, tra cui Jerry Duplessis, Jermaine Dupri, Wyclef Jean e D'Wayne Wiggins. L'album prende le sonorit\u00e0 R&amp;B e Soul. Nel 2006, Beyonc\u00e9 ha raccontato in un'intervista per \"The Guardian\" le sensazioni del gruppo sul primo progetto discografico:\u00abIl primo disco ha avuto successo, ma non un enorme successo; [...] Era un disco neo-soul e noi avevamo 15 anni. Era troppo maturo per noi\u00bb\nPromozione.\nL'album \u00e8 stato promosso dal singolo \"No, No, No Part 2\", rilasciato nel novembre 1997. Il brano ha esordito alla terza posizione della Billboard Hot 100, e quinta della UK Singles Chart, ottenendo un discreto successo nelle principali classifiche di vendita internazionali, vendendo complessivamente 2 milioni di copie. \"No, No, No Part 2\" \u00e8 stato nominato ai Soul Train Music Award come miglior brano R&amp;B/Soul di un gruppo.\nIl secondo singolo, \"With Me\", \u00e8 stato rilasciato il 20 gennaio 1998, ottenendo successo solo nel Regno Unito, esordendo alla posizione numero 19 della UK Singles Chart."}
{"id": "1800975", "revid": "339392", "url": "https://it.wikipedia.org/wiki?curid=1800975", "title": "Lorenzo's Oil", "text": ""}
{"id": "1800976", "revid": "339392", "url": "https://it.wikipedia.org/wiki?curid=1800976", "title": "Lorenzo's oil", "text": ""}
{"id": "1800979", "revid": "1543377", "url": "https://it.wikipedia.org/wiki?curid=1800979", "title": "Calcio d'inizio", "text": "Il calcio d'inizio \u00e8 il modo con cui nel calcio si d\u00e0 inizio ad una gara, o a ciascuno dei tempi regolamentari o supplementari, e con cui riprende il gioco dopo che sia stata segnata una rete. \u00c8 disciplinato dalla Regola 8 del Regolamento del Gioco del Calcio.\nEsecuzione.\nIl pallone \u00e8 posto sul punto centrale del terreno di gioco. Prima che il calcio d'inizio venga eseguito, tutti gli avversari devono trovarsi ad almeno 9,15 metri (10 iarde del sistema imperiale) di distanza dal pallone, ovvero fuori dal cerchio di centrocampo, anche detto lunetta. Tutti i giocatori devono inoltre trovarsi all'interno delle proprie met\u00e0 campo. Quando tutti i calciatori hanno preso posizione in conformit\u00e0 alla regola, l'arbitro emette il fischio che autorizza l'esecuzione del calcio d'inizio. Dal 2016 il regolamento prevede che la palla possa essere calciata in ogni direzione, non pi\u00f9 solo in avanti come in precedenza.\nUn gol pu\u00f2 essere segnato su calcio d'inizio, unicamente contro la formazione avversaria.\nInfrazioni e sanzioni.\nIl calciatore che effettua il calcio d'inizio non deve ritoccare il pallone prima che questo venga toccato da qualche altro calciatore, pena un calcio di punizione indiretto. Se il secondo contatto avviene con le mani, l'arbitro punir\u00e0 l'infrazione pi\u00f9 grave, assegnando un calcio di punizione diretto o un calcio di rigore alla squadra avversaria, se il tocco di mano avviene in area. Se per\u00f2 il calcio d'inizio \u00e8 stato effettuato dal portiere, e questi toccasse il pallone con le mani all'interno della propria area di rigore prima che qualche altro giocatore abbia toccato il pallone, non verr\u00e0 assegnato un calcio di rigore, ma un calcio di punizione indiretto.\nPer qualunque altra infrazione (pallone non posizionato nel punto centrale del terreno di gioco, avversari a meno di 9,15 metri dal pallone, ecc.), il calcio d'inizio deve essere ripetuto.\nAltre caratteristiche.\nIl calcio d'inizio, in circostanze speciali (come partite di beneficenza), pu\u00f2 essere battuto anche da una persona estranea alle squadre; in questo caso la palla non \u00e8 considerata in gioco, e la squadra che ha il diritto di battere ripete il calcio d'inizio."}
{"id": "1800981", "revid": "1543377", "url": "https://it.wikipedia.org/wiki?curid=1800981", "title": "Trofeo Valle d'Aosta di pallavolo femminile 2008", "text": "Il IV Trofeo Valle d'Aosta di pallavolo femminile si \u00e8 svolto dall'11 al 14 giugno 2008 a Courmayeur, in Italia. Al torneo hanno partecipato 4 squadre nazionali e la vittoria finale \u00e8 andata par la prima volta all'Italia.\nPodio.\nCampione.\nItalia(Primo titolo)\nSecondo posto.\nGermania\nTerzo posto.\nRussia"}
{"id": "1800982", "revid": "137928", "url": "https://it.wikipedia.org/wiki?curid=1800982", "title": "HQVGA", "text": ""}
{"id": "1800983", "revid": "111319", "url": "https://it.wikipedia.org/wiki?curid=1800983", "title": "Joyce Cooper", "text": ""}
{"id": "1800985", "revid": "137928", "url": "https://it.wikipedia.org/wiki?curid=1800985", "title": "Half QVGA", "text": ""}
{"id": "1800987", "revid": "22356", "url": "https://it.wikipedia.org/wiki?curid=1800987", "title": "Eodelphis", "text": "Leodelfide (gen. Eodelphis) \u00e8 un mammifero marsupiale estinto, vissuto nel Cretaceo superiore (circa 75 milioni di anni fa). I suoi resti sono stati rinvenuti in Alberta (Canada) e in Montana (USA).\nUn marsupiale dalla dentatura specializzata.\nQuesto piccolo animale \u00e8 spesso considerato uno dei marsupiali pi\u00f9 antichi; di certo possedeva gi\u00e0 una dentatura specializzata, adatta a triturare e indicativa di una dieta carnivora. La forma e le dimensioni dell'eodelfide ricordavano quelle dell'attuale opossum (\"Didelphis virginiana\"), ed \u00e8 per questo che, a volte, gli opossum vengono erroneamente considerati fossili viventi (il nome \"Eodelphis\" significa appunto \"opossum dell'aurora\"). In ogni caso, con un peso stimato di pi\u00f9 di mezzo chilogrammo, l'eodelfide doveva essere un mammifero mesozoico di taglia notevole rispetto ai suoi contemporanei.\nSpecie e classificazione.\nDell'eodelfide sono note due specie: \"Eodelphis browni\" e la pi\u00f9 evoluta \"E. cutleri\". Entrambe le specie provengono da strati del Campaniano presenti nel Dinosaur Provincial Park e nella Judith River Formation. Si suppone che \"E. cutleri\" possa aver dato origine a \"Didelphodon\", di taglia maggiore e dalle specializzazioni pi\u00f9 marcate. Questi animali fanno parte della famiglia degli stagodontidi (Stagodontidae), marsupiali mesozoici ritenuti da alcuni scienziati predatori acquatici."}
{"id": "1800988", "revid": "1318658", "url": "https://it.wikipedia.org/wiki?curid=1800988", "title": "Bolero latino americano", "text": "Il bolero \u00e8 un genere musicale con radici spagnole, reinventato nei paesi latinoamericani della zona Caraibica, tra cui Cuba, Porto Rico, il Messico, il Venezuela, la Colombia ed il Per\u00f9. Anche se si crede che abbia origini europee, oggi il vero bolero \u00e8 considerato quello cubano. Infatti insieme a Son, Mambo, Rumba, Cha cha cha e molti altri \u00e8 uno dei maggiori esponenti e rappresentanti della musica cubana e caraibica in generale.\nNascita.\nSembra che l'origine del bolero si debba ricercare nella contradanza, ballo del Settecento. A partire dal 1830 il genere assunse caratteristiche proprie del danz\u00f3n e dell'habanera, generi nati durante l'Ottocento a Cuba. L'habanera \u00e8 senza dubbio la maggiore responsabile delle caratteristiche attuali del genere, dato che \u00e8 tra quelli ad esso pi\u00f9 vicini. A partire dal 1893 si fa incominciare il bolero che si conosce attualmente nei paesi di lingua spagnola. La prima strutturazione musicale precisa del genere, la dobbiamo a Jos\u00e9 S\u00e1nchez e Nicol\u00e1s Camacho.\nEspansione e cambiamenti.\nNei primi cinquanta anni del Novecento, la popolarizzazione del bolero si deve a vari fattori, cangianti da paese a paese. In Messico i suoi principali traini furono l'influenza dell'opera lirica italiana e dell'operetta spagnola (chiamata Zarzuela), insieme ad uno sviluppo autonomo dell'habanera. In Porto Rico la sua forza fu molto maggiore, grazie all'influenza della musica cubana. Per quanto riguarda il resto del continente americano, il genere attecch\u00ec in maggior o minor misura a seconda della sua maggior o minor somiglianza con generi tipici dei vari paesi avendo come principali divulgatori in Per\u00f9, Ecuador e Colombia le tourn\u00e9e di artisti messicani e cubani, e negli altri paesi la radio e i dischi in vinile. L'ultima fase della sua popolarizzazione riguard\u00f2 altri paesi del sud del continente, come il Brasile e il Venezuela.\nOrigini e storia.\nSull'origine del bolero esistono diverse teorie, la maggioranza delle quali lo fanno nascere in Europa. Cos\u00ec si suppone che questo genere sia nato in Spagna, come danza veloce, probabilmente eseguita dai gitani, come dimostrerebbe il nome, derivato dal verbo \"volare\", azione a cui spesso fanno pensare alcuni movimenti delle danze zingare, rapidi ed acuti. Inoltre, se fissiamo la nostra attenzione sulla strumentazione usata per l'esecuzione delle musiche zingare spagnole, notiamo la presenza di chitarre e casse di legno (chiamate \"cajones\"), il cui ruolo \u00e8 percussivo, oltre all'uso del palmo delle mani, detto anche \"palmeo\" \nCon questa strumentazione il bolero arriva in America latina, specialmente a Cuba, dove la fusione con i ritmi africani della zona caraibica ha dato come risultato il ritmo fortemente cadenzato del bolero attuale, suonato tradizionalmente con chitarre e percussioni, come bonghi, maracas, claves, congas e tumbadoras. Si suppone comunemente che il primo bolero composto nella forma attuale sia stato scritto a Santiago di Cuba nel 1886 da Jos\u00e9 S\u00e1nchez, con il titolo di \"Tristeza\". Anche se tra gli studiosi non vi \u00e8 concordia sull'effettiva data di composizione del brano, ci\u00f2 che importa \u00e8 che esso \u00e8 considerato il primo bolero accompagnato con la cosiddetta formazione classica, ossia da chitarre e percussioni. Cos\u00ec si ebbe l'evoluzione del bolero da musica di cantine e circoli a musica da serenata. Il tocco romantico cos\u00ec acquistato permise al genere prima di toccare tutte le classi sociali, poi, grazie alla radio, di diventare universale; successivamente, grazie ai dischi acetati e di vinile, di diventare duraturo. Tra i generi musicali cubani divulgati dalle radio, oltre al bolero, sono da ricordare: il son, il danz\u00f3n, la guaracha, il mambo, il Cha cha cha, che spesso si sono fusi con il bolero stesso, dando origine a sottogeneri come: bolero r\u00edtmico, bolero cha cha cha, bachata (o bolero domenicano), bolero ranchero (frutto della fusione tra il bolero e lo stile dei Mariachi messicani), bolero moruno (bolero influenzato dallo stile flamenco). Tra le cause della maggior popolarit\u00e0 del bolero a partire dagli anni trenta, si deve citare l'inaspettata morte di colui che molti tuttora considerano il miglior interprete di tango, l'argentino Carlos Gardel, avvenuta nel 1935. Inizialmente il bolero fu accompagnato da terzetti di chitarre, per passare alle orchestre tropicali che lo inserivano in repertorio, pur non specializzandovisi; successivamente (nel trentennio 1935-1965 si ebbe alternanza tra orchestre di stile big band e ensemble sinfonici. In questo periodo il bolero domina lo spettro musicale ispanoamericano: prima tramite la radio (con programmi in diretta), poi con i dischi (prima acetati, poi con le varie forme di vinile), arrivando successivamente al cinema ed alla televisione. I principali centri di produzione ed interpretazione del genere sono il Messico e Cuba, ma di grandi interpreti e compositori se ne trovano in ogni paese di lingua spagnola, oltre che in Brasile. Tra i fattori che contribuirono alla grande popolarit\u00e0 del genere in tutta l'America Latina, oltre alla diminuzione della popolarit\u00e0 del tango, va ricordato innanzitutto il relativo isolamento in cui visse il continente tra le due guerre mondiali, restando completamente fuori dall'ondata di influenze nuove che provenivano dagli Stati Uniti (come il Fox Trot) o dall'Europa (come il pasodoble. In queste condizioni il bolero pot\u00e9 svilupparsi senza contrasto. Va anche detto che il successo del bolero fu aiutato dai numerosi regimi militari sparsi sul territorio continentale, che erano interessati a dare alla gente uno spasso che le permettesse di scordarsi della politica. \u00c8 per questo che l'era dorata del bolero \u00e8 associata alle dittature degli anni cinquanta. Anche il cinema, tramite l'idolatria dei suoi interpreti, permise al bolero di avere una popolarit\u00e0 enorme. Dopo la seconda guerra mondiale il continente sudamericano si integr\u00f2 nel mondo competitivo e cosmopolita, ed il bolero decadde. Il suo posto di musica romantica per antonomasia fu occupato dai brani leggeri, come il posto delle guarachas e del Cha Cha Cha fu occupato dal Rock and roll. Non si pu\u00f2 dire per\u00f2 che il bolero sia morto, anche se la sua sfera d'influenza si ridusse ai suoi estimatori ed interpreti storici, d'et\u00e0 gi\u00e0 avanzata. Oltretutto non va scordato che la musica leggera ispanoamericana, nel suo modo d'affrontare i sentimenti, \u00e8 stata sempre influenzata dal bolero. Si pu\u00f2 addirittura affermare che composizioni di artisti come Armando Manzanero o Marco Antonio Mu\u00f1\u00edz siano boleros con arrangiamenti pop. Si pu\u00f2 quindi dire anche che l'operazione di rivitalizzazione del genere compiuta dapprima da Jos\u00e9 Feliciano (che nella seconda met\u00e0 degli anni sessanta ottenne grandissime hit in tutta l'America latina con la rivisitazione pop con influenze blues di centinaia di vecchi bolero) e in anni recenti da Luis Miguel, anche se gode di una certa autonomia, \u00e8 frutto di un ambiente precedente pieno di romanticismo, eredit\u00e0 dell'et\u00e0 gloriosa del bolero.\nSottogeneri.\nTra i sottogeneri si possono ricordare il Bolero-son, sviluppato fra il 1927 ed il 1928, e la tristeza, caratterizzata da testi sulla vita quotidiana\nDecadenza e rivitalizzazione.\nTra gli anni sessanta e settanta si ha l'ascesa di generi come il rock e la musica leggera, quindi il bolero entra in un periodo in cui i suoi testi sono abbastanza mediocri e la sua popolarit\u00e0 declina. Negli anni ottanta, invece, il genere torna a godere di grande popolarit\u00e0, grazie al suo completo rinnovamento, che lo far\u00e0 tornare ai fasti del passato.\nNonostante questo gruppi come i Deep Purple conclusero il disco Burn col bolero A200"}
{"id": "1800989", "revid": "182396", "url": "https://it.wikipedia.org/wiki?curid=1800989", "title": "Corconti", "text": "I Corconti (in greco \u039a\u03bf\u03c1\u03ba\u03cc\u03bd\u03c4\u03bf\u03b9, \"Korkontoi\") furono una trib\u00f9 germanica citata nella \"Geografia\" di Tolomeo (II secolo). Erano attestati presso la sorgente della Vistola, nelle vicinanze dei Monti Asciburgi sul versante dei Monti dei Giganti (Sudeti).\nSi sa che questo popolo prese il nome dalle terre che occuparono, ma la loro identit\u00e0 non \u00e8 completamente chiara. Tolomeo li elenca tra i Germani per il fatto che abitavano la Germania Magna. che si trattasse di Marcomanni, visto che con questi ultimi condividevano il territorio. Lo stesso si pu\u00f2 dire dei Quadi; inoltre Tolomeo elenca anche Quadi e Marcomanni. Sappiamo che questi ultimi arrivarono nella regione nel I secolo d.C., mentre gli abitanti delle montagne derivavano da culture precedenti."}
{"id": "1800990", "revid": "838137", "url": "https://it.wikipedia.org/wiki?curid=1800990", "title": "Margaret Cooper", "text": "Specializzata nel dorso e nello stile libero ha vinto tre medaglie alle olimpiadi di Amsterdam 1928: l'argento nella staffetta 4x100\u00a0m sl e il bronzo nei 100\u00a0m sl e nei 100\u00a0m dorso; quattro anni dopo, a Los Angeles 1932, ha vinto un'altra medaglia di bronzo nella staffetta 4x100\u00a0m sl.\n\u00c8 diventata una dei Membri dell'International Swimming Hall of Fame."}
{"id": "1800992", "revid": "1305772", "url": "https://it.wikipedia.org/wiki?curid=1800992", "title": "The Writing's on the Wall", "text": "The Writing's on the Wall \u00e8 il secondo album del gruppo statunitense R&amp;B delle Destiny's Child, pubblicato nel 1999 per la Columbia Records. Divenuto uno degli album pi\u00f9 venduti della storia della musica, con oltre 15 milioni di copie, \u00e8 l'ultimo progetto musicale a cui hanno preso parte i membri originali del gruppo: Beyonc\u00e9, Kelly Rowland, LaTavia Roberson e LeToya Luckett. \nIl progetto discografico \u00e8 stato promosso dai singoli \"Bills, Bills, Bills\", \"Jumpin' Jumpin\"' e \"Say My Name\", quest'ultimo vincitore di due Grammy Award come miglior performance R&amp;B di un gruppo e miglior canzone R&amp;B. \nDescrizione.\nL'album, prodotto da Missy Elliott, Kevin Briggs, Darkchild, Kelly Rowland e Beyonc\u00e9, vede tutte e quattro le componenti del gruppo come autrici e compositrici delle tracce.\nIl progetto discografico \u00e8 stato registrato in sole tre settimane, ed \u00e8 concepito come una serie di dogmi sulle relazioni amorose tra una ragazze e il proprio fidanzato.\nSuccesso commerciale.\nNegli Stati Uniti l'album debutt\u00f2 al numero sei della Billboard 200 il 14 agosto 1999, vendendo oltre 132.000 copie nella sua prima settimana. Rimase nella top 40 per la maggior parte del 1999 e fu certificato dalla RIAA doppio platino nel gennaio 2000, con oltre 2 milioni di copie vendute. Nove mesi dopo la sua uscita \"The Writing's on the Wall\", in seguito al grande successo del terzo singolo \"Say My Name\", torn\u00f2 nella top ten, raggiungendo il numero cinque il 6 maggio 2000. Durante l'anno trascorse quarantasette delle cinquantadue settimane nella top quaranta e fu il decimo album pi\u00f9 venduto del 2000, vendendo 3,8 milioni di copie. \"The Writing's on the Wall\" ha trascorso novantanove settimane consecutive nella Billboard 200, dall'estate del 1999 alla primavera del 2001, ed \u00e8 stato certificato otto volte platino dalla RIAA l'8 novembre 2001.\nA livello mondiale il progetto discografico divenne uno degli album R&amp;B pi\u00f9 venduti di tutti i tempi. Fu certificato 2\u00d7 platino dalla International Federation of the Phonographic Industry all'inizio del 2001 in riconoscimento dei due milioni di album venduti in Europa. \nAl 2020 sono state vendute oltre 15.000 copie globalmente.\nAccoglienza.\nIl progetto discografico ha ricevuto generalmente recensioni miste da parte della critica musicale. \nRob Brunner per Entertainment Weekly afferma che \u00abil quartetto di Houston, si dimostra pi\u00f9 capace di un R&amp;B sicuro e inventivo di molti dei loro contemporanei, tanto che \"Wall\" riesce a non sembrare un mero rifacimento di successi altrui\u00bb proseguendo \u00able Destiny's Child hanno imparato una cosa o due dalle Supremes, cantanti che sapevano come usare una pausa ben inserita nel brano o un'armonia cantata per ottenere il massimo effetto. No, le Destiny's non sono riuscite a raggiungere quel livello, ma l'album vale un ascolto\u00bb.\nKatherine St. Asaph recensendo l'album per Pitchfork, riscontra che \u00abal di l\u00e0 del suo dramma da tabloid, l'innovazione del secondo album delle Destiny's Child ha codificato un innovativo suono dell'R&amp;B alla fine del millennio\u00bb. Proseguendo con l'articolo, Asaph riscontra che \u00abl'intero progetto \u00e8 presentato con un tema religioso: ogni brano \u00e8 introdotto sotto forma di un comandamento, e l'album termina con una preghiera, \"Amazing Grace\", dedicata alla defunta manager Andretta Tillman\u00bb.\nDele Fadele per NME riscontra che \u00abnon \u00e8 un compito facile che le Destiny's Child si sono poste. Offrire 14 comandamenti su come condurre le relazioni, raccontare i difetti e le bugie dei tuoi ex fidanzati e convertire i risultati in un competitivo album R&amp;B contemporaneo; [...] In qualche modo, le quattro giovani donne texane sono riuscite a realizzare l'apparentemente impossibile, aiutate da alcuni dei migliori produttori soul di oggi\u00bb. Il giornalista resta colpito inoltre da \u00abquanto moderne, assertive ed esigenti siano le Destiny's Child\u00bb.\nRob Sheffield di Rolling Stone, tuttavia, ha dato all'album una recensione negativa, scrivendo:\u00ab \"The Writing's on the Wall,\" nonostante momenti musicalmente positivi come \"Sweet Sixteen\", non trova mai quella sonorit\u00e0 che trasforma un progetto in un successo commerciale\u00bb. Sheffield riscontra inoltre una certa ridondanza tra il brano \"No, No, No\" e il singolo \"Bills, Bills, Bills\", affermando che \u00abnon \u00e8 abbastanza sexy da farti alzare a ballare\u00bb.\nControversie.\nNel dicembre 1999, i membri LeToya Luckett e LaTavia Roberson tentarono di separarsi dal manager Mathew Knowles, sostenendo che tratteneva una quota sproporzionata dei profitti del gruppo e favoriva ingiustamente la figlia Beyonc\u00e9 e la nipote Kelly Rowland. Sebbene le due cantanti non avessero mai espresso l'intenzione di lasciare il gruppo, ma di essere rappresentate da un secondo manager, vennero sostituire da due nuove componenti del gruppo, Farrah Franklin e Michelle Williams, nel momento della registrazione del video per il brano \"Say My Name.\" Le due ex componenti avviano una causa legale contro Knowles, sostenendo che il manager \u00abha tentato di ottenere la tutela legale come tutore di Luckett e Roberson, si \u00e8 rifiutato di condividere informazioni finanziarie con loro e i loro genitori e le abbia sostituite senza informarle\u00bb.\nVerso la fine del 2000, Roberson e Luckett lasciarono cadere la parte della loro causa rivolta a Rowland e Knowles in cambio di un accordo, anche se continuarono l'azione contro il loro manager. Come parte dell'accordo, ad entrambe le parti fu proibito di parlare l'una dell'altra pubblicamente. "}
{"id": "1800993", "revid": "124808", "url": "https://it.wikipedia.org/wiki?curid=1800993", "title": "Episodi de Le avventure del giovane Indiana Jones", "text": ""}
{"id": "1800994", "revid": "39884", "url": "https://it.wikipedia.org/wiki?curid=1800994", "title": "Edna Hughes", "text": "Specializzata nello stile libero ha vinto la medaglia di bronzo nella staffetta 4x100\u00a0m sl ai Giochi olimpici di Los Angeles 1932."}
{"id": "1800996", "revid": "339392", "url": "https://it.wikipedia.org/wiki?curid=1800996", "title": "Bawku Municipal District", "text": ""}
{"id": "1800997", "revid": "101768", "url": "https://it.wikipedia.org/wiki?curid=1800997", "title": "Bawku West District", "text": ""}
{"id": "1800998", "revid": "1305772", "url": "https://it.wikipedia.org/wiki?curid=1800998", "title": "Survivor (album Destiny's Child)", "text": "Survivor \u00e8 il terzo album del gruppo statunitense R&amp;B delle Destiny's Child, pubblicato nel 2001 per la Columbia Records. Nominato ai Grammy Award come miglior album R&amp;B, \u00e8 stato promosso dai singoli \"Survivor\", \"Independent Women Part I\" e \"Bootylicious\", vendendo complessivamente oltre 12 milioni di copie.\nGli estratti dall'album ottennero ampio successo nelle classifiche internazionali e nella pop culture: \"Independent Women Part I\" fece ottenere il guinness world record per essere il primo brano di un girl group ad essere rimasto alla prima posizione per undici settimane consecutive nella Billboard Hot 100, \"Survivor\" ottenne un Grammy Award, un MTV Video Music Awards e un Soul Train Music Award, mentre il neologismo utilizzato come titolo del singolo \"Bootylicious\" \u00e8 stato aggiunto all'Oxford English Dictionary nel 2004.\nDescrizione.\nAntefatti.\nDopo le controverse vicissitudini che segnarono il gruppo nel dicembre 1999, che videro la sostituzione di LaTavia Roberson e LeToya Luckett con i nuovi membri Michelle Williams e Farrah Franklin, il gruppo inizi\u00f2 una serie di apparizioni televisive e in festival musicali in promozione dell'album \"The Writing's on the Wal\". Nel luglio del 2000, appena cinque mesi dopo essersi unite, fu annunciato che la Franklin avrebbe lasciato il gruppo. Le Destiny's Child si ritrovarono con una nuova formazione composta da Beyonc\u00e9 Knowles, Kelly Rowland e Williams.\nComposizione.\nNel terzo progetto discografico del gruppo Beyonc\u00e9 Knowles ha assunto un maggiore controllo nella scrittura e produzione dei brani, sotto la pressione della casa discografica e del padre e manager Mathew Knowles, tanto che la stessa cantante ammise che inizialmente doveva produrre solamente tre brani.\nLa canzone \"Survivor\" fu ispirata da un gioco di parole che una stazione radio aveva fatto sul fatto che tre membri avevano gi\u00e0 lasciato il gruppo, paragonando la band al reality show \"Survivor.\" Knowles fu ispirata a prendere il commento negativo e trasformarlo in un brano che emancipasse il duro lavoro del gruppo nel rimanere solido e pronto a affermarsi sulla scena musicale. Per questo motivo l'album, che doveva essere originariamente intitolato \"Independent Women\", fu denominato con lo stesso nome del brano.\nSuccesso commerciale.\nIl progetto discografico ha debuttato al numero uno della Billboard 200 con 663.275 copie vendute, il pi\u00f9 alto dato di vendita della prima settimana di qualsiasi gruppo femminile nell'era SoundScan e il pi\u00f9 alto dato di vendita della prima settimana di qualsiasi album nella storia della Columbia Records. \"Survivor\" trascorse le sue prime tredici settimane nella top 10 della Billboard 200, due in pi\u00f9 del precedente album \"The Writing's on the Wall\", arrivando alla fine del 2001 con una vendita di oltre 3.7 milioni copie negli Stati Uniti, classificandosi come settimo album pi\u00f9 venduto dell'anno. Al 2009 sono state vendute 4.3 milioni di copie.\n\"Survivor\" ha debuttato al numero uno in pi\u00f9 di nove paesi, compreso il Regno Unito divenendo il primo album in studio di un gruppo femminile statunitense a esordire alla prima posizione. In Europa l'album \u00e8 stato certificato doppio disco di platino in riconoscimento dei due milioni di album venduti in tutto il continente; da allora le sue vendite hanno superato la soglia dei tre milioni. L'album \u00e8 stato certificato doppio disco di platino in Australia. \nAd agosto 2011, l'album aveva venduto 12 milioni di copie in tutto il mondo.\nPromozione.\n\"Survivor\" viene promosso dal singolo \"Independent Women Part I,\" gi\u00e0 facente parte del repack del precedente progetto discografico \"The Writing's on the Wall\" e scelto come colonna sonora del film \"Charlie's Angels\" uscito nelle sale nel 2000. Il singolo esordisce nelle top ten di trenta classifiche internazionali, tra cui alla prima posizione della UK Singles Chart e della Billboard Hot 100, dove sanc\u00ec il guinness world record per essere il primo brano di un girl group ad essere rimasto alla prima posizione per undici settimane consecutive. La canzone divenne la 18\u00ba canzone pi\u00f9 venduta con pi\u00f9 successo nella classifica statunitense degli anni 2000.\nIl secondo estratto \u00e8 la traccia che da nome al progetto discografico, \"Survivor\", che rimase sei settimane alla posizione numero due della Billboard Hot 100, essendo esclusa dalla posizione numero uno da \"All for You\" di Janet Jackson. Il brano riscosse ampio successo sia nelle vendite che ricevendo numerose candidature alle principali premiazioni, vincendo un Grammy Award, un MTV Video Music Awards e un Soul Train Music Award.\nIl terzo singolo, \"Bootylicious\", debutta alla posizione 66 per approdare alla prima posizione la settimana successiva, rimanendo all'interno della classifica statunitense per novanta settimane consecutive. \"Emotion\" fu pubblicato come quarto singolo dell'album e continu\u00f2 la striscia di successi top-ten del gruppo negli Stati Uniti, raggiungendo la decima posizione nella Billboard Hot 100. \"Nasty Girl\" fu l'ultimo singolo dell'album e raggiunse solo le classifiche internazionali, tra cui quella Australiana.\nAccoglienza.\nIl progetto discografico \u00e8 stato accolto positivamente dalla critica musicale, tanto da farlo acclamare dalla critica musicale di NME, Sylvia Patterson, come \u00abfenomenale\u00bb. Proseguendo con la recensione descrive l'album come \u00abun vulcano creativo, evidentemente senza fondo, che esplode; [...] Nessuno pu\u00f2 accusare le Child di prevedibilit\u00e0: ci vuole coraggio per evitare uno spettro di \"Say My Name\", svoltando per l'ammaliante e pionieristico pop, che non si vedeva dai tempi di Wendy &amp; Lisa e il gospel di Danny La Rue\u00bb. Entertainment Weekly ha elogiato l'album, definendolo \u00abil prematuro, ma inevitabile, album dei dolori di crescita delle tre dive\u00bb.\nRob Sheffield per Rolling Stone inizia la recensione incalzando che \u00able Destiny's Child non sono solo un gruppo pop, sono puro dramma, ogni singolo di successo \u00e8 un altro capitolo della loro continua saga di cambi di formazione, controversie, gossip e favolosit\u00e0 a tutto tondo. Per un po', cercare di tenere traccia di chi fosse ancora nel gruppo \u00e8 stato difficile; [...] Beyonc\u00e9 Knowless, Kelly Rowland e Michelle Williams, debuttano come trio, sono il grande gruppo pop del momento, e lo urlano in tutti i modi\u00bb. Al termine della recensione Sheffield riscontra per\u00f2 che \u00abl'unica vera debolezza di \"Survivor\" \u00e8 il tono presuntuoso che si insinua nelle canzoni; [...] Queste ragazze sono su di giri, non c'\u00e8 dubbio, e se non si pu\u00f2 dire dove le Destiny's Child andranno da qui, questo fa parte del dramma che ci tiene incollati allo spettacolo pop che hanno messo in moto, e \"Survivor\" \u00e8 pieno di successi da tenere questo racconto\u00bb.\nThe New Yorker, meno impressionato, afferma che \u00abtutte e quindici le tracce sono dissensi unidimensionali e rifiuti di donne, fidanzati vendicativi, e i dubbiosi cambi di rotta dei componenti del gruppo\u00bb. AllMusic ha commentato che l'album \u00e8 \u00abartificioso e calcolato come un disco di Mariah Carey, solo senza la gioia che la distingue\u00bb."}
{"id": "1800999", "revid": "339392", "url": "https://it.wikipedia.org/wiki?curid=1800999", "title": "Bolgatanga Municipal District", "text": ""}
{"id": "1801006", "revid": "39884", "url": "https://it.wikipedia.org/wiki?curid=1801006", "title": "Helen Varcoe", "text": "Specializzata nello stile libero ha vinto la medaglia di bronzo nella staffetta 4x100\u00a0m sl ai Giochi olimpici di Los Angeles 1932."}
