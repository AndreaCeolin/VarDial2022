{"id": "1958187", "revid": "367445", "url": "https://it.wikipedia.org/wiki?curid=1958187", "title": "Mercato del Born", "text": "Il Mercato del Born \u00e8 un antico mercato rionale di Barcellona, collocato nell'area storica de El Born, nel quartiere di Sant Pere, Santa Caterina i la Ribera vicino alla chiesa di Santa Maria del Mar e alla stazione di Francia, e attualmente utilizzato come centro culturale. Fu progettato da Josep Fontser\u00e8 i Mestre nel 1873 ed eretto congiuntamente con l'ingegnere Josep Cornet i Mas della ditta \"La Maquinista Terrestre i Mar\u00edtima\" tra il 1874 il 1876. L'edificio \u00e8 inaugurato il 28 giugno 1876 dal sindaco Manuel Girona.\nStoria.\nIl mercato del Born, come la maggior parte dei mercati rionali, nacqe con l'intento di riunire all'interno di un unico edificio le attivit\u00e0 commerciali che fino ad allora si svolgevano lungo le vie e le piazze pubbliche\". \"L'area scelta era quella che occupava la spianata della Cittadella militare barcellonese demolita nel 1869 e sulla quale Josep Fontser\u00e8 i Mestre realizza, oltre al mercato, il Parco della Cittadella ed un complesso di case.\nIl progetto risale al 1873, anno in cui il progettista presenta la planimetria generale a pianta regolare, caratterizzata dalla presenza di vie interne rettilinee ed una struttura in ghisa e acciaio che ricopre gli 8.000\u00a0m\u00b2 di superficie edificabile. Nel 1874, invece, \u00e8 apportata una prima modifica al progetto con l'inserimento del ciborio centrale cupolato completamente vetrato che permette di incrementare la luminosit\u00e0 interna. A livello architettonico, l'edificio si configura come il primo mercato in ferro e vetro della citt\u00e0 ispiratosi al progetto di Victor Baltard per le Halles di Parigi.\nTerminato ed inaugurato nel giugno del 1876, il mercato del Born non \u00e8 competitivo come sperato e la percentuale di venditori che lo occupa \u00e8 nettamente inferiore a quella dei mercati Santa Caterina e della Boquer\u00eda. Per questa ragione, negli anni '20 del Novecento, l'amministrazione comunale pubblica un'ordinanza in cui individua il Born come il nuovo mercato cittadino all'ingrosso di frutta e verdura. La scelta, \u00e8 dettata dalle monumentali dimensioni dell'edificio e dalla sua prossimit\u00e0 alle stazioni Francia e del Nord. Il mercato del Born rimane in attivit\u00e0 fino al 1971, anno in cui la municipalit\u00e0 inaugura il \"Mercabarna\".\nRifunzionalizzazione.\nDopo la chiusura del mercato, le associazioni di quartiere e le istituzioni si mobilitarono per la sua conservazione, organizzando eventi ludico-culturali al suo interno, mentre nel 1977 iniziarono le operazioni di restauro affidate all'architetto Pere Espinosa e al geometra Carlos Magrazo. Queste, prevedevano la pulitura e sostituzione degli elementi strutturali e decorativi, la rimozione delle superfetazioni novecentesche, la ritinteggiatura della facciata e la collocazione di tegole color ocra e rosso sulla copertura. Terminato il restauro, l'edificio rimase privo di una funzione specifica e diverse esposizioni ed attivit\u00e0 culturali vennero realizzate al suo interno, finch\u00e9 intorno agli anni '90, la ditta francese Fnac e l'Universitat Pompeu Fabra proposero rispettivamente di riconvertire il mercato in una libreria o in una sede distaccata dell'Istituto.\nEntrambe le soluzioni non vennero attuate e nel 1998 fu indetto un concorso pubblico per trasformare l'ex mercato in una biblioteca. Iniziate le escavazioni del sottosuolo, riemersero i resti delle antiche case del quartiere de La Ribera, distrutte dall'attacco alla citt\u00e0 da parte di Filippo V di Spagna del 1714 e sulle cui rovine sorse poi \"La Ciutadella\". Associazioni di quartiere ed istituzioni si mobilitarono per la conservazione dei reperti e la loro integrazione nel progetto bibliotecario, ma nell'ottobre del 2002, il progetto fu definitivamente abbandonato, data l'incompatibilit\u00e0 riscontrata tra la funzione bibliotecaria e i resti archeologici. La valenza storico-documentale del giacimento \u00e8 tale che la municipalit\u00e0 decise di conservarlo e rendere il Born un centro culturale cittadino dedicato alla loro contemplazione. I lavori intrapresi nel 2006 terminarono nel settembre 2013, mese in cui fu inaugurato in concomitanza con il giorno della Diada e dei festeggiamenti per il Tricentenario dell'assedio alla citt\u00e0 da parte delle truppe borboniche, avvenuto l'11 settembre 1714.\nAttualit\u00e0.\nL'11 settembre 2013 l'ex mercato rionale apre ufficialmente le sue porte come \"Born Centre Cultural\", un centro espositivo barcellonese, incentrato sulla promozione dei reperti archeologici settecenteschi riemersi, sulla divulgazione degli avvenimenti correlati all'assedio della citt\u00e0 di Barcellona del 1714 e sulla diffusione dello sviluppo storico dell'edificio mercatale che lo ospita. L'insieme copre una superficie di 8.000\u00a0m\u00b2 e si ridistribuisce su due livelli. Il primo, ipogeo, accoglie il giacimento reso completamente visitabile, mentre il secondo, alberga l'esposizione permanente \"Barcelona 1700. De les pedres a les persones\", le mostre temporanee, il bar e la libreria.\nQuesto progetto di rifunzionalizzazione e musealizzazione, firmato dagli architetti Enric S\u00f2ria e Rafael de C\u00e0ceres, ha vinto il \"Premio Ciudad de Barcelona\" 2013, nella categoria \"Arquitectura i Urbanisme\".\nEdificio.\nIl mercato del Born, collocato in direzione nord-sud, presenta una pianta regolare di 58,30 x 138,30\u00a0m e si caratterizza per la presenza di due navate perpendicolari interne (a dimensione variabile) e quattro di pi\u00f9 ridotte dimensioni, che si incontrano al disotto di un ciborio ottagonale con lanterna. In corrispondenza delle navate, si trovano i quattro portali d'ingresso principali, mentre i laterali sono collocati a distanza costante lungo il perimetro dell'edificio. La struttura formata da pilastri in ghisa e capriate metalliche tipo \"Polonceau\" raggiunge circa 15\u00a0m d'altezza nelle navate principali e i 30\u00a0m in corrispondenza del ciborio.\nI prospetti presentano un tamponamento murario in mattoni e cordolo lapideo, su cui poggia un sistema di aperture orientabili atte a regolare l'ingresso dell'aria e della luce all'interno del manufatto. L'insieme si completa con una copertura a falde in tegole colorate e lucernari vitrei.\nGiacimento archeologico.\nNel marzo 2001, durante gli scavi di fondazione per creare una Biblioteca Pubblica di Stato all'interno del mercato, riemerge parte del settecentesco quartiere Ribera demolito dalle truppe borboniche. Terminata la Guerra di successione spagnola, il controllo della citt\u00e0 di Barcellona passa a Filippo V di Borbone che impone un nuovo regolamento denominato \u2033Decreti di Nueva Planta\" e la costruzione di una Cittadella militare. L'area scelta \u00e8 una parte del quartiere del Born, situata ad est e limitrofa alle mura di cinta. Le operazioni iniziano nel 1716 e sono portate avanti dagli stessi cittadini, obbligati a demolire personalmente le loro case. Nel complesso la superficie distrutta risulta essere pari al 13% dell'allora citt\u00e0 di Barcellona.\nIl giacimento ritrovato nel mercato del Born, equivale al 3% dell'insieme demolito e si compone di 11 isolati, 9 tronchi stradali, 53 abitazioni e una porzione del fiume Comtal. In questo tratto urbano di 8.000\u00a0m\u00b2, trovano posto civili abitazioni, botteghe, taverne, ma anche case signorili e consolari. La valenza storico-documentaria dei ritrovamenti, \u00e8 altres\u00ec confermata da atti che attestano come l'ultimo attacco alla citt\u00e0 da parte dell'armata francese sia avvenuto tra le vie ritrovate, in cui fu ferito il generale Antoni de Villarroel i Pel\u00e1ez."}
{"id": "1958198", "revid": "121119644", "url": "https://it.wikipedia.org/wiki?curid=1958198", "title": "Solvente aprotico", "text": "In chimica, un solvente aprotico \u00e8 un solvente la cui struttura molecolare non presenta un atomo di idrogeno dissociabile come ione H+.\nMolti di essi sono solventi aprotici apolari, ovvero privi di un momento dipolare apprezzabile; tali solventi sciolgono i composti apolari.\nEsempi di solventi aprotici apolari sono gli alcani a medio peso molecolare (pentano, esano, cicloesano, etc.) e gli idrocarburi aromatici (benzene, toluene, ecc.).\nI solventi aprotici polari sono invece composti che hanno un'elevata costante dielettrica ed un'elevata polarit\u00e0, ci\u00f2 li rende in grado di sciogliere composti polari e ionici, pur non possedendo atomi di idrogeno ionizzabili.\nEsempi di solventi aprotici polari sono l'acetone, il tetraidrofurano, il diossano, il dimetilsolfossido, la dimetilformammide, le uree peralchilate, come la tetrametilurea e 1,3-dimetil-2-imidazolidinone, e l'esametilfosforammide.\nI solventi aprotici polari favoriscono reazioni di tipo SN2.\nUn solvente aprotico \u00e8, inoltre, indispensabile quando si effettua una reazione chimica che prevede l'uso di basi molto forti (ad es.: reattivi di Grignard o butillitio). Tali basi sono incompatibili con i solventi protici, con i quali reagiscono liberando idrogeno."}
{"id": "1958204", "revid": "1318658", "url": "https://it.wikipedia.org/wiki?curid=1958204", "title": "\u00c9ric Poulat", "text": "Carriera.\nInternazionale dal 1\u00ba gennaio 1999 \u00e8 stato l'unico arbitro francese selezionato per i mondiali del 2006 in Germania (dove ha arbitrato le partite - e -).\n\u00c8 stato nominato arbitro dalla Federazione nel 1991 e ha arbitrato le finali della Coppa di Francia del 2002 e del 2007.\nEric Poulat ha concluso la sua carriera internazionale nel settembre 2006, e nel suo palmar\u00e8s figura anche la partecipazione al torneo calcistico delle Olimpiadi del 2004 di Atene (dove gli tocca anche la semifinale tra e ). Spesso abbinato in terna all'assistente donna Nelly Viennot, ha dovuto rinunciare alla convocazione per i Mondiali Under-20 del 2005 proprio a causa del fallimento nei test atletici preliminari della collega.\nPer la stagione 2008-2009 chiede di essere utilizzato soltanto nella Ligue 2, ma nel dicembre 2008 ha un ripensamento e debutta nella Ligue 1 in occasione della gara Auxerre-Paris Saint-Germain.\nNel giugno 2009 viene dismesso per raggiunti limiti d'et\u00e0."}
{"id": "1958207", "revid": "155136", "url": "https://it.wikipedia.org/wiki?curid=1958207", "title": "Corona (storia romana)", "text": ""}
{"id": "1958209", "revid": "125019", "url": "https://it.wikipedia.org/wiki?curid=1958209", "title": "Mandato britannico della Mesopotamia", "text": "Il mandato britannico della Mesopotamia (o dell'Iraq), - \"al-Intid\u0101b al-bar\u012bt\u0101n\u012b \u02bfal\u0101 l-\u02bfIr\u0101q\" - fu un Mandato di classe A della Lega delle Nazioni, affidato al Regno Unito quando, con il trattato di S\u00e8vres dell'agosto del 1920, fu decisa la spartizione dell'Impero ottomano. L'assegnazione di tale Mandato ai britannici fu preparata dalla conferenza di Sanremo del 25 aprile 1920.\nEbbe termine il 3 ottobre 1932 con l'indipendenza del Regno dell'Iraq e la sua entrata nella Lega delle Nazioni, in osservanza del trattato anglo-iracheno del giugno 1930. Tale trattato, della durata di venticinque anni, prevedeva una stretta alleanza tra i due Paesi e una piena collaborazione in politica estera, oltre che mutua assistenza in caso di guerra. Infine, il trattato garantiva al Regno Unito l'uso di due basi aeree e il diritto di far transitare le proprie truppe all'interno dell'Iraq."}
{"id": "1958210", "revid": "116566022", "url": "https://it.wikipedia.org/wiki?curid=1958210", "title": "Polenta saracena", "text": "La polenta saracena \u00e8 un piatto tipico dell'Alta Val Tanaro che prende il nome dal grano saraceno.\nLa coltivazione del grano saraceno fu introdotta nella valle verso la fine del primo millennio, successivamente alla presenza dei Saraceni, della quale sono rimaste, oltre ad alcune torri di guardia, danze caratteristiche, come il Bal d\u00f2 Sabre di Bagnasco, toponimi e parole dialettali, soprattutto nella zona di Ormea e di Garessio. Il grano saraceno si diffuse sulle montagne a quote piuttosto alte, sopra i mille metri, per il suo ciclo di vita breve, dalla primavera all'autunno, che ne consentiva la coltivazione dove il frumento ed altri prodotti non riuscivano a giungere a maturazione.\nLa farina di grano saraceno fu inizialmente usata per cucinare zuppe e paste con cereali diversi ma, per trovare il suo miglior utilizzo dovette attendere l'arrivo dal nuovo continente dalla patata, la cui coltivazione si diffuse sulle montagne della valle soltanto nel diciottesimo secolo. Dal milleottocento il piatto tipico delle montagne dell'Alta Val Tanaro \u00e8 la polenta saracena, dove la farina di grano saraceno e le patate, con l'aggiunta pi\u00f9 recente di un po' di farina di frumento per renderla meno scura, formano un morbido impasto che viene condito con un delicato sugo di latte, porri e funghi secchi, prodotti disponibili in tutte le stagioni. Dall'autunno alla primavera la polenta saracena costituiva, in alternanza con le castagne, il piatto unico quotidiano per le famiglie locali ed oggi viene proposto, nella ricetta tradizionale o con alcune piccole varianti, in sagre e feste e da alcune trattorie locali come piatto tipico della tradizione culinaria dell'Alta Val Tanaro.\nGli ingredienti della polenta saracena.\ndose per 1\u00a0kg di patate\nIl grano saraceno.\nUna pianta venuta da lontano, che si semina all'inizio della primavera e si raccoglie alla fine dell'estate. Rustico e resistente, si coltiva su terreni impervi ad altitudini elevate, al di sopra dei mille metri. Dalla macinazione dei chicchi di grano saraceno si ottiene una farina scura che, insieme alla farina di frumento, oltre che per la polenta saracena si usa per l'impasto di lasagne e tagliatelle proposte da molti ristoranti della valle.\nLe patate.\nL'impasto morbido della polenta saracena \u00e8 dovuto ad un perfetto amalgama tra le farine di grano saraceno e di frumento e le patate, che devono bollire per almeno un'ora, appena coperte d'acqua. La giusta consistenza e la contemporanea morbidezza della polenta si ottengono soltanto con l'uso delle patate coltivate sui versanti delle montagne della valle che, oltre ad essere assolutamente naturali, non vengono irrigate n\u00e9 innaffiate ed hanno perci\u00f2 gusto e consistenza particolari.\nI funghi secchi.\nI funghi porcini che si raccolgono nei boschi della valle, fra i castagni, le betulle o i faggi, da quelli estivi a quelli autunnali, hanno un sapore ed un profumo particolare che si mantiene facendoli seccare, e si esalta nel sugo della polenta saracena.\nI porri.\nI porri che vengono coltivati negli orti di fondovalle e sugli appezzamenti dei versanti sono di modeste dimensioni, con le foglie quasi interamente bianche, e si conservano per tutta la stagione invernale. Hanno un gusto caratteristico e delicato, che si abbina in modo armonico con i funghi secchi ed il latte nel sugo della polenta saracena.\nLa preparazione della polenta saracena.\nSi fanno bollire le patate, appena coperte dall'acqua salata e dalle farine di frumento e di grano saraceno, per circa un'ora e poi si pestano insieme fino ad ottenere la giusta consistenza. A parte si prepara il sugo facendo rosolare con un po' di burro i porri e poi i funghi secchi ammorbiditi e tagliuzzati in piccoli pezzi, infine si aggiunge il latte con la panna e si fa cuocere a lungo a fuoco lento."}
{"id": "1958213", "revid": "96758", "url": "https://it.wikipedia.org/wiki?curid=1958213", "title": "Livingston Football Club", "text": "Il Livingston Football Club, meglio noto come Livingston, \u00e8 una societ\u00e0 calcistica scozzese con sede nella citt\u00e0 di Livingston, nel Lothian Occidentale, militante in Scottish Premiership, massimo livello del calcio scozzese.\nNel suo palmar\u00e8s c'\u00e8 una Scottish League Cup vinta nella stagione 2003-04.\nStoria.\nFerranti Thistle (1943\u20131974).\nLa squadra fu fondata nel 1943 come Ferranti Thistle, dal nome di una allora nota azienda di elettronica. Inizialmente gioc\u00f2 nella East of Scotland Football League, disputando le partite interne a Edimburgo.\nNel 1972 divenne membro della SFA e fece il suo debutto in Scottish Cup.\nNel 1974, sette anni dopo il fallimento del Third Lanark e in vista dell'introduzione di un nuovo formato dei campionati nazionali, si dovette colmare il posto vacante nella Scottish Football League. Il Ferranti Thistle batt\u00e9 la concorrenza di altre squadre semiprofessionistiche e venne ammessa alla Division Two, ma per prenderne parte il club fu costretto a cambiare il nome (per regole di sponsor) e lo stadio (il City Ground non aveva i requisiti minimi). Si insedi\u00f2 dunque al \"Meadowbank Stadium\", costruito nel 1970. Dopo una campagna promossa dallEdinburgh Evening News\" per la squadra fu scelto il nome di Meadowbank Thistle\"', approvato dalla SFL in tempo per la nuova stagione.\nMeadowbank Thistle (1974\u20131995).\nAvendo poco tempo a disposizione, il primo presidente dei Meadowbank Thistle, John Bain, comp\u00ec un'operazione tutta in salita per poter formare una squadra competitiva per la nuova stagione, che inizi\u00f2 con l'esordio in Scottish League Cup, in cui arriv\u00f2 ultimo nel proprio girone con 0 punti e cinque sconfitte. In campionato si classific\u00f2 18\u00b0 su 20 squadre totali e fu relegato nella nuova terza serie, la Second Division.\nDopo le prime stagioni senza risultati di rilievo, negli anni ottanta ebbe un periodo di maggior successo: nel 1983 riusc\u00ec a salire in Scottish First Division, dalla quale retrocesse due anni dopo; nel 1987 vinse la Second Division ottenendo una nuova promozione in First Division; termin\u00f2 in seconda posizione il campionato seguente ma non venne promosso a causa di una riforma dei campionati. All'inizio degli anni novanta il club cadde in gravi difficolt\u00e0 finanziarie, che lo portarono a retrocedere nel 1993 in Second Division e due anni pi\u00f9 tardi in Third Division. Il club, a serio rischio di fallimento, si trasfer\u00ec nella citt\u00e0 di Livingston e nel suo Almondvale Stadium, nonostante le contestazioni dei sostenitori per aver lasciato Edimburgo; quindi cambi\u00f2 nome in Livingston Football Club.\nLivingston (1995-oggi).\nNonostante le premesse, la prima stagione del nuovo club si concluse con la vittoria della Third Division 1995-96. Tre anni dopo il Livingston vinse anche la Second Division 1998-99 e ottenne un'altra promozione in First Division. Segu\u00ec un ulteriore primo posto nella First Division 2000-01 e l'approdo nella massima serie scozzese, dopo appena sei anni dalla rifondazione. La stagione d'esordio in Scottish Premier League si concluse in terza posizione con 58 punti, dietro a Celtic e Rangers, valevole per la qualificazione nella successiva Coppa UEFA, dalla quale usc\u00ec al primo turno contro lo , mentre in campionato non riusc\u00ec a ripetersi e infine si classific\u00f2 nono.\nNel 2004 il Livingston conquist\u00f2 il suo primo trofeo nazionale, vincendo la Scottish League Cup contro l\u2019Hibernian. Tuttavia gi\u00e0 dalla stagione successiva comparvero problemi finanziari che ebbero i loro effetti sulle prestazioni sportive: in Scottish Premier League 2005-2006 il club arriv\u00f2 ultimo e retrocesse in First Division, tre anni pi\u00f9 tardi fu relegato d'ufficio in Third Division, dopo vari passaggi di propriet\u00e0 che non risolsero la crisi.\nRipartita dal livello pi\u00f9 basso, la squadra risal\u00ec rapidamente e con due promozioni consecutive torn\u00f2 in First Division gi\u00e0 nella stagione 2011-12. Cinque anni dopo retrocesse, ma con un\u2019altra doppia promozione (1\u00b0 in League One e poi 2\u00b0 in Championship) il Livingston ha completato la risalita riconquistando nella stagione 2017-18 la massima serie.\nIn Premiership 2018-19 disputa un buon inizio di campionato, tanto da installarsi al terzo posto dietro a Hearts e Hibernian. Successivamente la rimonta di squadre rimaste attardate (tra cui Celtic e Rangers) e un calo sul piano dei risultati fanno scendere il Livingston dapprima a met\u00e0 classifica e, nell'ultima parte di campionato, al nono posto, comunque sempre a distanza di sicurezza dalla zona retrocessione.\nNel campionato 2019-20, interrotto per la pandemia di COVID-19, si piazza al quinto posto. Nella stagione successiva perde la finale di Coppa di Lega, per 0-1 contro il , e arriva sesto in Premiership.\nColori e simboli.\nI colori sociali del Livingston sono il giallo e il nero. La tonalit\u00e0 di giallo non \u00e8 uniforme e nel corso degli anni le divise da gioco ne hanno proposte diverse, dal giallo \"puro\", al giallo oro, all'ambra o allo zafferano, spingendosi in alcuni casi fino all'arancione.\nStadio.\nDal 1995 il Livingston disputa le partite casalinghe all'Almondvale Stadium, che attualmente ha una capienza di 9.512 persone.\nOrganico.\nRosa 2021-2022.\n\"Aggiornata al 30 gennaio 2022.\"\nRosa 2020-2021.\n\"Aggiornata al 25 febbraio 2021.\"\nRosa 2017-2018.\n \nRosa 2016-2017.\n "}
{"id": "1958220", "revid": "1543377", "url": "https://it.wikipedia.org/wiki?curid=1958220", "title": "Brasero", "text": "Brasero \u00e8 un software libero di masterizzazione per sistemi operativi GNU/Linux. L'interfaccia grafica si basa su GTK+ e per la masterizzazione di CD e DVD vengono utilizzati cdrtools, growisofs e opzionalmente libburn.\nBrasero \u00e8 il programma di masterizzatore di CD/DVD predefinito per il desktop environment GNOME ed \u00e8 coperto dalla licenza GNU General Public License."}
{"id": "1958221", "revid": "287204", "url": "https://it.wikipedia.org/wiki?curid=1958221", "title": "Matteo Bottiglieri", "text": "Biografia e opere.\nRisale al 1724 il suo \"Cristo morto\", scultura marmorea che si trova nella cripta del Duomo di Capua e probabilmente compiuta seguendo un disegno di Francesco Solimena. In anni immediatamente successivi, scolp\u00ec le statue di Gedeone e Giosu\u00e8 per il cappellone di Sant'Ignazio nella Chiesa del Ges\u00f9 Vecchio a Napoli.\nNel 1733 ha scolpito per il Duomo di Salerno tre opere, che si trovano tuttora sulla balaustra barocca che sovrasta il portico d'ingresso alla chiesa: statue di San Matteo e di due vescovi salernitani, ossia San Bonosio e San Grammazio. Nello stesso anno partecip\u00f2 alla decorazione dell'altare maggiore della chiesa San Giuseppe dei Ruffi a Napoli, scolpendo due putti e le statue della Speranza e della Carit\u00e0.\nFra il 1747 e il 1750 \u00e8 stato con Francesco Pagani uno dei protagonisti nella realizzazione della Guglia dell'Immacolata a Napoli, progettata da Giuseppe Genoino. Al Bottiglieri si devono le statue che decorano la balaustra sopra al primo ordine del monumento, quindi di \"Sant'Ignazio\", \"San Francesco Borgia\", \"San Francesco Saverio\" e \"San Francesco in Regis\", e inoltre due dei quattro altorilievi posti ancora al secondo ordine, ossia la \"Purificazione\" e l'\"Incoronazione\".\nGli storici Carlo Celano e Gennaro Aspreno Galante gli attribuiscono il gruppo marmoreo \"Cristo e la samaritana\" al Chiostro di San Gregorio Armeno di Napoli, composto, appunto, dai due personaggi e da una fontana (secondo Roberto Pane, invece, il Bottiglieri \u00e8 s\u00ec l'autore delle due figure bibliche ma non della fontana, che ritiene essere un'opera pi\u00f9 vicina alle potenzialit\u00e0 di un architetto che non di uno scultore).\nUn'altra sua opera \u00e8 il \"Sepolcro di Alessandro Vicentini\", nel transetto destro della Chiesa di San Domenico Maggiore di Napoli.\nFra il 1751 e il 1752, nella chiesa della SS. Annunziata di Benevento, esegu\u00ec due statue di angeli, riprodotti nell'atto di sostenere il triregno sopra il capo di papa Benedetto XIII, busto marmoreo collocato sull'arco che d\u00e0 accesso alla cappella di San Michele, opera dell'architetto Filippo Raguzzini.\nCome moltissimi altri pittori napoletani, a lui contemporanei, ha realizzato diversi disegni di pastori, poi utilizzati anche come modelli per la costruzione di statuette per il presepe napoletano. Uno di questi disegni, lo \"Zampognaro soffiante\", \u00e8 conservato al Museo Correale di Terranova a Sorrento. Altri, invece, fanno parte della raccolta di 1200 figure presenti nell'Appartamento vecchio della Reggia di Caserta."}
{"id": "1958224", "revid": "767487", "url": "https://it.wikipedia.org/wiki?curid=1958224", "title": "Fiorello the Greatest", "text": "Fiorello the Greatest \u00e8 un album raccolta di Fiorello, pubblicato nel 2002."}
{"id": "1958227", "revid": "599013", "url": "https://it.wikipedia.org/wiki?curid=1958227", "title": "Peter John Ramos", "text": "Alto 2,21 m per 125 kg di peso, giocava nel ruolo di centro."}
{"id": "1958228", "revid": "228587", "url": "https://it.wikipedia.org/wiki?curid=1958228", "title": "Sant'Agostino (disambigua)", "text": ""}
{"id": "1958231", "revid": "287204", "url": "https://it.wikipedia.org/wiki?curid=1958231", "title": "Primera B Metropolitana", "text": "La Primera B Metropolitana o Primera B \u00e8 una delle due divisioni regionali che compongono la terza serie del calcio argentino. L'altra divisione \u00e8 il Torneo Argentino A.\nVi prende parte un numero variabile di club provenienti dalla citt\u00e0 di Buenos Aires, dalla sua area metropolitana e dalla citt\u00e0 di Rosario.\nFormato.\nLa Primera B Metropolitana consta di un torneo unico con girone all'italiana, nel quale i 21 club partecipanti si affrontano due volte a vicenda in partite di andata e ritorno.\nPromozioni.\nIl vincitore del torneo viene promosso direttamente in Primera B Nacional.\nLe squadre classificate dal 2\u00ba al 5\u00ba posto danno luogo ad una serie di playoff con partite di andata e ritorno (\"Torneo Reducido\"), che decreta l'altra compagine promossa in seconda serie.\nRetrocessioni.\nLa due squadre con la peggior media punti (\"promedio\") calcolata sugli ultimi tre tornei vengono retrocesse in Primera C Metropolitana.\nSquadre partecipanti al torneo 2019-2020.\nA questa edizione prendono parte 19 squadre:"}
{"id": "1958234", "revid": "112330114", "url": "https://it.wikipedia.org/wiki?curid=1958234", "title": "Marco Lietti", "text": "Conta una vittoria di tappa al Tour de France.\nCarriera.\nLietti ottenne cinque vittorie nelle dieci stagioni da professionista, tra le quali la tappa di Gap al Tour de France 1991, quando tagli\u00f2 il traguardo davanti a Greg LeMond; appena il giorno seguente fu costretto al ritiro a causa di una caduta durante il riscaldamento pre-tappa in cui si procur\u00f2 la frattura di clavicola e femore.\nChiuse la carriera nel 1997 dopo aver sempre solo sfiorato la vittoria nelle classiche italiane. Tra gli altri successi nel suo palmar\u00e8s vi sono le vittorie del Tour du Haut-Var del 1995 e di una tappa alla Volta Ciclista a Catalunya nel 1990."}
{"id": "1958235", "revid": "466539", "url": "https://it.wikipedia.org/wiki?curid=1958235", "title": "Poble Espanyol", "text": "Il Poble Espanyol (\"Villaggio Spagnolo\") \u00e8 un museo all'aria aperta ubicato sulla collina Montju\u00efc di Barcellona.\nStoria.\nFu costruito in occasione dell'Esposizione Universale del 1929 sulla base di un'idea dell'architetto Josep Puig i Cadafalch. Venne concepito come un paese che racchiudesse le principali caratteristiche dei paesi spagnoli, e il progetto venne realizzato dagli architetti Francesc Folguera e Ramon Revent\u00f3s, con la collaborazione degli artisti Xavier Nogu\u00e9s e Miquel Utrillo.\nIl museo occupa un'area di 42.000 m\u00b2 e al suo interno sono riprodotte (su diversa scala) gli edifici, le piazze e le strade pi\u00f9 rappresentative di alcune citt\u00e0 spagnole. In origine il recinto doveva avere una durata programmata di sei mesi (la durata dell'Expo), ma il successo di pubblico ha permesso che giungesse intatto ai giorni nostri. Oggi il museo, che contiene gli edifici rappresentativi di 15 delle Comunit\u00e0 autonome spagnole, ha la funzione di museo architettonico all'aria aperta e di mostra di artigianato popolare."}
{"id": "1958241", "revid": "33277", "url": "https://it.wikipedia.org/wiki?curid=1958241", "title": "Eugenia Smet", "text": ""}
{"id": "1958245", "revid": "253269", "url": "https://it.wikipedia.org/wiki?curid=1958245", "title": "James Arness", "text": "Attore televisivo di decennale esperienza, ha legato la sua carriera (iniziata sul grande schermo) all'interpretazione di due celebri personaggi western: per vent'anni ha infatti personificato Matt Dillon, lo sceriffo di Dodge City nella serie televisiva \"prime time\" pi\u00f9 longeva di sempre, \"Gunsmoke\" (1955-1975). In seguito alla chiusura di \"Gunsmoke\", \u00e8 passato a interpretare lo zio Zeb Macahan in un'altra serie di successo, \"Alla conquista del West\" (1976-1979).\nBiografia.\nNato da genitori di origine norvegesi (il suo cognome in realt\u00e0 era Aurness), un venditore di medicinali e una giornalista, James King Arness dopo il liceo entr\u00f2 nell'esercito nel 1943. Inviato sul fronte africano, dopo un breve periodo a Casablanca, prese parte con la 3\u00aa divisione di fanteria allo sbarco di Anzio. Dieci giorni dopo l'invasione, venne gravemente ferito ai piedi e alle gambe da una mitragliera tedesca e fu cos\u00ec congedato dall'esercito, portandosi dietro per il resto della vita le gravi conseguenze delle ferite riportate. Durante la convalescenza, il fratello Peter gli sugger\u00ec di prendere parte a un corso di radiofonia presso l'Universit\u00e0 del Minnesota, tirocinio che gli consent\u00ec poco tempo dopo di diventare annunciatore per una stazione radio di Minneapolis.\nIn seguito, dopo il suggerimento di un amico, si rec\u00f2 a Hollywood nella speranza di trovare lavoro come comparsa e nel frattempo studi\u00f2 alla Bliss-Hayden Theatre School, sotto la direzione dell'attore Harry Hayden. Notato da un agente, ottenne il suo primo, piccolo ruolo nel film \"La moglie celebre\" (1947), una commedia con protagonisti Loretta Young e Joseph Cotten. Fu in quella occasione che, in seguito a un consiglio, l'attore modific\u00f2 il proprio cognome, togliendo la \"u\" e facendosi conoscere ufficialmente come James Arness, per proseguire una carriera nel mondo dello spettacolo che lo vide comparire in numerose pellicole di successo, come \"La cosa da un altro mondo\" (1951), dove ebbe la parte dell'alieno grazie alla sua notevole altezza che superava i 2 metri, e \"Assalto alla Terra\" (1954), due classici della fantascienza del periodo e il dramma aviatorio \"L'isola nel cielo\" (1953), accanto a John Wayne.\nNel 1955 lo stesso Wayne lo segnal\u00f2 per il ruolo da protagonista nella serie televisiva \"Gunsmoke\". Arness inizialmente declin\u00f2 la proposta, poich\u00e9 convinto che la partecipazione a una serie tv avrebbe rallentato la sua carriera cinematografica, ma dopo poco tempo accett\u00f2. L'interpretazione dello sceriffo Dillon lo rese famoso in tutti gli Stati Uniti, trasformandolo in un'icona del western. Nel 1975, dopo la fine del serial, prese parte a un altro progetto western che gli regal\u00f2 un'ancora maggiore notoriet\u00e0, la serie \"Alla conquista del West\".\nContinu\u00f2 a recitare fino al 1994, anno del suo ritiro dalle scene.\nVita privata.\nFratello maggiore dell'attore Peter Graves, famoso per il telefilm \"Missione Impossibile\", James Arness si spos\u00f2 due volte, dapprima con l'attrice Virginia Chapman, da cui divorzi\u00f2 nel 1960, e successivamente con Janet Surtees.\nPer il suo servizio durante la seconda guerra mondiale risulta pluridecorato; arruolato nella terza divisione di fanteria dell'esercito americano, fu commilitone dell'attore pi\u00f9 decorato d'America, Audie Murphy.\nSua figlia, Jenny Lee Arness, che apparve in due episodi di \"Gunsmoke\", mor\u00ec suicida nel 1975."}
{"id": "1958246", "revid": "933835", "url": "https://it.wikipedia.org/wiki?curid=1958246", "title": "Carlo Acquaviva d'Aragona", "text": "Biografia e carriera politica.\nFiglio del duca d'Atri Giovanni Girolamo V e di Giulia Colonna di Stigliano, e fratello cadetto di Luigi, erede dei titoli paterni, visse prevalentemente a Giulianova, ove la sua famiglia conservava le residenze del palazzo ducale e della villa detta \"La Montagnola\". Us\u00f2 in societ\u00e0 il titolo della propria famiglia di conte di Castellana, con il quale \u00e8 spesso citato. Spos\u00f2 Alexandra Alexandrovna Obreskova, figlia di un diplomatico russo, dalla quale ebbe tre figli. \nDi orientamento liberale ed anti-borbonico, come gli altri membri della famiglia, milit\u00f2 nella Destra e fu Deputato del Regno d'Italia per il collegio di Giulianova dal 1861 al 1876, nelle legislature VIII, IX, X, XI e XII; alle elezioni del 1876 perse il seggio a favore di Giuseppe Cerulli Irelli, che rappresentava la sinistra liberale, per la prima volta vincitrice a livello nazionale. Fu poi nominato senatore del Regno d'Italia nella XVII legislatura nel 1890."}
{"id": "1958250", "revid": "1186766", "url": "https://it.wikipedia.org/wiki?curid=1958250", "title": "Giuseppe Iamonte", "text": "Divenne latitante dal 1993 e fu incluso nella lista dei pi\u00f9 ricercati d'italia fino alla sua cattura a maggio del 2005.\n\u00c8 il figlio dello storico boss Natale Iamonte e fratello di Vincenzo Iamonte, ricercato anch'egli dal 1993 e arrestato il 30 luglio 2005.\nIl 14 maggio 2005 fu arrestato per associazione a delinquere di stampo mafioso e traffico di droga\nIl 12 giugno 2008 Giuseppe Iamonte viene condannato a 15 anni di carcere e 50.000 \u20ac di multa. \nMuore il 28 agosto 2019 all'et\u00e0 di 70 anni mentre \u00e8 ricoverato a Reggio Calabria in seguito ad un violento colpo alla testa, provocato da una caduta dalla sua bicicletta. Giuseppe Iamonte era gi\u00e0 stato operato al cuore. I funerali non sono stati celebrati pubblicamente."}
{"id": "1958254", "revid": "1776051", "url": "https://it.wikipedia.org/wiki?curid=1958254", "title": "Giovanni Battista Agliardi", "text": "Fu senatore del Regno d'Italia nella XVII legislatura."}
{"id": "1958257", "revid": "2153076", "url": "https://it.wikipedia.org/wiki?curid=1958257", "title": "Sweet Dreams My L.A. Ex", "text": "Sweet Dreams My L.A. Ex \u00e8 il primo singolo estratto da Funky Dory, l'album di debutto solista della cantante pop britannica Rachel Stevens. Il singolo, pubblicato il 15 settembre del 2003, \u00e8 stato prodotto da Bloodshy &amp; Avant e scritto da Cathy Dennis, Christian Karlsson, Pontus Winnberg e Henrik Jonback.\nIl titolo del brano presenta un gioco di parole sulla sigla \"LAX\" che \u00e8 il Codice aeroportuale IATA dell'Aeroporto Internazionale di Los Angeles.\nFino ad ora Sweet Dreams My L.A. Ex \u00e8 il singolo della Stevens di maggiore successo in assoluto ed \u00e8 l'unico suo brano ad avere avuto una buona considerazione anche in Italia."}
{"id": "1958262", "revid": "1728", "url": "https://it.wikipedia.org/wiki?curid=1958262", "title": "Augusto Baccelli", "text": "Gi\u00e0 tre volte deputato, fu nominato senatore del Regno d'Italia nella XVII legislatura."}
{"id": "1958264", "revid": "1666646", "url": "https://it.wikipedia.org/wiki?curid=1958264", "title": "Ahead (azienda)", "text": "La AHEAD Products Inc., anche Ahead, \u00e8 una azienda statunitense di prodotti per batteria e batteristi. Produce in maggior modo bacchette, Rullanti e guanti. Il nome deriva dall'acronimo Advanced High Efficiency Alloy Drumsticks, in quanto il prodotto di punta sono appunto \"bacchette per batteria\" (Drumsticks).\nPer quanto riguarda le bacchette, la particolarit\u00e0 delle bacchette Ahead, sta nel fatto che l'intera bacchetta \u00e8 formata da alluminio (tranne la punta che \u00e8 fatta di plastica dura). La bacchetta \u00e8 formata da 3 parti: manico e anima (alluminio), intermezzo (in plastica dura - intercambiabile), punta (nylon).\nLa Ahead produce, oltre al normale set di bacchette (quali modello 7A, 5A, 5B e cos\u00ec via), bacchette personalizzate dei pi\u00f9 famosi batteristi al mondo, tra cui Lars Ulrich (Metallica), Phil Rudd (AC/DC), Matt Sorum(Velvet Revolver), Joey Jordison (Slipknot), Tommy Lee (M\u00f6tley Cr\u00fce), Tico Torres (Bon Jovi) e tanti altri.\nLe bacchette prodotte dalla Ahead, oltre ad avere la grande comodit\u00e0 del manico anti-scivolo che rende la governabilit\u00e0 delle bacchette migliore, rispetto a qualunque bacchetta in legno, inoltre, permettono di limitare o quasi totalmente azzerare, le vibrazioni che la bacchetta infligge quando viene colpito un piatto, il rullante ecc."}
{"id": "1958269", "revid": "104458", "url": "https://it.wikipedia.org/wiki?curid=1958269", "title": "Longobarda", "text": ""}
{"id": "1958271", "revid": "122508402", "url": "https://it.wikipedia.org/wiki?curid=1958271", "title": "Ray Wilson", "text": "Carriera.\nClub.\nWilson inizi\u00f2 a giocare a calcio nella squadra della sua scuola, in seguito fu notato da un osservatore dell'Huddersfield Town che lo port\u00f2 nella squadra inglese. Inizi\u00f2 a lavorare di notte ed allenarsi di giorno, questa combinazione per\u00f2 si interruppe quando fu chiamato al Servizio Militare. Dopo di due anni, torn\u00f2 all'Huddersfield con il quale debutt\u00f2 nel 1955 in una partita contro il Manchester United.\nNel 1964 si trasfer\u00ec dall'Huddersfield all'.\nUn infortunio alle ginocchia subito nell'estate del 1968 fece iniziare il suo declino. Continu\u00f2 a lottare ma nel 1969 fu ceduto all'Oldham Athletic. Si ritir\u00f2 nel 1971 dopo un'ultima stagione giocata nel Bradford City.\nNazionale.\nNell'aprile del 1960 debutt\u00f2 nella Nazionale Inglese pareggiando 1\u20131 contro la Scozia. Nei 12 mesi seguenti divent\u00f2 titolare e venne convocato per i Mondiali del 1962 in Cile, dove la compagine inglese fu eliminata ai quarti dai brasiliani.\nI Mondiali del 1966.\nVenne convocato dalla Federazione Inglese anche ai Mondiali del 1966. Nel cammino che port\u00f2 alla finale e, successivamente, alla coppa, l'Inghilterra dovette affrontare , e nel girone eliminatorio, l' ai quarti ed il in semifinale, che fu anche la sua 50\u00aa partita con la casacca inglese. La finale venne giocata allo Stadio Wembley contro la Germania Occidentale e venne vinta dagli inglesi per 4-2 ai supplementari.\nRamsey continu\u00f2 a selezionarlo nell'Inghilterra che si qualific\u00f2 per gli Europei 1968, dove arriv\u00f2 fino alle semifinali. Per lui la 63\u00aa e ultima partita con la nazionale Inglese, fu la finale per il terzo posto vinta contro l'URSS.\nL'infortunio alle ginocchia del 1968 fece finire la sua carriera con la nazionale Inglese.\nDopo il ritiro.\nSubito dopo il suo ritiro divenne allenatore, seppur per poco tempo, dello stesso Bradford City con cui aveva giocato l'anno precedente. Dal 1997 vive ad Halifax, dove, dopo aver gestito un'agenzia di pompe funebri, gode di una vita privata tranquilla."}
{"id": "1958272", "revid": "599013", "url": "https://it.wikipedia.org/wiki?curid=1958272", "title": "Funky Dory (singolo)", "text": "Funky Dory \u00e8 il secondo singolo estratto dall'album omonimo della cantante pop britannica Rachel Stevens.\nIl brano \u00e8 stato prodotto da David Eriksen per la Murlyn Music ed \u00e8 costruito su un campione della canzone \"Andy Warhol\" di David Bowie.\nIl singolo a livello commerciale deluse nettamente le aspettative, che volevano invece il brano a rimarcare lo stesso successo del primo singolo \"Sweet Dreams My LA Ex\"."}
{"id": "1958277", "revid": "125576", "url": "https://it.wikipedia.org/wiki?curid=1958277", "title": "No! Mamma, No!", "text": ""}
{"id": "1958279", "revid": "22475", "url": "https://it.wikipedia.org/wiki?curid=1958279", "title": "Phalanx", "text": ""}
{"id": "1958280", "revid": "599013", "url": "https://it.wikipedia.org/wiki?curid=1958280", "title": "Rodolfo Massi", "text": "Professionista dal 1987 al 2003, conta una vittoria di tappa al Giro d'Italia e al Tour de France.\nCarriera.\nHa ottenuto in totale quattordici vittorie tra cui una tappa al Tour de France, una al Giro d'Italia e la classifica finale del Giro del Mediterraneo del 1998. Sfior\u00f2 inoltre il successo alla Liegi-Bastogne-Liegi del 1998 quando fu terzo dietro a Michele Bartoli e Laurent Jalabert. Numerosi nel corso della sua carriera furono gli infortuni: il pi\u00f9 grave a Santa Maria Capua Vetere durante il Giro d'Italia 1988, una frattura scomposta del femore sinistro che quasi lo port\u00f2 al ritiro dall'attivit\u00e0, ma anche tre fratture alle clavicole e otto alle costole, pi\u00f9 tutta una serie di problemi minori.\nAl Tour de France 1998 vinse con una lunga fuga (103 chilometri) la decima tappa, quella pirenaica con le salite del Colle d'Aubisque, Colle del Tourmalet, Colle d'Aspin e Col de Peyresourde e arrivo a Bagn\u00e8res-de-Luchon; al termine della frazione and\u00f2 anche a vestire la maglia a pois di miglior scalatore. Sei giorni dopo, nella tappa alpina con arrivo a Les Deux Alpes, in una giornata che vide molti uomini di classifica andare in crisi, giunse invece secondo in graduatoria parziale, alle spalle di Marco Pantani, risalendo fino al settimo posto della classifica generale.\nIl 29 luglio 1998, durante quella stessa edizione della \"Grande Boucle\", nella sua camera d'albergo a Chamb\u00e9ry, perquisita dalla gendarmeria, venne rinvenuta una valigia contenente prodotti a base di cortisone, vietati a meno di prescrizioni mediche. Massi venne arrestato per 48 ore ed espulso immediatamente dal Tour de France; l'accusa non fu quella di assumere doping, bens\u00ec di essere uno dei ciclisti che procuravano le sostanze dopanti ai colleghi all'interno del gruppo: venne infatti messo sotto inchiesta per violazione della legge francese del 28 giugno 1989, pi\u00f9 precisamente per \u00abimportazione, detenzione, offerta e cessione di sostanze velenose\u00bb. Gi\u00e0 in agosto torn\u00f2 comunque a correre. A fine ottobre, per\u00f2, la Federazione Ciclistica Italiana gli inflisse una sospensione di sei mesi dalle competizioni, con decorrenza al 1\u00ba maggio 1999, unitamente ad una multa di 2\u00a0000 franchi svizzeri, per \u00abpossesso di farmaci in parte vietati e in parte soggetti a restrizione nel corso di una manifestazione agonistica\u00bb.\nRitornato alle corse nelle file della Liquigas ottenne solo un altro successo, una tappa al Grand Prix du Midi Libre, prima di ritirarsi al termine della stagione 2003."}
{"id": "1958282", "revid": "599013", "url": "https://it.wikipedia.org/wiki?curid=1958282", "title": "Some Girls (Rachel Stevens)", "text": "Some Girls \u00e8 una canzone della cantante pop britannica Rachel Stevens, Scritta da Richard X e Hannah Robinson.\n\u00c8 il primo singolo estratto dalla riedizione del 2004 del suo debutto solista \"Funky Dory\" ed \u00e8 il terzo singolo della \"Funky Dory Era\". Il pezzo \u00e8 stato reinserito nel secondo album della Stevens \"Come and Get It\".\nIl brano, sia a livello critico che commerciale, ha ricevuto un ottimo riscontro. PopMatters ha inserito il pezzo tra le migliori canzoni del 2004.\nVideo.\nIl video musicale del singolo \u00e8 stato diretto da Paul Weiland e la trama \u00e8 scritta da Richard Curtis. \u00c8 stato girato a Borough Market, nel sud di Londra.\nNel video fanno apparizione alcuni atleti, come Colin Jackson, Pat Cash e Audley Harrison.\nL'autore della canzone Richard X ha pesantemente criticato il video esclamando \"That video is crap\" durante un'intervista con New Musical Express.\nTracce.\nRemix:\nCover.\nNel 2006, la cantante dance americana Henri registr\u00f2 una cover della canzone. La sua versione non ha ricevuto grossi riscontri commerciali.\nTracklist Henri CD:\nNel 2012 anche Kaya Jones ha registrato una cover della canzone che pubblic\u00f2 come singolo promozionale nel marzo del 2012. Il pezzo \u00e8 stato poi inserito nel suo primo album solista \"Kaya\"."}
{"id": "1958290", "revid": "62004", "url": "https://it.wikipedia.org/wiki?curid=1958290", "title": "George Zidek", "text": ""}
{"id": "1958297", "revid": "279320", "url": "https://it.wikipedia.org/wiki?curid=1958297", "title": "Sepak Takraw", "text": ""}
{"id": "1958306", "revid": "296631", "url": "https://it.wikipedia.org/wiki?curid=1958306", "title": "Tic and Tac", "text": ""}
{"id": "1958316", "revid": "767487", "url": "https://it.wikipedia.org/wiki?curid=1958316", "title": "Osvaldo Pugliese", "text": "Biografia.\nFiglio di un calzolaio, Adolfo, che interveniva come appassionato flautista nei quartetti del barrio che suonavano tango, e con i suoi due fratelli maggiori che suonavano il violino, Pugliese crebbe in una famiglia dove la musica era importante.\nFu suo padre a impartirgli le prime lezioni di solfeggio, quindi inizi\u00f2 a studiare il violino appassionandosi invece ben presto al pianoforte, frequentando il conservatorio, e a 15 anni inizi\u00f2 a suonare \"professionalmente\" esibendosi al \"Caf\u00e9 de La Chancha\".\nNegli anni successivi si un\u00ec al quartetto di Enrique Pollet, l'orchestra di Roberto Firpo, e nel 1927 fu pianista nell'orchestra di Pedro Maffia, per poi formare un duo con il violinista Elvino Vardaro (del quale complesso non sono rimaste registrazioni).\nIl duo Vardaro-Pugliese intraprese una lunga tourn\u00e9e all'interno del paese, accompagnati dal loro imprenditore: il poeta Eduardo Moreno autore del testo del tango \"Recuerdo\", ma la tourn\u00e9e fu un disastro economico.\nPugliese si associ\u00f2 quindi a un altro violinista, Alfredo Gobbi, e al giovanissimo bandeonista An\u00edbal Troilo, ma il gruppo dur\u00f2 pochi mesi. Poco dopo inizi\u00f2 a suonare in trasmissioni radiofoniche, quindi nel 1934 fu chiamato come pianista nell'orchestra del bandoneonista Pedro Laurenz. In questa occasione scrisse i suoi primi tanghi, fra i quali \"La beba\".\nNel 1936 suon\u00f2 insieme a Miguel Cal\u00f3, sviluppando la sua idea di estetica del tango e nel 1936 inizi\u00f2 a collaborare con la stazione radiofonica \"El Mundo\", quindi lavor\u00f2 con il contrabbassista Aniceto Rossi e fino al 1968 col bandoneonista Osvaldo Ruggiero.\nL'Orquesta Osvaldo Pugliese.\nLa sua orchestra divenne importante quando nel 1943 inizi\u00f2 le registrazioni, e a questa orchestra collaborarono fra gli altri il cantante Roberto Chanel, Alberto Mor\u00e1n, Jorge Vidal, Jorge Maciel, Miguel Montero e Abel Cordoba.\nNegli anni '40 Pugliese incise alcune delle sue pi\u00f9 celebri composizioni, fra le quali \"La yumba\", \"Negracha\" e \"Malandraca\" (nel quale anticip\u00f2 lo stile successivamente ripreso da Horacio Salg\u00e1n e Astor Piazzolla.\nAltri tanghi celebri scritti da Pugliese furono il gi\u00e0 menzionato \"Recuerdo\", \"La beba\", \"Adi\u00f3s Bardi\", \"Reci\u00e9n\", \"Barro\", \"Una vez\" e \"El encopao\".\nDurante il regime, in Argentina per anni fu proibita la radiodiffusione delle esecuzioni dell'orchestra di Pugliese, anche come censura politica per le sue idee comuniste, senza scalfire in alcun modo la sua popolarit\u00e0.\nTanghi celebri.\n\"Recuerdo\" (1924) e \"La yumba\" (1946) sono due dei tanghi pi\u00f9 popolari di Pugliese."}
{"id": "1958317", "revid": "729019", "url": "https://it.wikipedia.org/wiki?curid=1958317", "title": "San Pietro d'Orio", "text": "San Pietro d'Orio (da \"orium\" (sponda, in latino)) \u00e8 un'isola della Laguna di Grado, abitata fin da epoca romana e ora ridotta a un piccolo lembo di terra. Posta nella parte occidentale della laguna (\"pal\u00f9 de soto\"), occupa una posizione strategica: prossima alla citt\u00e0 di Grado e al mare, e affacciata su uno dei principali canali lagunari, cui d\u00e0 il nome (\"canale di San Pietro d'Orio\"), oggi ospita poche rovine ed \u00e8 esposta alle minacce del mare, soprattutto dopo la forte riduzione del \"Banco d'Orio\", il cordone sabbioso che la proteggeva a sud.\nStoria.\nOrigini e medio evo.\nL'isola conserva tracce di un antico tempio romano dedicato ad Apollo Beleno, divinit\u00e0 particolarmente venerata nella citt\u00e0 di Aquileia (ad una decina di chilometri dall'isola, \u00e8 sopravvissuto fino ai nostri giorni il toponimo \"Beligna\", che designa una localit\u00e0 dell'attuale comune di Aquileia).\nCon la fine dell'impero romano e la formazione dell'attuale laguna (V-VII secolo), l'isola mut\u00f2 completamente aspetto e funzioni. Gi\u00e0 nel VI secolo Elia, patriarca di Grado, fece erigere una prima chiesa. Nei secoli successivi i monaci benedettini vi costruirono un convento che, con alterne vicende, fu attivo per quasi mille anni.\nGli ultimi secoli.\nNel 1578 il convento pass\u00f2 in gestione ai francescani, ma il declino dell'isola, sempre pi\u00f9 minacciata dall'avanzare del mare, era ormai inarrestabile. Nel XVII secolo, per assistere le popolazioni di pescatori che abitavano la laguna occidentale, dal convento della vicina isola di Barbana vennero inviati due frati. Si trattava per\u00f2 di uno degli ultimi tentativi di mantenere una presenza stabile sull'isola, troppo esposta all'azione del mare. Da una cronaca del 1696 sappiamo che il monastero, animato ormai dalla presenza di un solo sacerdote che viveva di pesca e di carit\u00e0, era ridotto in misere condizioni.\nNel 1780 il monastero venne definitivamente distrutto da una mareggiata. Alla fine dell'Ottocento i viaggiatori ne potevano ancora scorgere i ruderi. Nel 1820 nell'isola venne comunque ricostruito un campanile in stile veneziano, che nel 1915 venne per\u00f2 distrutto con delle mine dall'esercito italiano per impedire che potesse fornire un riferimento agli austriaci."}
{"id": "1958318", "revid": "194247", "url": "https://it.wikipedia.org/wiki?curid=1958318", "title": "Artide e Antartide", "text": ""}
{"id": "1958319", "revid": "6923", "url": "https://it.wikipedia.org/wiki?curid=1958319", "title": "Fannie Mae", "text": "La Federal National Mortgage Association (FNMA, ), nota come Fannie Mae, \u00e8 un'impresa privata con supporto governativo che ha lo \"status\" di societ\u00e0 ad azionariato diffuso (\"public company\") fin dal 1968.\nStoria.\nLa Federal National Mortgage Association (FNMA), o Fannie Mae, nasce come conseguenza diretta del crollo immobiliare avvenuto durante la grande depressione e del new deal di Franklin Delano Roosevelt. La societ\u00e0 era stata fondata per acquistare mutui da banche, casse di risparmio, e altri istituti di credito (lender), al fine di promuovere la concessione di crediti per la casa, ridurre il rischio dei lender e aumentare il capitale disponibile per l'edilizia abitativa.\nNel 1968 il presidente statunitense Lyndon B. Johnson avvi\u00f2 il processo di privatizzazione di Fannie Mae. Nel 1970 venne creata una societ\u00e0 concorrente, la Federal Home Loan Mortgage corporation, o Freddie Mac. Nel momento di massimo splendore Fannie Mae e la sua concorrente Freddie Mac formano due colossi del credito ipotecario (nessuno di loro produceva mutui): possedevano o garantivano il 55% del mercato statunitense, pari a 11 trilioni di dollari. A cominciare dagli anni ottanta la societ\u00e0 divenne un canale importante anche per il settore delle security, titoli garantiti da ipoteca.\nCrisi finanziaria e nazionalizzazione.\nWall street apprezzava le commissioni che riceveva dalla conversione di tutti i debiti in titoli negoziabili, dai prestiti per l'acquisto di auto ai crediti a breve termine per le carte di credito, e i portafogli ipotecari di Fannie Mae costituivano la migliore forma di guadagno disponibile.\nNel 1999, durante l'amministrazione Clinton, Fannie inizi\u00f2 a sottoscrivere ipoteche subprime, una mossa che venne presentata alla stampa come la soluzione per permettere a innumerevoli americani di acquistare una casa, malgrado il rischio intrinseco di tale decisione.\nIl risultato di questa mossa fu negativo, nel marzo 2008 cominciarono ad esserci da parte del ministero del tesoro americano delle perplessit\u00e0 sui conti di Fannie Mae e Freddie Mac, l'accumulo dei mutui subprime garantiti e acquistati dalle banche, contratti sempre pi\u00f9 esposti ad insolvenza da parte dei mutuatari, unito alla cessione di CDS sui subprime, avevano reso insolventi le finanziarie stesse, che non riuscivano, a causa del crollo dei titoli a reperire liquidit\u00e0 sul mercato.\nIl 7 settembre 2008 da Washington arriva l'annuncio della nazionalizzazione di Fannie Mae e Freddie Mac, le due finanziarie che dominano il mercato dei mutui americani e garantendo circa la met\u00e0 dei mutui.\nL'intervento pubblico dimostra che si \u00e8 sgretolato il mercato delle cartolarizzazione da subprime. Con la nazionalizzazione l'azionariato viene azzerato e gli obbligazionisti garantiti."}
{"id": "1958321", "revid": "158286", "url": "https://it.wikipedia.org/wiki?curid=1958321", "title": "Nadia Lioce", "text": ""}
{"id": "1958323", "revid": "599013", "url": "https://it.wikipedia.org/wiki?curid=1958323", "title": "Bruno Boscardin", "text": "Professionista dal 1993 al 2000, vinse il Tour du Haut-Var 1996 e una tappa nella Parigi-Nizza dello stesso anno.\nCarriera.\nNato in Svizzera, precisamente a Grand-Saconnex, nel cantone di Ginevra, da genitori veneti, acquis\u00ec la nazionalit\u00e0 elvetica solo nel 1997. Ottenne successivamente due secondi posti nei campionati nazionali a cronometro 1998 e 2000."}
{"id": "1958325", "revid": "6923", "url": "https://it.wikipedia.org/wiki?curid=1958325", "title": "Freddie Mac", "text": "La Federal Home Loan Mortgage Corporation (FHLMC, ), nota comunemente come Freddie Mac, \u00e8 una government sponsored enterprise, impresa privata (ha lo status di public company) con sostegno governativo, statunitense.\nL'azienda \u00e8 specializzata nell'emissione di mutui ipotecari e nella loro rivendita sul mercato secondario."}
{"id": "1958326", "revid": "161374", "url": "https://it.wikipedia.org/wiki?curid=1958326", "title": "Isla La Tortuga", "text": ""}
{"id": "1958334", "revid": "15200", "url": "https://it.wikipedia.org/wiki?curid=1958334", "title": "Guerra romano-sasanide del 571-591", "text": ""}
{"id": "1958337", "revid": "1604512", "url": "https://it.wikipedia.org/wiki?curid=1958337", "title": "Oroborus", "text": "Oroborus \u00e8 un window manager essenziale per X Window System. Il progetto, inizialmente sviluppato da Ken Lynch, viene ora mantenuto da Stefan Pfetzing.\nCaratteristiche.\nL'eseguibile di Oroborus si attesta tipicamente tra i 63Kb e i 75Kb. Nonostante le dimensioni estremamente ridotte, alcune caratteristiche lo differenziano rispetto altri window manager della stessa fascia:\nComponenti addizionali.\nOroborus \u00e8 un window manager essenziale: non usa menu per le finestre ne ha un menu principale, non ha pannelli e non gestisce le icone sulla scrivania. Tuttavia sono disponibili dei componenti addizionali per eseguire operazioni complementari:"}
{"id": "1958342", "revid": "6923", "url": "https://it.wikipedia.org/wiki?curid=1958342", "title": "Codice della Strada", "text": ""}
{"id": "1958345", "revid": "256896", "url": "https://it.wikipedia.org/wiki?curid=1958345", "title": "Hyphessobrycon columbianus", "text": "Hyphessobrycon columbianus, conosciuto comunemente come tetra colombiano, \u00e8 un pesce d'acqua dolce appartenente alla famiglia Characidae.\nDistribuzione e habitat.\nQuesta specie \u00e8 diffusa nelle acque lente e in piccoli torrenti e ruscelli dei bacini idrografici dei fiumi Darien e Rio Acandi, in Colombia.\nClassificazione.\nClassificato nel 2002 da Zarske &amp; G\u00e9ry, questo pesce era prima indicato erroneamente come \"Hyphessobrycon aff. ecuadoriensis\". I due biologi si interessarono a questa nuova specie e lo battezzarono col nome attuale proprio per indicare la sua presenza solo in corsi d'acqua della Colombia. Tuttavia attualmente non sono stati compiuti grandi studi su questa specie.\nDescrizione.\nIl corpo \u00e8 alto, molto compresso ai fianchi, con dorso alto e profilo ventrale pronunciato. La pinna dorsale \u00e8 alta, la ventrale lunga sul ventre, la caudale biforcuta. \u00c8 presente la pinna adiposa. La livrea \u00e8 appariscente: il dorso \u00e8 verde smeraldo brillante, con riflessi metallici, che sfuma su un verde-blu grigiastro dai riflessi metallici su testa e ventre.\nLe pinne sono rosso vivo, tendenzialmente bordate di nero.\nRaggiunge una lunghezza di 7\u00a0cm.\nAlimentazione.\nHa dieta onnivora.\nAcquariofilia.\nDiffusasi negli acquari americani gi\u00e0 all'inizio del XXI secolo, da alcuni anni questa specie \u00e8 presente sempre pi\u00f9 spesso in tutto il mondo, conosciuta per la sua livrea vivace, le sue medie dimensioni e il suo comportamento relativamente tranquillo."}
{"id": "1958346", "revid": "298055", "url": "https://it.wikipedia.org/wiki?curid=1958346", "title": "Alcide (personaggio)", "text": ""}
{"id": "1958348", "revid": "124772091", "url": "https://it.wikipedia.org/wiki?curid=1958348", "title": "Natale Iamonte", "text": "Storico criminale della cosca Iamonte della 'ndrangheta calabrese. Fu anche membro della Santa.\nBiografia.\nIamonte sal\u00ec al potere uccidendo il boss locale di Melito Porto Salvo Giuseppe Trimarchi negli anni sessanta.\nIn origine come lavoro faceva il macellaio.\nInizia a fare soldi con appalti pubblici destinati allo sviluppo della Calabria.\nLa costruzione della Liquichimica a Saline Joniche, un progetto da 300 miliardi di lire.\nMa la struttura non divenne mai operativa perch\u00e9 fu costruito su un terreno non idoneo, soggetto a smottamenti, malgrado le attenzioni dell'ingegnere civile locale che mor\u00ec in un incidente d'auto.\nSecondo diversi pentiti, Giacomo Mancini, due volte segretario del PSI e 2 volte ministro del governo fu supportato da Iamonte che indirizz\u00f2 i voti elettorali per eleggerlo in parlamento.\nMancini presumibilmente prov\u00f2 a regolare la sentenza del figlio Vincenzo Iamonte e lo aiut\u00f2 negli appalti della Liquichimica. Mancini neg\u00f2 ogni coinvolgimento con il capobastone calabrese. Fu assolto successivamente dalle accuse.\nAvrebbe fatto parte del Crimine, l'organo apicale dell'associazione criminale.\nArresto e morte.\nNatale Iamonte fu mandato in esilio interno nel 1988 nel nord Italia.\nLa misura, in quel periodo veniva attuata per rimuovere i criminali dal contesto criminale in cui si trovavano. Fu trasferito a Desio con il suo parente Natale Moscato.\nAnche qua per\u00f2 incominciano attivit\u00e0 illegali investendo i profitti illeciti nell'area brianzola. Nel dicembre 1995 la polizia sequestra beni del valore di 50 miliardi di lire nella Brianza.\nIamonte fu arrestato nel novembre del 1993, scontando 21 anni di carcere sotto il regime del 41bis, inoltre venne condannato a 4 ergastoli.\nIl 21 novembre 2014 viene scarcerato dal Tribunale di Sorveglianza di Milano per problemi di salute legati ad una malattia degenerativa. Morir\u00e0 a Melito Porto Salvo l'anno dopo il 2 febbraio 2015.\nI suoi figli Vincenzo e Giuseppe Iamonte gli succedettero alla guida della 'ndrina."}
{"id": "1958351", "revid": "2110845", "url": "https://it.wikipedia.org/wiki?curid=1958351", "title": "Ren\u00e9 Allio", "text": ""}
{"id": "1958357", "revid": "767487", "url": "https://it.wikipedia.org/wiki?curid=1958357", "title": "Jeremiah Clarke", "text": "Biografia.\nFu allievo di John Blow presso la cattedrale di San Paolo a Londra, dove dal 1695 fu anche organista e, in seguito, divenne anche organista in seconda presso la cappella reale, assieme a William Croft. Dal 1704 divent\u00f2 direttore del coro di voci bianche della cattedrale succitata. La sua turbolenta vita termin\u00f2 con il suicidio, poich\u00e9, innamorato non ricambiato di una donna, si spar\u00f2 nell'anno 1707. Il suo posto di organista fu preso \"in toto\" da William Croft.\n\u00c8 maggiormente conosciuto per la sua marcia \"The Prince of Denmark\" (un rond\u00f2 per orchestra o clavicembalo, scritto nel 1699), conosciuta anche con il nome di \"Trumpet Voluntary\". Dopo essere stata riscoperta nel 1840 fu attribuita per molto tempo al suo contemporaneo Henry Purcell, probabilmente perch\u00e9 un altro brano di Clarke (\"Trumpet tune in re\", 1700 ca.) \u00e8 tratto dall'opera \"The Island Princess\" scritta in collaborazione con Daniel Purcell, fratello minore di Henry. \"The prince of Denmark's march\" fu scritta in onore del principe di Danimarca Giorgio, marito della futura regina Anna e fratello del re di Danimarca Cristiano V."}
{"id": "1958361", "revid": "1305772", "url": "https://it.wikipedia.org/wiki?curid=1958361", "title": "Gottardo", "text": ""}
{"id": "1958363", "revid": "298055", "url": "https://it.wikipedia.org/wiki?curid=1958363", "title": "Glicerina (personaggio)", "text": ""}
{"id": "1958364", "revid": "118031", "url": "https://it.wikipedia.org/wiki?curid=1958364", "title": "Preben Elkjaer", "text": ""}
{"id": "1958376", "revid": "18671702", "url": "https://it.wikipedia.org/wiki?curid=1958376", "title": "Comeza", "text": ""}
{"id": "1958381", "revid": "125980041", "url": "https://it.wikipedia.org/wiki?curid=1958381", "title": "Superportaerei", "text": " \nSuperportaerei (in inglese: \"supercarrier\") \u00e8 un termine non ufficiale per descrivere la tipologia pi\u00f9 grande di portaerei, tipicamente quelle con un dislocamento superiore a . Le \"superportaerei\" sono le pi\u00f9 grandi navi da guerra mai costruite, pi\u00f9 grandi della pi\u00f9 grande corazzata mai prevista da qualsiasi paese. La Marina degli Stati Uniti ha dieci \"superportaerei\" attive nel 2016, mentre il Regno Unito ne avr\u00e0 due della , che sono in costruzione e che entreranno in servizio nel 2017 e nel 2020, la Russia e la Cina ne hanno una ciascuno della .\nAl di fuori degli Stati Uniti, ci sono molte portaerei pi\u00f9 leggere, vicine alle , come il in Italia. Alcuni paesi operano portaerei di medie dimensioni, di circa , come la portaerei francese .\nLe superportaerei sono tra le pi\u00f9 grandi navi da guerra mai costruite, anche se, in assoluto, esistono in esercizio navi di dimensioni maggiori, come la superpetroliera Seawise Giant (di di dislocamento a pieno carico) o navi portacontainer come .\nStoria.\nLa prima nave ad essere descritta dal New York Times come una superportaerei fu la , nel 1938, con una lunghezza di e un dislocamento standard di , progettata per trasportare 72 aerei. \nNel 1943 il termine \u00e8 stato impiegato per le portaerei della da di dislocamento, le quali rappresentavano uno step superiore di rispetto alle portaerei della da di dislocamento. \nLa portaerei giapponese , varata nel 1944, \u00e8 stata la prima portaerei con un dislocamento standard superiore a .\nLo standard del dopoguerra per le superportaerei \u00e8 stato fissato dal progetto della e dalla . La aveva un dislocamento standard di e di a pieno carico ed \u00e8 considerata la prima superportaerei operativa secondo l'attuale senso, cos\u00ec come utilizzato dalla stampa statunitense. La , di dimensioni simili, sarebbe dovuta entrare in servizio prima se fosse stata completata; la sua cancellazione ha innescato la \"rivolta degli ammiragli\".\nLa portaerei nucleare sovietica da era di dimensioni paragonabili alle prime superportaerei statunitensi, ma era stata completata al 40% quando essa e la \"gemella\" furono cancellate negli anni 90, durante i tagli di finanziamento post-guerra fredda.\nLa Francia aveva in progetto una seconda portaerei \u2013 provvisoriamente chiamata porte-avions 2 \u2013 da destinata ad affiancare la e derivata dal progetto britannico della , tuttavia il progetto \u00e8 stato dapprima \"congelato\" nel 2009 e infine cancellato nel 2013.\nNel 2017 il Regno Unito sta realizzando 2 superportaerei della da di dislocamento, la prima delle due \u00e8 in completamento e la seconda in costruzione.\nNel 2017 gli Stati Uniti stanno realizzando una nuova classe di 10 superportaerei chiamata da di dislocamento, la prima \u00e8 in completamento e sar\u00e0 commissionata nel 2017, la seconda \u00e8 in costruzione e sar\u00e0 commissionata nel 2020 e la terza \u00e8 gi\u00e0 stata ordinata ed \u00e8 previsto che sar\u00e0 commissionata nel 2025.\nAl 2017, la Cina, l'India e la Russia hanno in programma dei progetti di superportaerei, rispettivamente: Type 001A, Type 002 e Type 003, INS \"Vishal\" e Progetto 23000 \"Shtorm\"."}
{"id": "1958384", "revid": "298055", "url": "https://it.wikipedia.org/wiki?curid=1958384", "title": "Alice (Lupo Alberto)", "text": ""}
{"id": "1958386", "revid": "18671829", "url": "https://it.wikipedia.org/wiki?curid=1958386", "title": "Onedo", "text": ""}
{"id": "1958388", "revid": "767487", "url": "https://it.wikipedia.org/wiki?curid=1958388", "title": "La regina Cristina", "text": "La regina Cristina (\"Queen Christina\" o \"Christina\") \u00e8 un film del 1933 diretto da Rouben Mamoulian con Greta Garbo.\nTrama.\nLa regina Cristina di Svezia da tempo ha abbandonato relazioni e incontri amorosi di qualsiasi genere per concentrarsi di pi\u00f9 sulla politica e sul suo regno affinch\u00e9 prosperi felice e senza problemi. Tuttavia, essendo ancora molto giovane, Cristina un giorno decide di abbandonare momentaneamente il suo protocollo di regole e di divertirsi per i borghi della Svezia.\nIn un'osteria, la regina incontra l'ambasciatore Antonio, un delegato della Spagna che deve svolgere funzioni diplomatiche nei posti di quella zona e che, vedendola, se ne innamora perdutamente. Cos\u00ec Cristina, avendone l'occasione, trasgredisce alle norme di comportamento e di contegno che una regina dovrebbe avere finendo per passare una nottata idilliaca con Antonio.\nPurtroppo il popolo e i consiglieri di Cristina scoprono la verit\u00e0 e riescono a rendere impossibile l'amore fra Antonio e la regina. Antonio muore in un duello, mentre Cristina, dopo aver abdicato, lascer\u00e0 la Svezia per sempre.\nProduzione.\nIl film fu prodotto dalla Metro-Goldwyn-Mayer e venne girato dal 7 agosto al 25 ottobre 1933; \u00e8 possibile che alcune scene fossero state aggiunte per completare il film a met\u00e0 dicembre.\nGreta Garbo ebbe come controfigura Audrey Scott.\nDistribuzione.\nIl copyright del film venne registrato dalla Metro-Goldwyn-Mayer Corp. il 23 gennaio 1934 con il numero LP4439.\nDistribuito dalla Metro-Goldwyn-Mayer (MGM), il film fu presentato in prima a New York il 26 dicembre 1933. Usc\u00ec nelle sale USA l'anno seguente, il 9 febbraio 1934. Nel Regno Unito fu distribuito pochi giorni pi\u00f9 tardi, il 16 febbraio."}
{"id": "1958389", "revid": "767487", "url": "https://it.wikipedia.org/wiki?curid=1958389", "title": "Hollywood Zen", "text": "Hollywood Zen \u00e8 il primo album in studio del cantautore statunitense Matt Sorum, pubblicato nel 2004.\nDescrizione.\nL'album si ispira all'esperienza di Sorum con i tour, le dipendenze, le relazioni e la sua citt\u00e0 natale di Los Angeles. Co-prodotto con Lanny Cordola, e registrato e mixato da Kevin Smith, il disco vede la partecipazione di vari amici di Sorum, in particolare degli ex compagni dei Guns N'Roses ed in seguito dei Velvet Revolver di Slash e Duff McKagan, che suonano rispettivamente la chitarra ed il basso in vari brani. \nLa registrazione dell'album \u00e8 stata ultimata poco tempo prima che si formassero i Velvet Revolver."}
{"id": "1958392", "revid": "38120", "url": "https://it.wikipedia.org/wiki?curid=1958392", "title": "La Regina Cristina", "text": ""}
{"id": "1958397", "revid": "599013", "url": "https://it.wikipedia.org/wiki?curid=1958397", "title": "Vuh", "text": ""}
{"id": "1958401", "revid": "767487", "url": "https://it.wikipedia.org/wiki?curid=1958401", "title": "Il giorno di San Valentino", "text": "Il giorno di San Valentino (\"My Bloody Valentine\") \u00e8 un film del 1981 diretto da George Mihalka.\nIl film \u00e8 un esempio degli slasher a basso costo tanto in voga durante gli anni '80, come \"Halloween - La notte delle streghe\" e \"Venerd\u00ec 13\"; Quentin Tarantino lo ha definito il \u00abmiglior slasher di tutti i tempi\u00bb.\nPer il 13 gennaio 2009, in occasione dell'uscita dell'atteso remake, la Lions Gate Entertainment ha messo in commercio un'edizione speciale.\nTrama.\nDurante la celebrazione di san Valentino nella citt\u00e0 di Valentine Bluffs, un gruppo di operai rimane intrappolato in una miniera, dove un problema nelle condutture del metano provoca un'esplosione, in cui rimangono uccisi tutti i minatori.\nA sei settimane di distanza, l'unico sopravvissuto alla tragedia, Harry Warden, \u00e8 impazzito a causa dei traumi psicofisici successivi all'accaduto.\nDopo un anno di cure e corsi di rieducazione, Harry, fugge dalla clinica uccidendo alcuni dottori, lasciando un avvertimento scritto col sangue dei malcapitati; chiunque oser\u00e0 festeggiare il giorno di San Valentino verr\u00e0 brutalmente massacrato.\nA vent'anni esatti dai tragici eventi, alcune coppie di adolescenti decidono di festeggiare San Valentino dentro le miniere, dato che in citt\u00e0 ogni rito e/o festa \u00e8 proibita. \nAlla loro decisione di svago, seguiranno una catena di morte e omicidi sempre pi\u00f9 cruenti e complessi.\nProduzione.\nIl film \u00e8 stato prodotto con una spesa preventiva di 2.300.000 C$; guadagnandone oltre 10 milioni nel resto del mondo.\nLe riprese si sono svolte nel 1980, tra il 22 settembre e il 9 novembre, presso la localit\u00e0 Sidney Mines, Nuova Scozia (Canada).\nDistribuzione.\nNegli Stati Uniti e in Canada, il film \u00e8 uscito nel 1981, rispettivamente l'11 e il 13 febbraio.\nIn Europa, il film \u00e8 arrivato nelle sale cinematografiche di Germania Ovest, Austria e Francia durante il 1982; mentre nei restanti paesi \u00e8 stato commercializzato per il mercato home video.\nLa versione home video italiana, \u00e8 stata pubblicata il 22 gennaio 2003; con un'edizione singola e a due dischi.\nCensura e tagli.\nDopo la supervisione da parte della Motion Picture Association of America, e su richiesta dei produttori di diminuire il visto censura cos\u00ec da poter effettuare la proiezione cinematografica, all'epoca vennero tagliati oltre 9 minuti di scene contenenti le sequenze pi\u00f9 crude e violente.\nA distanza di alcuni anni dall'uscita, il produttore del film, John Dunning, ha proposto alla Paramount Pictures una \"director's cut\" dello slasher in cui inserire contenuti speciali e le scene censurate; nonostante la richiesta, lo studio ha deciso di non pubblicare la riedizione.\nRemake.\nIl rifacimento \u00e8 in studio da alcuni anni; ma solo nel 2007 sono stati fatti passi concreti nella realizzazione.\nAlla regia \u00e8 stato coinvolto Patrick Lussier, e come principali interpreti Jensen Ackles, Jaime King. Tra i produttori figura John Dunning, gi\u00e0 partecipe al film originale.\nLe riprese sono iniziate il 12 maggio 2008 a Ford City, e si sono concluse a fine giugno. Il film, che \u00e8 stato girato in 3-D, e programmato per uscire nei cinema mondiali durante il 2009; ove sar\u00e0 distribuito esclusivamente per il circuito IMAX.\nIl film ha incassato 6.113.364 \u20ac in Italia e 51.529.000 $ negli Stati Uniti."}
{"id": "1958406", "revid": "104458", "url": "https://it.wikipedia.org/wiki?curid=1958406", "title": "Szekely Laszlo", "text": ""}
{"id": "1958414", "revid": "298055", "url": "https://it.wikipedia.org/wiki?curid=1958414", "title": "Lodovico (personaggio)", "text": ""}
{"id": "1958416", "revid": "647919", "url": "https://it.wikipedia.org/wiki?curid=1958416", "title": "Bencode", "text": ""}
{"id": "1958423", "revid": "287204", "url": "https://it.wikipedia.org/wiki?curid=1958423", "title": "Shivpuri", "text": " \nShivpuri \u00e8 una suddivisione dell'India, classificata come \"municipality\", di 146.859 abitanti, capoluogo del distretto di Shivpuri, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 25' 60 N e 77\u00b0 39' 0 E e ha un'altitudine di 467 .\nSociet\u00e0.\nEvoluzione demografica.\nAl censimento del 2001 la popolazione di Shivpuri assommava a 146.859 persone, delle quali 78.395 maschi e 68.464 femmine. I bambini di et\u00e0 inferiore o uguale ai sei anni assommavano a 21.395, dei quali 11.249 maschi e 10.146 femmine. Infine, coloro che erano in grado di saper almeno leggere e scrivere erano 96.971, dei quali 58.267 maschi e 38.704 femmine."}
{"id": "1958426", "revid": "287204", "url": "https://it.wikipedia.org/wiki?curid=1958426", "title": "Satna", "text": "Satna \u00e8 una suddivisione dell'India, classificata come \"municipal corporation\", di 225.468 abitanti, capoluogo del distretto di Satna, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 24\u00b0 34' 60 N e 80\u00b0 49' 60 E e ha un'altitudine di 314 .\nSociet\u00e0.\nEvoluzione demografica.\nAl censimento del 2001 la popolazione di Satna assommava a 225.468 persone, delle quali 120.203 maschi e 105.265 femmine. I bambini di et\u00e0 inferiore o uguale ai sei anni assommavano a 33.205, dei quali 17.488 maschi e 15.717 femmine. Infine, coloro che erano in grado di saper almeno leggere e scrivere erano 157.016, dei quali 91.631 maschi e 65.385 femmine."}
{"id": "1958436", "revid": "1718925", "url": "https://it.wikipedia.org/wiki?curid=1958436", "title": "Giuseppe Coluccio", "text": "Capobastone dell'omonima famiglia di 'ndrangheta. Inserito nella lista dei 30 pi\u00f9 ricercati d'Italia dal 2005, anno in cui cominci\u00f2 la latitanza fu arrestato il 7 agosto 2008 a Toronto in Canada.\n\u00c8 accusato di associazione a delinquere di stampo mafiosa finalizzata al traffico di stupefacenti.\nBiografia.\nPrimi anni.\nA 3 anni gli muore il padre durante la faida a Marina di Gioiosa Jonica tra le famiglie Aquino-Scali da una parte e i Mazzaferro-Femia dall'altra.\nInizia la carriera con la vendita di pesce tramite l'intimidazione, i ricavati furono reinvestiti nel traffico di cocaina.\nLa prima volta fu arrestato nel 1991, proprio per traffico di droga.\nImportava insieme a Roberto Pannunzi la cocaina dai cartelli colombiani per un gruppo di famiglie calabresi.\nTraffico di droga.\nNel 1998 si scopre nuovamente, grazie all'operazione Windshear del suo coinvolgimento in un traffico di cocaina tramite aerei da turismo presso l'Aeroporto di Sant'Egidio a Perugia.\nFu coinvolto inoltre, insieme ai cugini Rocco e Giuseppe Aquino in un traffico di eroina proveniente dalla Turchia.\nVeniva spedita su barche da pesca controllate dalla famiglia degli Aquino-Coluccio.\nLatitanza.\nNel 2005 si d\u00e0 alla latitanza dopo l'operazione Nostromo da cui si salv\u00f2, che arrest\u00f2 suo fratello Salvatore Coluccio insieme ad altre 29 persone. Si scopre che era coinvolto, insieme al capomafia catanese Santo Mazzei, in attivit\u00e0 estorsive nel mercato ittico della costa Ionica-Reggina.\nSi trasferisce in Canada dopo il 2005, dove entra nella \"Camera di controllo\" dell'Ontario del Sud, cui fanno parte sei o sette capi di famiglie della zona al fine di coordinare le attivit\u00e0 e risolvere le dispute fra le 'ndrine. Sembra che a Toronto si sia alleato anche con Giuseppe Big Joe Cuntrera, un capo di Cosa nostra statunitense, della famiglia dei Cuntrera-Caruana, anch'essa coinvolta nel traffico di cocaina con i colombiani. Con il boss Cuntrera era anche socio dell'azienda di generi alimentari \"Mangiare\".\nArresto ed estradizione.\nIl 7 agosto 2008 viene arrestato nei pressi di un centro commerciale a Markham in Ontario. Il 20 agosto 2008 \u00e8 stato estradato in Italia.\nArresto di Salvatore Coluccio.\nIl 10 maggio 2009 \u00e8 stato arrestato a Roccella Jonica Salvatore Coluccio, fratello di Giuseppe e fra i 30 latitanti pi\u00f9 pericolosi, accusato di associazione di stampo mafiosa e traffico di droga.\nEra nascosto in un bunker dietro la parete di una lavanderia."}
{"id": "1958441", "revid": "258694", "url": "https://it.wikipedia.org/wiki?curid=1958441", "title": ".tib", "text": ""}
{"id": "1958443", "revid": "767487", "url": "https://it.wikipedia.org/wiki?curid=1958443", "title": "Youth Brigade (distretto di Columbia)", "text": "Gli Youth Brigade sono stati un gruppo hardcore punk straight edge statunitense di Washington DC formati e sciolti nel 1981. Il gruppo non deve essere confuso con l'omonimo gruppo di Los Angeles, California.\nInizi.\nNathan Strejcek (ex-Teen Idles) e Danny Ingram formeano gli Youth Brigade. Dopo aver suonato con diversi bassisti e chitarristi, i due ingaggiano Bert Quieros (Untouchables, Double O) al basso e Tom Clinton alla chitarra.\nScioglimento.\nNonostante gli Youth Brigade siano stati assieme per meno di un anno, sono tuttora considerati una parte importante della scena hardcore di Washington, influenzando molti gruppi grazie anche ai progetti successivi dei componenti, principalmente di Bert Queiroz, come i Double-O ed i post-hardcore Rain."}
{"id": "1958447", "revid": "125841888", "url": "https://it.wikipedia.org/wiki?curid=1958447", "title": "Pontificio comitato di scienze storiche", "text": "Il Pontificio comitato di scienze storiche () \u00e8 un organismo della Curia romana, fondato il 7 aprile 1954 per decisione di papa Pio XII.\nStoria.\nIl 7 aprile 1954 papa Pio XII decide di fondare formalmente questo organismo della Santa Sede. Questa istituzione \u00e8, infatti, una continuazione della Commissione cardinalizia per gli studi storici fondata da papa Leone XIII con la lettera apostolica \"Saepenumero considerantes\" del 18 agosto 1883.\nQuesta commissione aveva per mandato di contribuire allo sviluppo e alla corretta utilizzazione delle scienze storiche, specialmente nell'ultimo decennio dell'Ottocento, quando veniva aperto agli studiosi l'Archivio Segreto Vaticano. Al 1938 risale l'adesione della Santa Sede al Comitato internazionale di scienze storiche (\"Comit\u00e9 International des Sciences Historiques\", CISH).\nL'anno 2004, cinquantenario di fondazione, ha offerto un'importante occasione per far emergere il contributo fornito dal Comitato alle discipline storiche.\nFunzioni.\nL'opera del comitato si caratterizza per l'attenzione riservata al patrimonio archivistico ecclesiastico,e, specialmente, agli archivi vaticani.\nIl suo contributo si \u00e8 allargato anche alla cooperazione con enti e istituzioni ecclesiastiche ed extraecclesiali, particolarmente a livello internazionale.\nUn esempio dell'operato pu\u00f2 essere riassunto qui in diversi punti:"}
{"id": "1958452", "revid": "298055", "url": "https://it.wikipedia.org/wiki?curid=1958452", "title": "Lupo Alberto (personaggio)", "text": ""}
{"id": "1958453", "revid": "729019", "url": "https://it.wikipedia.org/wiki?curid=1958453", "title": "Isola Contadora", "text": "L'isola Contadora (in castigliano \"Isla Contadora\") \u00e8 un'isola di Panama che si trova nell'arcipelago delle Perle nel golfo di Panama. Una delle destinazioni turistiche pi\u00f9 costose e desiderate della Americhe, l'isola Contadora possiede un aeroporto regionale (codice IATA: OTD), e si svolgono voli commerciali con piccoli aerei a turboelica da e verso Panama e il resto delle isole nell'arcipelago.\nStoria.\nL'isola di Contadora era il luogo dove gli spagnoli facevano la contabilit\u00e0 delle perle raccolte in quella zona dell'oceano Pacifico, da dove venivano spedite verso il continente, e dopo un periglioso viaggio attraverso la selva, verso il grande emporio commerciale di Portobelo e da questo si imbarcavano le merci verso il mare dei Caraibi e dopo lo scalo nell'isola di Hispaniola si salpava verso l'Europa.\nNel 1980, l'ultimo Sci\u00e0 di Persia, Mohammad Reza Pahlavi, prese residenza nell'isola di Contadora, nel periodo dal suo esilio dal potere fino alla morte.\nGli accordi di pace di Contadora, che posero la fondazione per la pace in Centro America (ponendo fine ai conflitti in El Salvador, Nicaragua e Honduras), vennero negoziati in quest'isola durante gli anni ottanta. Da questi accordi deriva il nome Gruppo di Contadora."}
{"id": "1958455", "revid": "529641", "url": "https://it.wikipedia.org/wiki?curid=1958455", "title": "Application directory", "text": "L'application directory \u00e8 una convenzione per raggruppare il codice binario (ed eventuale codice sorgente), la documentazione e le risorse di un'applicazione ma mostrarlo all'utente come un oggetto unico.\nQuesto approccio \u00e8 usato dal RISC OS e nel ROX Desktop, ed \u00e8 alla base del sistema di distribuzione Zero Install. Una tecnica simile \u00e8 il bundle, adottato da NEXTSTEP, GNUstep e macOS. Storicamente il concetto \u00e8 nato dal sistema di esecuzione automatica di software registrato nei floppy disk (il \"!BOOT\" file) usato dal BBC Micro, il micro a 8bit della Acorn.\nL'unione dei vari file consente di sostituire ai comandi per la manipolazione delle applicazioni i normali comandi di gestione del file system. Le applicazioni possono essere installate semplicemente copiandole da una sorgente di distribuzione; analogamente, si pu\u00f2 disinstallare eliminando l'application directory.\nConvenzioni.\nPer poter gestire l'interazione tra l'utente e le application directory, diversi file hanno un significato speciale.\nApplicazioni binarie.\nEseguire un'application directory comporta l'esecuzione di uno speciale file incluso: \"AppRun\" (nel ROX Desktop) o \"!Run\" (in RISC OS). Nel ROX Desktop, usualmente \u00e8 uno script di shell che richiama l'eseguibile, se presente, o lo compila prima di richiamarlo. Nel RISC OS, questo \u00e8 generalmente un \"Obey file\" (lo script di RISC OS) che alloca la memoria e carica le estensioni del sistema e le librerie dinamiche necessarie all'eseguibile.\nDocumentazione ed icone.\nSia RISC OS che ROX Desktop consentono all'utente di consultare la documentazione dell'applicazione senza eseguirla. RISC OS usa un file chiamato \"!Help\" che viene richiamato quando l'utente richiede la documentazione (usando il programma appropriato) mentre il ROX Desktop apre la sottodirectory \"Help\".\nAnalogamente, all'application directory pu\u00f2 essere associata un'icona: \".DirIcon\" o \"AppIcon.xpm\" nel ROX Desktop e \"!Sprites\" (e opzionalmente \"!Sprites22\") nel RISC OS.\n!Boot.\nLe application directory del RISC OS possono contenere un file chiamato \"!Boot\" che viene eseguito dal file manager implicitamente la prima volta che la directory \u00e8 visualizzata (a meno di inibizione tramite pressione del tasto Control prima della visualizzazione) o esplicitamente con il comando FilerBoot.\nQuesto consente all'applicazione di eseguire compiti come la registrazione del tipo di file e l'impostazione degli alias per l'esecuzione e la stampa di questo tipo di file. Pu\u00f2 inoltre essere usato per implementare l'uso di \"ASprites\" (icone con trasparenza adottate nel RISC OS Select) o di \"5Sprites\" (icone adattate per il RISC OS 5) o per richiamare un tema differente. Per queste sue caratteristiche, il file \"!Boot\" \u00e8 stata la via pi\u00f9 popolare per la diffusione di virus su sistemi RISC OS, come nel caso del virus \"Extend\".\nQuesta funzione non \u00e8 implementata nel ROX Desktop.\nFile !Boot nelle directory di sistema.\nLe prime macchine Acorn permettevano ad una memoria di massa di eseguire automaticamente il file \"!BOOT\" (se presente) quando veniva inserita nel sistema. Questa modalit\u00e0 per\u00f2 consentiva un exploit includendo al posto del file una application directory chiamata \"!Boot\"."}
{"id": "1958459", "revid": "47767", "url": "https://it.wikipedia.org/wiki?curid=1958459", "title": "Di\u00e1logo de doctrina christiana", "text": "Il Di\u00e1logo de doctrina christiana \u00e8 uno scritto a tema religioso del teologo spagnolo Juan de Vald\u00e9s.\nIl 14 gennaio 1529 Juan de Vald\u00e9s pubblic\u00f2 anonimamente il \"Di\u00e1logo de doctrina cristiana\" presso lo stampatore Miguel de Egu\u00eda, che aveva gi\u00e0 pubblicato molti scritti di Erasmo da Rotterdam. Dedicato al suo protettore, il marchese di Villena Diego L\u00f3pez Pacheco, il dialogo \u00e8 scritto non in latino ma in castigliano, come a voler raggiungere un pubblico pi\u00f9 ampio, con un'esposizione piana che tuttavia sottintende messaggi non ortodossi, come a voler sfuggire possibili censure. Si parla appunto di un nicodemismo di Valdes: aderisce formalmente alle tesi sostenute dall'ortodossia cattolica ma in cuor suo c'\u00e8 una ricerca interiore della verit\u00e0.\nIl fine della vita del cristiano va ricercato nell'ottenimento della perfezione e Juan sottolinea la necessit\u00e0 di una corretta formazione cristiana, fondata non gi\u00e0 sulla superstizione, ma sulle Scritture, raccogliendo un'esigenza costante di Erasmo che viene esplicitamente lodato quale \u00ab eccellente dottore e vero teologo \u00bb, i cui scritti Juan esorta il lettore a leggere. \nOttiene la maturit\u00e0 spirituale non necessariamente chi \u00e8 un ecclesiastico ma chi \u00ab sente le cose spirituali e in esse si diletta e riposa e non d\u00e0 importanza alle cose corporali ed esteriori e chi pone in Dio tutto l'amore, lo vivifica e conserva la grazia dello spirito santo, che sia celibe, sposato, chierico o frate \u00bb; lo spirito santo \u00e8 il fondamento della sapienza che \u00ab si imprime e si racchiude nel nostro animo a darci fervore ed efficacia per predicare la bont\u00e0 e la misericordia di Dio \u00bb ma questa sapienza \u00e8 data spesso da Dio \u00ab a una vecchietta e a un idiota ed \u00e8 negata a un letterato \u00bb; si obbedisce alla Chiesa solo per mantenere la pace cristiana, essendo inteso che \u00ab non siamo obbligati a servire Dio per servire la Chiesa ma serviamo la Chiesa per servire Dio \u00bb.\n\u00c8 stato notato come nel \"Di\u00e1logo\" si trovano intere frasi tratti dalle opere dei riformatori tedeschi, ormai proibiti nei paesi cattolici e come allora il nome di Erasmo, tollerato malgrado i sospetti che la sua opera suscitava, potesse servire al Vald\u00e9s per mascherare un intento pi\u00f9 radicale: il rifiuto di una devozione spesso ridotta a formalismo esteriore, l'esigenza di ritrovare i valori del cristianesimo delle origini, la denuncia della corruzione della Chiesa. I temi comuni dell'erasmismo, dell'alumbradismo e del luteranesimo potevano cos\u00ec convivere senza che l'opera potesse dirsi ispirata a un'unica fonte. \nSubito dopo la pubblicazione, il libro era stato esaminato da una commissione di teologi che non avevano rilevato errori teologici sostanziali, consentendone la ristampa e limitandosi a suggerire alcune correzioni. Tuttavia, gli arresti eseguiti in quello stesso anno e i processi a carico di diversi \"alumbrados\" portarono a far giungere agli inquisitori il nome dei due fratelli Vald\u00e9s: Alfonso abbandon\u00f2 la Spagna nel 1529 per assumere l'importante incarico di segretario di Carlo V, mentre Juan lasci\u00f2 la Spagna per l'Italia, insieme con il rettore dell'Universit\u00e0 di Alcal\u00e1 Mateo Pascual il quale, quando ritorner\u00e0 di l\u00ec a poco in Spagna, verr\u00e0 arrestato dall'Inquisizione. Il \"Di\u00e1logo\" sar\u00e0 inserito nel 1551, insieme con gli scritti dei riformatori e con i \"Colloquia\" di Erasmo, nel primo \"Indice\" dei libri proibiti."}
{"id": "1958462", "revid": "122971773", "url": "https://it.wikipedia.org/wiki?curid=1958462", "title": "Pontificio comitato per i congressi eucaristici internazionali", "text": "Il Pontificio comitato per i congressi eucaristici internazionali \u00e8 un dicastero della Curia romana costituito nel 1879 da papa Leone XIII. Un nuovo statuto che risponde all'odierna fisionomia del comitato \u00e8 stato approvato il 24 dicembre 2009 da Benedetto XVI.\nFunzioni.\nL'opera di questo pontificio comitato consiste nel far meglio conoscere, amare e servire Ges\u00f9 Cristo nel suo mistero eucaristico, centro della vita della Chiesa cattolica e della sua missione per la salvezza del mondo. Il suo compito \u00e8 quello di promuovere la preparazione e la celebrazione periodica dei congressi eucaristici internazionali.\nPerch\u00e9 ci\u00f2 avvenga viene richiesto alle Conferenze episcopali e ai Sinodi patriarcali di nominare delegati nazionali che abbiano la responsabilit\u00e0 di preparare i congressi e costituiscano i \"Comitati eucaristici nazionali\" (solo sotto approvazione dell'autorit\u00e0 ecclesiastica).\nFavorisce anche tutte quelle attivit\u00e0, che siano sempre in accordo con l'etica della Chiesa, che hanno lo scopo di aumentare la partecipazione al mistero eucaristico."}
{"id": "1958464", "revid": "154326", "url": "https://it.wikipedia.org/wiki?curid=1958464", "title": "Principe di Conti", "text": ""}
{"id": "1958465", "revid": "296631", "url": "https://it.wikipedia.org/wiki?curid=1958465", "title": "Supremes", "text": ""}
{"id": "1958466", "revid": "767487", "url": "https://it.wikipedia.org/wiki?curid=1958466", "title": "The Doors Classics", "text": "The Doors Classics \u00e8 una raccolta dei Doors pubblicata nel 1985 in Vinile ed \u00e8 composta da 13 tracce, l'unica vera variante \u00e8 l'assenza della Hit Light My Fire esclusa per la prima volta da una raccolta."}
{"id": "1958468", "revid": "767487", "url": "https://it.wikipedia.org/wiki?curid=1958468", "title": "The Best of The Doors (1985)", "text": "The Best of The Doors \u00e8 una raccolta dei Doors pubblicata nel 1985 ed \u00e8 composta da 19 tracce divise in due cd e raccoglie il meglio della band californiana e rappresenta l'album con le maggiori vendite del gruppo."}
{"id": "1958472", "revid": "298055", "url": "https://it.wikipedia.org/wiki?curid=1958472", "title": "Alfredo (Lupo Alberto)", "text": ""}
{"id": "1958474", "revid": "339392", "url": "https://it.wikipedia.org/wiki?curid=1958474", "title": "Louis-Fran\u00e7ois di Borbone-Conti", "text": ""}
{"id": "1958478", "revid": "767487", "url": "https://it.wikipedia.org/wiki?curid=1958478", "title": "Alfonso de Vald\u00e9s", "text": "Era segretario della cancelleria di Carlo V, collaboratore del gran cancelliere Mercurino Arborio di Gattinara, ma oggi \u00e8 pi\u00f9 noto come fratello del riformatore Juan de Vald\u00e9s.\nBiografia.\nSi era formato, come il fratello, all'Universit\u00e0 di Alcal\u00e1 de Henares, roccaforte dell'erasmismo, sicuramente dopo il 1528. Qui Alfonso assimil\u00f2 le idee di Erasmo e ne divenne uno dei maggiori rappresentanti tanto da essere definito scherzosamente \"erasmicior Erasmi\". A partire dal 1526 fu segretario e latinista ufficiale di Carlo V; mantenne una corrispondenza con Erasmo per tutta la vita difendendo sempre la sua dottrina anche nei momenti pi\u00f9 conflittuali, suscitando interesse nell'imperatore che appoggi\u00f2 il suo impegno.\nQuando pass\u00f2 al servizio di Carlo V fu tra coloro che divulgarono presso la corte dell'imperatore le idee erasmiane, tanto che questi fu costretto a proteggerlo contro le reazioni del papato e dell'Inquisizione. I suoi dialoghi (\"Di\u00e1logo de las cosas ocurridas en Roma\" e \"Di\u00e1logo de Mercurio y Car\u00f3n\") riportano, insieme alla difesa della politica di Carlo V, le principali idee di Erasmo sulla riforma dei costumi della societ\u00e0 cristiana. Il primo in particolare, in cui Vald\u00e9s attribuisce al Pontefice la responsabilit\u00e0 del sacco di Roma, gli attir\u00f2 la critica spietata di molti intellettuali cattolici. Baldassarre Castiglione, allora nunzio apostolico in Spagna, si adoper\u00f2 \u00abper sopprimere ad ogni costo il \"libello infamatorio\" di Vald\u00e9s.\u00bb"}
{"id": "1958487", "revid": "436907", "url": "https://it.wikipedia.org/wiki?curid=1958487", "title": "Gamma (miniserie televisiva)", "text": "Gamma \u00e8 uno sceneggiato televisivo giallo a sfondo fantascientifico su un soggetto di Fabrizio Trecca, trasmesso in 4 puntate per la prima volta dalla Rai nel 1975 per la regia di Salvatore Nocita. Ha come tema un trapianto di cervello e le sue implicazioni etiche.\nAmbientazione.\nLa storia \u00e8 ambientata in Francia, a Cr\u00e9teil, in un futuro imprecisato.\nSobrio negli effetti scenici e nelle trovate fantascientifiche, lo sceneggiato mostra un mondo futuribile non molto diverso da quello dell'epoca della produzione se non per la locazione avveniristica (scorci di un quartiere residenziale torinese e di uno parigino) e alcune novit\u00e0 tecnologiche puramente marginali (come un videotelefono ma provvisto di disco combinatore, computer con schede perforate e stampanti ad aghi, auto Citro\u00ebn dalla linea comunque avveniristica nonch\u00e9 le fotocamere che continuano l'uso della pellicola), ma con la sorprendente possibilit\u00e0 di visualizzare i pensieri mediante cui la polizia riesce a individuare l'autore di uno dei delitti.\nLa pena capitale \u00e8 fondamentale per la trama e da qui l'ambientazione francese, sebbene l'ultima esecuzione avverr\u00e0 solo due anni pi\u00f9 tardi per essere totalmente abolita nel 1981. La ghigliottina, pur se rimodernata, mantiene la struttura tipica e include la tradizione dell'ultima sigaretta. In alternativa al cognac assunto a digiuno si inietta un farmaco per inibire le volont\u00e0.\nL'elemento saliente dell'opera \u00e8 il dibattito sul progresso raggiunto dalla medicina, che interviene radicalmente su un essere umano, e il pericolo della diffusione di droghe sempre pi\u00f9 subdole, qui sotto forma di una comune sigaretta, il cui fruitore diviene dipendente sia dello stupefacente sia dello spacciatore. \nI media tendevano allora ad eleggere la cosiddetta \"sigaretta drogata\" come unico mezzo di assunzione, celando la pi\u00f9 brutale siringa.\nTrama.\nPrima puntata.\nUn giovane, Daniel, viene ghigliottinato per l'omicidio di un poliziotto. La sentenza viene ritenuta giusta anche dallo stesso Daniel, bench\u00e9 egli sia stato indotto al delitto dalla sua amante Marianne Laforet, una affascinante e perfida trafficante di sostanze stupefacenti. Qualche tempo dopo Jean Delafoy (cognato di Daniel), corridore automobilistico, ha un terribile incidente in pista, riportando danni cerebrali irreversibili. L'\u00e9quipe del dottor Duval, neurochirurgo d'avanguardia, stabilisce che Jean sia il soggetto idoneo per operare il primo trapianto di cervello su di un essere umano.\nLa moglie Nicole, sebbene sconcertata, autorizza l'intervento, che viene eseguito con successo. L'identit\u00e0 del donatore verr\u00e0 tenuta assolutamente segreta.\nSeconda puntata.\nJean deve ora seguire una lunga fase di riabilitazione in cui vengono ricostruiti i suoi ricordi e la sua personalit\u00e0.Appena riabilitato, Jean ha un recupero fisico perfetto ma assume atteggiamenti insoliti, inizia a fumare e domanda molto di Daniel. La moglie viene rassicurata dai medici che si tratta di circostanze normali ma inspiegabilmente, una sera, Jean si reca nel circo dove lavora Marianne Laforet e la strangola.\nTerza puntata.\nJean \u00e8 consapevole di aver commesso il delitto dell'eventuale condanna capitale sicch\u00e9 decide di fuggire. Mediante tecniche poliziesche sofisticate, una testimone \u00e8 in grado di ricostruire fotograficamente il volto di Jean e l'ispettore di Polizia riconosce l'uomo di cui era stata denunciata recentemente la scomparsa. Jean braccato tenta una disperata fuga in moto ma viene arrestato.Durante il processo il dottor Duval \u00e8 costretto a svelare alla corte (e a Jean stesso) l'intervento effettuato sul paziente in fin di vita, scatenando in Jean una drammatica reazione emotiva.\nQuarta puntata.\nNell'istruttoria, pur ignorando il movente Jean si dichiara reo confesso. Da testimonianze viene appurato che l'uomo non poteva individuare Marianne, la sua vittima in quanto al momento del delitto, era irriconoscibile dalla maschera di scena.\nNella solitudine della cella, Jean riflette su chi egli sia effettivamente, per poi rendersi conto che proprio questi interrogativi confermano la sua autocoscienza individuale.\nIl processo diventa un vero e proprio dibattito bioetico. Viene esposta la teoria secondo cui la personalit\u00e0 individuale non sarebbe relegata interamente nel cervello. Secondo le argomentazioni dell'autore, attraverso il personaggio del Dottor Duval, l'organo potrebbe essere un contenitore potenzialmente uguale per tutti.\nNonostante le incongruenze della ricostruzione, Jean viene giudicato colpevole sia dalla giuria che dal computer e condannato a morte. Con un colpo di scena finale, basato su una sua intuizione, Jean risolve la tensione dei quattro episodi, assicurandosi la salvezza e comprendendo la sensatezza dell'intervento subito.\nUn fotogramma finale reca una didascalia la quale svela l'identit\u00e0 del donatore, \"un modesto impiegato morto di polmonite\": nonostante si possa trapiantare un cervello umano, si pu\u00f2 ancora morire per patologie comuni.\nProduzione.\nLe scene del circuito automobilistico sono state filmate nell'autodromo di Monza.\nLe scene d'inseguimento di Jean Delafoy in moto, ambientate nella periferia di Parigi, sono state in realt\u00e0 girate in Piemonte, presumibilmente sull'autostrada A21.\nMusiche.\nLa celeberrima musica per la sigla dello sceneggiato fu composta da Enrico Simonetti. \nMantenne per molte settimane il primo posto dei 45 giri pi\u00f9 venduti.\nNel 1996, il rapper italiano Kaos utilizza un campione della sigla per il brano \"Domani sar\u00e0 peggio\", contenuto nell'album \"Fastidio\".\nInfluenza culturale.\nLo sceneggiato fu parodiato da Raimondo Vianello e Sandra Mondaini in uno sketch della trasmissione \"(di nuovo) Tante scuse\" del 1975 e intitolato \"Delta\"."}
{"id": "1958491", "revid": "712828", "url": "https://it.wikipedia.org/wiki?curid=1958491", "title": "Doppiaggio di One Piece", "text": ""}
{"id": "1958507", "revid": "78273", "url": "https://it.wikipedia.org/wiki?curid=1958507", "title": "Mistero Eucaristico", "text": ""}
{"id": "1958508", "revid": "287204", "url": "https://it.wikipedia.org/wiki?curid=1958508", "title": "Cronoprogramma", "text": "Il cronoprogramma \u00e8 un documento che rappresenta l'andamento nel tempo degli importi dei lavori da eseguire principalmente in campo edilizio. Il finale di questo studio \u00e8 un diagramma che riporta sulle ordinate gli importi progressivi a partire da zero (inizio dei lavori) fino all'importo complessivo di tutti i lavori (in corrispondenza della data di ultimazione) e sulle ascisse i tempi di esecuzione. Il cronoprogramma viene citato dai seguenti articoli del D.P.R. n 554/99 num 35,44,45,102 e 110.\nIl cronoprogramma \u00e8 un documento che rappresenta la collocazione temporale delle fasi di realizzazione di un progetto verificandone la congruenza logica; il dettaglio delle fasi dipende dalla tipologia dei lavori e dalle modalit\u00e0 gestionali adottate caso per caso. Dovrebbe comprendere attivit\u00e0 di emissione dei documenti tecnici (Fase di progettazione), attivit\u00e0 di fabbricazione dei componenti (fase di approvvigionamento), attivit\u00e0 di cantiere (fase di realizzazione), suddivise in opere civili, impianti e finiture, e attivit\u00e0 di collaudo, prove e messa in servizio nel caso di impianti. La collocazione temporale di ciascuna attivit\u00e0 \u00e8 rappresentata da una barra all'interno di un calendario che ha una cadenza giornaliera , settimanale, mensile, annuale ecc in funzione della durata del progetto. Il cronoprogramma pu\u00f2 essere strutturato in livelli successivi, caratterizzati da un dettaglio sempre maggiore, e pu\u00f2 essere raggruppato per sistemi allo scopo di dare una visione funzionale delle varie parti.\nIl cronoprogramma normalmente evidenzia le obbligazioni contrattuali riportandone la descrizione e la collocazione temporale."}
{"id": "1958509", "revid": "256896", "url": "https://it.wikipedia.org/wiki?curid=1958509", "title": "Conferenze Episcopali", "text": ""}
{"id": "1958513", "revid": "599013", "url": "https://it.wikipedia.org/wiki?curid=1958513", "title": "David Thompson", "text": "Carriera.\nLa NCAA a North Carolina State.\nDopo aver frequentato la Crest Senior High School, venne reclutato da coach Norm Sloan a North Carolina State. Nel 1972-73, nel suo anno da \"sophomore\", North Carolina State termin\u00f2 la stagione imbattuta, con un record di 27-0, e vinse il titolo della ACC. Una squalifica comminata dalla NCAA imped\u00ec per\u00f2 all'universit\u00e0 di Raleigh di accedere alla post season.\nLa stagione seguente arriv\u00f2 la rivincita. Il successo nel torneo della ACC venne bissato grazie ad una storica partita contro Maryland, terminata dopo un supplementare. Questa vittoria permise l'accesso al Torneo NCAA, che si concluse con il primo titolo nazionale nella storia dell'ateneo. La finale vide North Carolina State battere Marquette 76-64. Ma la vera partita da ricordare fu la semifinale contro UCLA, che veniva da 9 titoli negli ultimi 10 anni. Proprio un tiro in sospensione di Thompson, di fronte a Bill Walton, dette la vittoria ai \"Wolfpack\" nel secondo tempo supplementare.\nLa squadra non riusc\u00ec a ripetersi l'anno successivo e Thompson, terminata l'avventura universitaria, era ormai pronto per passare al professionismo.\nL'esordio da professionista nella ABA.\nDopo la grande carriera al college, nel 1975 venne selezionato con la prima chiamata assoluta sia dagli Atlanta Hawks nel Draft NBA, che dai Virginia Squires in quello ABA. Abbastanza clamorosamente, Thompson opt\u00f2 per giocare nella lega meno blasonata, e fin\u00ec per vestire la maglia dei Denver Nuggets, che nel frattempo avevano acquistato i suoi diritti e George Irvine in cambio di Mack Calvin, Mike Green e Jan van Breda Kolff.\nLe attese non vennero deluse: segnando 26 punti a partita port\u00f2 la squadra al miglior record della lega (60-24), e alla vittoria per 4-3 nella semifinale dei play-off contro i Kentucky Colonels di Artis Gilmore. La finale vide i Nuggets affrontare i New York Nets di Julius Erving. La serie si concluse in gara-6 quando, nonostante i 42 punti di Thompson, i Nets riuscirono ad aggiudicarsi partita e titolo.\nLa NBA.\nNel 1976 i Denver Nuggets - insieme ad altre tre squadre - vennero inglobati nella NBA. Il cambio di lega non incise affatto sul rendimento di Thompson, che si piazz\u00f2 al quarto posto tra i marcatori con 25,9 punti a partita e al termine della stagione venne inserito nel primo quintetto della lega. La squadra, trascinata dalle sue prestazioni, si aggiudic\u00f2 sorprendentemente la Midwest Division con un record di 50-32, arrendendosi per\u00f2 nei play-off ai Portland Trail Blazers di Bill Walton.\nNel 1977-78, con 27,2 punti per gara, guid\u00f2 i Nuggets ad un altro titolo divisionale e alla finale della Western Conference, persa contro i Seattle SuperSonics. Nonostante i 73 punti segnati nell'ultima partita di regular season contro i Detroit Pistons, fin\u00ec secondo nella classifica dei realizzatori, a soli sette centesimi di punto di distanza da George Gervin.\nDopo un'altra buona stagione, chiusa a 24 punti di media, un grave infortunio lo limit\u00f2 a 39 partite l'anno successivo, e la squadra non disput\u00f2 i play-off per la prima volta dal suo arrivo. Il recupero sorprese tutti, e nel 1980-81 Thompson si ripresent\u00f2 in gran forma, segnando 25,5 punti a partita. Inaspettatamente per\u00f2, nuovi problemi fisici, ma soprattutto comportamentali, costrinsero l'allenatore Doug Moe a limitarne il minutaggio e successivamente, nell'estate del 1982, a cederlo ai Seattle SuperSonics in cambio di Bill Hanzlik e di una prima scelta.\nSeattle, la droga e il declino.\nDopo il trasferimento le cose parvero migliorare: torn\u00f2 a segnare 15,9 punti a partita e venne convocato al suo quinto All-Star Game. Dopo poco tempo giunse per\u00f2 il ricovero in un centro di riabilitazione, per problemi di droga. Torn\u00f2 in campo nella stagione 1983-84, ma una caduta dalle scale in una discoteca gli provoc\u00f2 un serio infortunio, che lo costrinse a sottoporsi ad un'operazione chirurgica. I Sonics lo tagliarono prima dell'inizio della stagione successiva, mettendo praticamente fine alla sua carriera agonistica, a soli 30 anni di et\u00e0. Un successivo tentativo di tornare in campo con gli Indiana Pacers non ebbe fortuna.\nDopo il ritiro.\nNel 1988 gli Charlotte Hornets lo assunsero come direttore delle relazioni con la comunit\u00e0, ma dopo tre mesi ebbe nuovamente problemi con la droga. Dopo il recupero continu\u00f2 il lavoro con gli Hornets fino al 1993."}
{"id": "1958518", "revid": "767487", "url": "https://it.wikipedia.org/wiki?curid=1958518", "title": "The Doors Soundtrack", "text": "The Doors Soundtrack \u00e8 una raccolta dei Doors pubblicata nel 1991 a seguito dell'uscita del film di Oliver Stone \"The Doors\", \u00e8 composta da 14 tracce tra cui una dei Velvet Underground e l'altra suonata dall'Atlanta Symphony Orchestra. L'album ottenne un buon riscontro di vendite, piazzandosi al numero 8 nelle classifiche del tempo e aggiudicandosi il disco d'oro e successivamente quello di platino.\nTracce.\nLe canzoni sono suonate dai Doors e scritte da Jim Morrison, Robby Krieger, Ray Manzarek e John Densmore, salvo dove \u00e8 indicato.\nFormazione.\nNell'ultima pagina del libretto contenuto nel CD figurano i seguenti crediti:"}
{"id": "1958521", "revid": "599013", "url": "https://it.wikipedia.org/wiki?curid=1958521", "title": "Marko Verginella", "text": "Carriera.\nHa giocato in Eurolega con l'Alba Berlino, San Pietroburgo e ha vinto un campionato sloveno con l'Olimpia Lubiana.\nNel 1998 ha preso parte agli Europei Under 22 con la nazionale slovena. Nel 2000 ha vinto il premio come miglior Bosman del campionato svizzero e nel 2007 la Legadue e la Coppa Italia della stessa categoria.\nPalmar\u00e8s.\nSquadra.\nCampionato Legadue 2007"}
{"id": "1958527", "revid": "41851", "url": "https://it.wikipedia.org/wiki?curid=1958527", "title": "COSPAS-SARSAT", "text": "Il Cospas-Sarsat \u00e8 un sistema satellitare ideato e gestito da Canada, Francia, USA e Russia mediante il quale \u00e8 possibile localizzare, con una certa precisione e tempestivit\u00e0 (variabile a seconda che siano utilizzati radiotrasmettitori di allarme operanti sulle frequenze di 121,5\u00a0MHz e 243,0\u00a0MHz o 406,025\u00a0MHz) il vettore, sia esso terrestre, marittimo o aereo che, dotato di uno di tali trasmettitori, si trovi in situazione di pericolo e necessiti di soccorso.\nIl segnale d'allarme lanciato dai trasmettitori del vettore viene captato da uno dei satelliti del sistema e inviato a terra: qui una rete di stazioni riceventi lo elabora fino ad ottenere l'indicazione delle coordinate del luogo d'invio del segnale stesso.\nStoria.\nCOSPAS (\u041a\u041e\u0421\u041f\u0410\u0421) \u00e8 l'acronimo del russo \"Cosmicheskaya Sistyema Poiska Avariynikh Sudov\" (\"\u041a\u043e\u0441\u043c\u0438\u0447\u0435\u0441\u043a\u0430\u044f \u0441\u0438\u0441\u0442\u0435\u043c\u0430 \u043f\u043e\u0438\u0441\u043a\u0430 \u0430\u0432\u0430\u0440\u0438\u0439\u043d\u044b\u0445 \u0441\u0443\u0434\u043e\u0432\"), traducibile come \"sistema spaziale per la ricerca di navi in difficolt\u00e0\". SARSAT \u00e8 l'acronimo di \"Search And Rescue Satellite-Aided Tracking\". (localizzazione satellitare per le operazioni di ricerca e salvataggio)\nIl segnale d'allarme lanciato da tali trasmettitori viene captato da uno dei satelliti del sistema che descrivono orbite polari e viene lanciato a terra: qui una rete di stazioni riceventi lo elabora fino ad ottenere la indicazione delle coordinate del luogo di invio del segnale stesso e tale ultima indicazione viene fornita alla organizzazione nazionale della ricerca e soccorso.\nL'Italia, che ha aderito tramite il Dipartimento della Protezione Civile al sistema COSPAS-SARSAT, ha installato la propria stazione terrena LUT (\"Local Use Terminal\", terminale ad uso locale) e l'annesso centro di controllo MCC (\"Mission Control Centre\", Centro di Controllo Missioni) presso la Stazione navale della Guardia Costiera di Bari (Latitudine 41\u00b0 8,4' nord e Longitudine 16\u00b0 50,4' est) entrata in funzione il 1\u00ba giugno 1996 con DPCM 9 maggio 1996, opera durante tutte le 24 ore della giornata per 365 giorni l'anno. Equipaggiata con un'antenna dedicata che permette di seguire tutti i satelliti che passano su Bari, \u00e8 in grado di ricevere e di localizzare i trasmettitori di pericolo (EPIRB - ELT - PLB) che trasmettono sulle frequenze 121.5 e 406\u00a0MHz. Il punto di unione fra il sistema COSPAS-SARSAT e l'organizzazione della ricerca e soccorso \u00e8 il Centro di Controllo MCC che \u00e8 incaricato a questo fine di trasmettere agli Enti responsabili delle attivit\u00e0 di ricerca e soccorso i dati dell'allarme acquisito dal sistema.\nDescrizione.\nFunzionamento.\nLe linee di comunicazione utilizzate dall'ITMCC (\"Italian Mission Control Centre\" - Centro controllo missioni italiano) per trasmettere informazioni ad altri MCC o agli SPOC (\"SAR Point of Contact\") sono:\nSono ulteriormente a disposizione linee telefoniche e telex dedicate (punto-punto) per comunicazioni immediate con l'IMRCC (Centro Coordinamento di Soccorso Marittimo Italiano) e l'ILRCC (\"Land Rescue Coordination Centre\" - Centro Coordinamento di Soccorso Terrestre Italiano).\nTutti i segnali di allarme acquisiti e localizzati nell'ambito territoriale dell'Italia o in ambiti per i quali comunque sono competenti le autorit\u00e0 italiane, sono comunicati dall'MCC allo SPOC italiano individuato nella centrale operativa del Comando Generale delle Capitanerie di Porto nelle sue funzioni di MRCC (Maritime Rescue Coordination Centre).\nLo SPOC italiano riceve pertanto tutte le comunicazioni relative alla localizzazione di segnali di allarme che riguardano il territorio nazionale e provvede a smistarle alle autorit\u00e0 nazionali competenti, in particolare al R.C.C. (RESCUE COORDINATION CENTER) di Poggio Renatico, agli Uffici Territoriali del Governo (UTG-Prefetture) ed agli Enti ATS (Air Traffic Services) per gli allarmi su terra ed agli MRSC per l'allarme su mare. Lo SPOC italiano distribuisce i messaggi tenendo conto della localizzazione del punto di emissione del segnale di allarme (terra o mare) e della possibilit\u00e0 o meno di conoscere il tipo di vettore (marittimo, terrestre o aereo).\nQuando non \u00e8 possibile determinare con precisione entrambe le discriminanti l'allertamento viene diretto a tutti gli enti che potrebbero essere responsabili dell'attivit\u00e0 di SAR. Pertanto, quando la provenienza del segnale \u00e8 localizzata sulla terraferma, l'allertamento sar\u00e0 diretto alla Prefettura competente per territorio che coordiner\u00e0 le attivit\u00e0 conseguenti. Analogamente sar\u00e0 diretto alla Prefettura, oltre che alle autorit\u00e0 marittime, quando la localizzazione \u00e8 compresa entro 25 miglia nautiche dalla linea di costa: questo \u00e8 il massimo raggio di indeterminatezza che il sistema COSPAS-SARSAT offre. Con i trasmettitori a 406,025 MHz il massimo raggio di indeterminatezza si riduce a solo 3 miglia.\nLa grande diffusione degli apparati radio-beacon ha determinato negli ultimi tempi una inflazione di allertamenti non reali, dovuti a negligenza, superficialit\u00e0 o per attivazione accidentale."}
{"id": "1958531", "revid": "22229", "url": "https://it.wikipedia.org/wiki?curid=1958531", "title": "Stato operaio", "text": ""}
{"id": "1958544", "revid": "339392", "url": "https://it.wikipedia.org/wiki?curid=1958544", "title": "Nissa Calcio", "text": ""}
{"id": "1958554", "revid": "15377", "url": "https://it.wikipedia.org/wiki?curid=1958554", "title": "Osvaldo Pedro Pugliese", "text": ""}
{"id": "1958569", "revid": "2093951", "url": "https://it.wikipedia.org/wiki?curid=1958569", "title": "Ulisse (Joyce)", "text": "Ulisse (in inglese \"Ulysses\") \u00e8 un romanzo scritto da James Joyce. Viene considerato uno dei romanzi pi\u00f9 importanti della letteratura del XX secolo ed \u00e8 una delle pietre miliari nella genesi del romanzo moderno. Lo stile narrativo viene variato su tutti i registri: dal parodistico al dottrinale. Molte parti del racconto sono sviluppate secondo quella particolare tecnica di scrittura, chiamata \"monologo interiore\", che descrive il flusso di coscienza, in cui i pensieri del protagonista scorrono senza punteggiatura, per definire la contemporaneit\u00e0 e l'intricato procedimento cognitivo che sottost\u00e0 ai processi mentali dell'io narrante.\nUlisse \u00e8 la storia di una giornata, il 16 giugno 1904, di un gruppo di abitanti di Dublino. Joyce ha scelto tale data perch\u00e9 fu il giorno in cui Nora Barnacle, futura moglie, cap\u00ec di essere innamorata di lui. Incrociando in modo apparentemente casuale le vite degli altri, i personaggi ne determinano lo svolgimento e lo descrivono, attraverso un continuo monologo interiore.\nNel romanzo Leopold Bloom, ebreo irlandese, \u00e8 un piccolo borghese, impegnato a tradire la moglie Molly da cui \u00e8 tradito. I suoi orizzonti sono limitati, ha slanci lirici di breve respiro, si adatta alle condizioni di marito tradito e, in affari, accetta qualsiasi compromesso possa portargli qualche vantaggio (inclusa l'eventualit\u00e0 di vendere foto della moglie nuda). Al polo opposto c'\u00e8 Stephen Dedalus, colto, spirituale, estetizzante, problematico. Verso la fine del romanzo si trovano assieme in un bordello e - dopo un parossismo allucinatorio che anticipa molti \"stati alterati di coscienza\" della letteratura contemporanea - la narrazione si conclude con un magistrale monologo interiore, in otto lunghi periodi senza punteggiatura, che sintetizzano i pensieri di Molly Bloom. Qui, attraverso il flusso della coscienza femminile, vengono ridimensionate e profondamente radicate, nella terrena esperienza matriarcale, le deviazioni sensuali di Bloom e l'ossessione intellettuale di Stephen.\nUlisse \u00e8 considerato un libro di difficile lettura e prelude al successivo tentativo di rendere il flusso del pensiero cos\u00ec come sgorga \"in diretta\", che Joyce far\u00e0 con \"Finnegans Wake\", la sua opera pi\u00f9 estrema e ostica per il lettore non avvertito. Ezra Pound lo considera cos\u00ec: \"Tutti gli uomini dovrebbero unirsi a lodare Ulisse. Coloro che non lo faranno, potranno accontentarsi di un posto negli ordini intellettuali inferiori. Non dico che tutti dovrebbero lodarlo da un medesimo punto di vista; ma tutti gli uomini di lettere seri, sia che scrivano una critica o no, dovranno certamente assumere per proprio conto una posizione critica di fronte a quest'opera\".\nIl libro non \u00e8 stato \"per la maggior parte scritto a Trieste\" come qualcuno ha riportato, ma ha seguito le fasi seguenti:\n- A Roma, Joyce ebbe l'ispirazione basandosi sui ricordi di un ebreo di Dublino, tale Hunter. \n- Joyce inizi\u00f2 a scrivere l'Ulisse solo alla fine della sua permanenza a Trieste, appena prima dello scoppio della Prima Guerra Mondiale, lasciando la citt\u00e0 alla fine di Giugno 1915.\n- La vera stesura avvenne essenzialmente a Zurigo.\nRichard Ellmann offre le tappe di tale stesura:\n\"Telemaco\": completamento Novembre 1917\n\"Nestore\": completamento Dicembre 1917\n\"Proteo\": completamento Dicembre 1917\n\"Calipso\": Marzo 1918\n\"Lotofagi\": Aprile (?) 1918\n\"Ade\": Maggio 1918\n\"Eolo\": Agosto 1918\n\"Lestrigoni\": Ottobre 1918\n\"Scilla e Cariddi\": Ottobre 1918-Febbraio 1919\n\"Rocce Vaganti\": Febbraio 1919\n\"Sirene\": Giugno 1919\n\"Ciclopi\": (?)\n\"Nausicaa\": Autunno 1919- Febbraio-Marzo 1920\n\"La mandria del sole\": Maggio 1919 \n\"Circe\": Giugno-Dicembre 1920\n\"Eumeo\": Febbraio 1921\n\"Itaca\": Ottobre 1921\n\"Penelope\": Ottobre 1921\nJoyce torn\u00f2 a Trieste a met\u00e0 Ottobre del 1919. Pertanto, \u00e8 evidente che pot\u00e9 scrivere solo tre capitoli a Trieste, o per lo meno completarli. A Giugno 1920 part\u00ec per Parigi e non torn\u00f2 pi\u00f9 a Trieste. \n\u00c8 possibile identificare le corrispondenze tra i personaggi dell\"Odissea\" e quelli dell\"Ulisse\":\nCome nell'Ulisse di Omero, anche in quello di Joyce l'eroe rappresenta l'avventura dell'uomo nel mondo. Il protagonista, viaggiando, costruisce la propria identit\u00e0, arricchendosi delle diversit\u00e0 con cui entra in contatto, senza risultarne distrutto o assorbito. Inoltre, proprio come nell\"Odissea\" omerica, l'opera di Joyce non ha come punto di riferimento esclusivamente la soggettivit\u00e0 della poesia, ma la cultura e la storia dell'umanit\u00e0 (che nell\"'Odissea\" era rappresentata dalle diverse terre esplorate da Ulisse, nell'opera di Joyce dalle diverse personalit\u00e0 che l'eroe incontra). L'autore afferma infatti che:\nDurante la passeggiata del protagonista per le vie di Dublino, i confini fra \"dentro\" e \"fuori\" si fanno sottili: l\"Ulisse\" \u00e8 il testo in cui l'ordine si attua sulla pagina, utilizzando l'esperienza con assoluto realismo, nel tentativo di identificare vita e linguaggio. Joyce sostituisce cos\u00ec il tipico ordine dantesco (dove le cose del mondo sono ordinate secondo gli schemi della ragione e della tradizione) con uno di tipo estetico, dove si manifestano a pieno il disordine e la mancanza di senso inerenti ad ogni realt\u00e0 condizionata.\nLa giornata-odissea del Signor Bloom (che altro non \u00e8 che un Ulisse inteso non come singolo personaggio ma come unione di coscienze frammentate) rappresenta il \"naufragio\" della societ\u00e0 contemporanea. Molti sono i fattori che convivono e si scontrano nella Dublino attraversata da Bloom:\nOmero e gli eventi quotidiani, l'Irlanda e la liturgia cattolica, le memorie della Scolastica e l'antropologia, i processi fisiologici e i riti sociali. Il manoscritto autografo di Joyce del romanzo \u00e8 conservato presso il Rosenbach Museum and Library di Philadelphia.\nStruttura.\nIl libro \u00e8 diviso in diciotto capitoli o \"Episodi\". A prima vista buona parte del racconto pu\u00f2 apparire caotica e destrutturata. Joyce, avendolo previsto, disse che aveva \"inserito nella trama cos\u00ec tanti enigmi e puzzle che avrebbero tenuto gli studiosi impegnati per secoli a discutere su quello che volevo dire\" - il che avrebbe reso il racconto \"immortale\".\nOgni episodio ha un tema, una tecnica, e una corrispondenza tra i suoi personaggi e quelli dell\"Odissea\". Il testo originale non ha recepito i titoli degli episodi. Le corrispondenze in realt\u00e0 provengono dallo Schema di Linati e di Gilbert. Anche nelle \"Lettere\", Joyce collega i titoli degli episodi e le referenze omeriche.\nLa trama di corrispondenze interne alla struttura dell'opera viene in parte razionalizzata negli Schema Linati e Schema Gilbert, due tavole che Stuart Gilbert e Herbert Gorman hanno realizzato dopo la pubblicazione del libro di Joyce, per difenderlo dalle accuse di oscenit\u00e0 e fare i debiti collegamenti con l\"'Odissea\" spiegando la struttura interna dell'opera.\nParte I: Telemachia.\nEpisodio 1.\" Telemaco\".\nSono le otto di mattina. Buck Mulligan, un chiassoso e corpulento studente di medicina, chiama Stephen Dedalus (il giovane scrittore gi\u00e0 protagonista di \"Ritratto dell'artista da giovane\") invitandolo sul tetto del Sandycove Loyde Martello Tower, dove entrambi vivono. Tra i due giovani c'\u00e8 una certa tensione, che deriva in parte dai modi rozzi e superficiali di Mulligan, che irritano Stephen. Inoltre Mulligan ha invitato uno studente inglese, Haines, a restare con loro. I tre uomini fanno colazione e camminano a piedi sulla riva, dove Mulligan esige da Stephen la chiave della torre e gli chiede un prestito. Stephen si allontana e dichiara che non torner\u00e0 alla torre stasera, dato che \"l'usurpatore\" Mulligan ha preso il sopravvento.\nEpisodio 2.\" Nestore\".\nA scuola, Stephen insegna storia antica e si sofferma sulle vittorie di Pirro in Epiro. Dopo la lezione, uno studente, Sargent, si attarda, cos\u00ec che Stephen possa mostrargli come svolgere alcuni esercizi di aritmetica. Stephen considera l'aspetto sgradevole dello studente e cerca di immaginarsi come lo veda la madre, e considera il sentimento dell'amore materno. Pi\u00f9 tardi Stephen vede il preside della scuola, Mr. Deasy, da cui si fa dare la paga e una lettera che deve portare al giornale perch\u00e9 sia stampata. I due discutono di storia irlandese e del ruolo degli ebrei, in particolare nelle questioni finanziarie. Mentre Stephen sta per uscire, il preside formula una valutazione spregiativa contro gli ebrei, affermando che l'Irlanda non li ha mai veramente perseguitati, solo perch\u00e9, saggiamente, non fu permesso loro di entrare nel Paese. Questo episodio \u00e8 la fonte di alcune delle frasi pi\u00f9 famose del romanzo, come quando Dedalus dice che \"la storia \u00e8 un incubo dal quale sto cercando di svegliarmi\" e che Dio \u00e8 come \"un grido in mezzo alla strada\"\nEpisodio 3.\" Proteo\".\nStephen si reca a Sandymount Strand e vaga l\u00ec intorno per qualche tempo, rimuginando su vari concetti filosofici, la sua famiglia, la vita da studente a Parigi e la morte della madre. Meditando e riflettendo, si stende tra alcune rocce, guarda una coppia e un cane che passano, scarabocchia alcune idee per una poesia, si mette le dita nel naso e urina dietro lo scoglio. Questo capitolo \u00e8 caratterizzato da una modalit\u00e0 narrativa definita \"Flusso di coscienza\" in cui i piani del racconto sono intrecciati e mutano velocemente. La cultura di Stephen lo aiuta a creare riferimenti oscuri, impiegando grammatiche e fraseggi parzialmente incomprensibili.\nParte II: Odissea.\nEpisodio 4.\" Calypso\".\nLa narrazione cambia bruscamente. Sono di nuovo le otto del mattino, ma l'azione si \u00e8 spostata in citt\u00e0 ed entra in scena il secondo protagonista del libro, Leopold Bloom, un agente di vendita che lavora come procacciatore di pubblicit\u00e0 per il giornale cui Stephen deve portare la lettera del preside. Bloom, dopo aver iniziato a preparare la colazione, decide di raggiungere a piedi il macellaio per comprare un po' di rognone di maiale. Tornato a casa, prepara la colazione e la porta, assieme alla posta, alla moglie Molly, mentre lei pigramente resta a letto. Molly, Moglie di Leopold Bloom, \u00e8 una parodia della Penelope dell\"'Odissea\". La maggior differenza tra le due mogli \u00e8 che Penelope \u00e8 fedele ad Ulisse, mentre Molly, al contrario, ha una relazione extraconiugale con Hugh \"Blazes\" Bolyan. Joyce - si ritiene - modell\u00f2 il personaggio di Molly su sua moglie, Nora Barnacle; in effetti, il giorno in cui si svolge il romanzo \u00e8 il 16 giugno 1904, data del primo appuntamento di Joyce e Nora, ora chiamato Bloomsday. Molly, che \u00e8 cantante d'opera, riceve la posta e Leopold vede che una delle lettere \u00e8 proprio del direttore Blazes Boylan. Bloom \u00e8 consapevole che Boylan finir\u00e0 a letto con sua moglie Molly il giorno stesso, ed \u00e8 tormentato da questo pensiero. Nel frattempo legge una lettera della figlia e poi, tra aromi di cucina e di cloaca si chiude in bagno a defecare.\nEpisodio 5.\" Lotofagi\".\nBloom si reca a Westland Row, l'ufficio postale, dove riceve una lettera d'amore da una certa 'Martha Clifford' indirizzata al suo pseudonimo, 'Henry Flower'. Incontra un conoscente, e mentre chiacchierano, cerca di sbirciare le calze femminili che vede passare dall'altra parte della strada, ma il tram gli impedisce la manovra. Si libera del conoscente, legge la lettera e ne strappa la busta, appartandosi in un vicolo. Entrando in una chiesa cattolica dove si celebra messa, sprofonda in meditazioni teologiche. In uno spaccio di generi vari acquista una saponetta al limone. Incontra poi un altro conoscente, al quale, sovrappensiero, suggerisce di puntare su Throwaway, un cavallo il cui nome significa letteralmente \"Da buttare\". Infine, Bloom si dirige verso i bagni.\nEpisodio 6.\" Ade\".\nL'episodio inizia con Bloom che sale sulla carrozza funebre con tre uomini, tra cui il padre di Stephen. Seguono il funerale di un amico, Paddy Dignam, scambiando distrattamente chiacchiere e aneddoti. La carrozza sorpassa Stephen e Blazes Boylan che camminano lungo la strada verso il cimitero. Gli uomini discutono dei vari modi di morire e delle relative sepolture. Bloom si rattrista pensando alla morte recente del figlio Rudy e al precedente suicidio del padre. Entrano nella cappella dove si tiene il rito funebre e ne escono poi con la bara. Bloom vede un uomo misterioso che indossa un macintosh durante la sepoltura. Continua a riflettere sulla morte ma, verso la fine dell'episodio, viene invaso da pensieri sensuali che cerca invano di scacciare.\nEpisodio 7.\" Eolo\".\nOra Bloom \u00e8 negli uffici del Freeman Journal, dove cerca di piazzare un annuncio. Anche se inizialmente il redattore lo incoraggia, il tentativo finir\u00e0 per essere frustrato. Nel frattempo arriva Stephen, portando la lettera del preside Deasy in cui si parla dell'afta che colpisce il piede e la bocca degli animali. I due non si incontrano. Stephen si reca, assieme al redattore e un gruppo di conoscenti, al pub vicino al giornale. In un'atmosfera carica di odori e di fumi di birra, Stephen racconta l'aneddoto delle \"Due vestali di Dublino\". La narrazione si intreccia con diversi fatti casuali che la interrompono di continuo, rendendo l'aneddoto frammentario. Tra strepiti e battute pesanti, si conclude, accumulando figure retoriche e dispositivi narrativi sempre pi\u00f9 oscuri.\nEpisodio 8.\" Lestrigoni\".\nMentre si avvicina l'ora di pranzo i pensieri di Bloom si indirizzano sempre pi\u00f9 prepotentemente verso il cibo. Pensa alle diverse pietanze e ai posti dove potrebbe mangiare. Incontra una vecchia fiamma e riceve notizie su Mina Purefoy. Entra nel ristorante dell'Hotel Burton, dove la vista di uomini che mangiano come animali lo disgusta. Esce e si reca al pub di Davy Byrne. Qui prende un panino al gorgonzola e beve un bicchiere di bordeaux. Medita sui primi approcci con Molly e sulla deriva del loro matrimonio. Si dirige verso il Museo Nazionale dove contempla le statue delle dee greche e, in particolare, i loro sederi. Improvvisamente vede Boylan dall'altra parte della strada. In preda al panico, si precipita nel museo.\nEpisodio 9. \"Scilla e Cariddi\".\nNella Biblioteca Nazionale Stephen sta spiegando ad alcuni studiosi la sua teoria biografica sulle opere di Shakespeare, in particolare la genesi di \"Amleto\", che sarebbe stato concepito a causa dell'infedelt\u00e0 di Anne Hathaway, moglie di Shakespeare. Bloom entra nella Biblioteca Nazionale in cerca di una vecchia copia dell'annuncio che ha cercato di piazzare. Alla fine dell'episodio incontra Stephen brevemente e senza riconoscerlo.\nEpisodio 10. \"Rocce vaganti\".\nIn questo episodio, diciannove brevi vignette raffigurano le peregrinazioni di vari personaggi, maggiori e minori, attraverso le strade di Dublino. L'episodio si conclude con il racconto della cavalcata del Lord luogotenente d'Irlanda, William Humble, conte di Dudley, per le strade, in cui si incontrano i diversi protagonisti del romanzo. \u00c8 l'unico episodio che non abbia un vero parallelo con le avventure dell'Ulisse omerico, in quanto le Simplegadi, scogli mobili che causano naufragi, nell'originale sono solo accennate, proprio per evitarle.\nEpisodio 11. \"Sirene \".\nIn questo episodio, dominato da motivi musicali (il primo periodo funge da breve overture che anticipa i temi poi sviluppati), Bloom pranza con lo zio di Stephen, in un albergo. Nel frattempo l'amante di Molly, Blazes Boylan, si reca all'appuntamento con lei. Mentre pranza, Bloom guarda le bariste e ascolta i racconti dei diversi commensali.\nEpisodio 12.\" Ciclopi\".\nQuesto capitolo \u00e8 narrato da un anonimo abitante di Dublino. In un pub incontra un personaggio che viene chiamato semplicemente \"Cittadino\". Quando Leopold Bloom entra nel pub, viene rimproverato aspramente dal Cittadino, che \u00e8 un feroce Feniano e antisemita. L'episodio si conclude con Bloom che ricorda al Cittadino che il suo Salvatore era un Ebreo. Quando Bloom lascia il pub, il Cittadino, con rabbia, gli scaglia una scatola di biscotti mirando alla testa, ma sbaglia. Il capitolo \u00e8 caratterizzato da estese divagazioni: iperboli in gergo legale, brani biblici, mitologia irlandese ma anche induista, ecc.\nEpisodio 13.\" Nausicaa\".\nGerty MacDowell, una giovane donna, riflette sull'amore, il matrimonio e la femminilit\u00e0 mentre scende la sera sulla spiaggia di Sandymount. Il lettore viene gradualmente informato che Bloom la osserva non visto, da lontano. La ragazza, ignara, mostra le gambe e parti di biancheria intima alla predazione masturbatoria di Bloom che carica la scena di fantasie erotiche. Al culmine dell'eccitazione fanno eco i fuochi d'artificio che scoppiano presso il bazar vicino. Quando la ragazza si alza, Bloom si rende conto che Gerty \u00e8 zoppa. Bloom, dopo varie divagazioni, decide di visitare Mina Purefoy in ospedale. Lo stile della prima met\u00e0 del capitolo usa, in chiave parodistica, il linguaggio delle novelle romantiche e delle riviste femminili.\nEpisodio 14.\" Le Mandrie del Sole\".\nBloom visita l'ostetricia in cui Mina Purefoy sta dando alla luce il suo bambino. Qui infine incontra Stephen, che sta bevendo con Buck Mulligan e i suoi amici, studenti di medicina. Il parto si risolve senza incidenti e la comitiva decide di andare nuovamente al pub dove si continua a bere alla salute del bambino e della puerpera. Questo capitolo \u00e8 notevole per i giochi di parole impiegati da Joyce, che sembrano riassumere l'intera storia della lingua inglese. Dopo un breve incantesimo che ricalca le formule rituali dei Fratres Arvales e dei Salii, l'episodio inizia con una prosa circonvoluta che ricalca quella dei filosofi e teologi pi\u00f9 pedanti della cultura latina, si svolge su allitterazioni anglosassoni, e attraverso parodie di vari scrittori, tra cui Malory, la Bibbia di Re Giacomo, Bunyan, Defoe, Sterne, Walpole, Gibbon, Dickens e Carlyle, prima di concludersi con una miscela di slang quasi incomprensibile.\nEpisodio 15.\" Circe\".\nIl formato del capitolo \u00e8 quello di un copione, con tanto di didascalie. La trama \u00e8 spesso interrotta da allucinazioni, sperimentate da Stephen e Bloom come fantastiche manifestazioni di paure e passioni che qui accomunano i due personaggi.\nStephen e Lynch camminano per Nighttown, il distretto a luci rosse di Dublino. Bloom li insegue e alla fine li trova al bordello di Bella Cohen. Quando Bloom crede che Stephen stia pagando troppo per i servizi ricevuti, decide di prendere in custodia il resto dei suoi soldi per impedirgli di spenderli. Stephen allucina che il cadavere in decomposizione della madre sia sorto dal pavimento per affrontarlo. Terrorizzato, usa il suo bastone da passeggio per distruggere un lampadario e poi scappa. Bloom paga subito Bella per il danno, poi corre dietro a Stephen. Lo trova impegnato in un'accesa discussione con un soldato inglese che, considerando le parole di Stephen un insulto al Sovrano, lo attacca. La polizia arriva e la folla si disperde. Anche Bloom ha un'allucinazione su Rudy, il figlio defunto.\nParte III: Nostos.\nEpisodio 16.\" Eumeo\".\nBloom e Stephen vanno a casa del vetturino. Qui incontrano un marinaio ubriaco, D.B. Murphy. Sul calesse, Stephen canta una canzone vivace del compositore barocco Johannes Jeep, e lui e Bloom discutono della sua misoginia. L'episodio \u00e8 dominato dalla mistificazione delle personalit\u00e0 dei personaggi che - a questo punto - tendono a confondersi e intrecciarsi. Le identit\u00e0 di Bloom, Stephen e Murphy vengono ripetutamente messe in discussione, in uno stile sconnesso e faticoso della narrazione, che riflette l'esaurimento e la confusione dei protagonisti.\nPur essendo il pi\u00f9 lineare linguisticamente degli ultimi capitoli dell'Ulisse, \u00e8 estremamente pesante, volontariamente noioso, con Leopold e Stephen davvero esausti dalla loro terribile giornata.\nEpisodio 17.\" Itaca\".\nBloom torna a casa con Stephen, che rifiuta la sua offerta di fermarsi a dormire. I due uomini vanno ad urinare in giardino, poi Stephen se ne va, allontanandosi nella notte e Bloom va a letto. L'episodio \u00e8 scritto in una forma rigidamente organizzata che imita il catechismo, ed \u00e8 stato considerato uno dei capitoli preferiti da Joyce stesso. Lo stile \u00e8 quello di un trattato scientifico, con domande e risposte che favoriscono la narrazione. Le descrizioni vanno da questioni di astronomia al calcolo della traiettoria della minzione. Vi \u00e8 persino una canzone, \"Little Harry Hughes\", fornita di pentagramma e perfettamente cantabile, dal tema fortemente antisemita, che i due (presumibilmente) intonano con triste ironia.\nEpisodio 18.\" Penelope\".\nL'ultimo capitolo, che utilizza nuovamente il flusso di coscienza, visto nel terzo capitolo, \u00e8 un soliloquio di Molly Bloom: organizzato in otto lunghe frasi (senza punteggiatura) che descrivono i pensieri di Molly, la moglie di Bloom, mentre si trova a letto, accanto al marito.\nMolly indovina che Bloom ha avuto un orgasmo quel giorno, e si ricorda della sua infedelt\u00e0 passata, con altre donne. Valuta le differenze tra Boylan e Bloom, in termini di virilit\u00e0 e mascolinit\u00e0. Molly sente che lei e Bloom sono fortunati, nonostante le loro attuali difficolt\u00e0 coniugali. Molly ricorda i molti ammiratori, attuali e passati. Vorrebbe avere pi\u00f9 soldi per comprare vestiti alla moda, ritiene che Bloom dovrebbe lasciare il suo lavoro di pubblicitario, per trovare qualcosa di meglio pagato altrove. Molly pensa alla bellezza dei seni femminili, in particolare se paragonati ai genitali maschili. Ricorda quando Bloom le propose di posare nuda in cambio di denaro. I suoi pensieri tornano a Boylan e all'orgasmo che ha avuto con lui.\nUn treno fischia in stazione e Molly pensa alla sua infanzia a Gibilterra. Dalla noia e la solitudine, si era ridotta a scriversi lettere da sola. Adesso pensa a come sua figlia le ha mandato una semplice cartolina, mentre il marito ha ricevuto una lettera intera. Immagina di ricevere un'altra lettera d'amore da Boylan. Molly ricorda la sua prima lettera d'amore, ricevuta dal Tenente Mulvey, che la baci\u00f2 sotto un ponte a Gibilterra. Ha poi perso i contatti con lui e si chiede come potrebbe essere ora. I pensieri vanno alla sua carriera di cantante, e Molly si domanda come sarebbe potuta andare se non avesse sposato Bloom.\nMolly avverte l'inizio delle mestruazioni e si compiace di non essere rimasta incinta. Si alza per usare il vaso da notte. La giornata trascorsa con Boylan scorre nella sua mente mentre torna in camera, sale sul letto e pensa a quando lei e Bloom hanno dovuto traslocare. Pensa poi a Stephen, che ha incontrato durante l'infanzia. Lo considera un tipo tutto sommato pulito e non troppo frustrato. Immagina come sarebbero dei rapporti sessuali con lui. Molly decide di prepararsi nel caso di un incontro, per poter avere la meglio su di lui e pensa alle strane abitudini sessuali del marito. Ipotizza che il mondo sarebbe molto migliore se fosse basato su societ\u00e0 matriarcali. Pensando ancora a Stephen, e poi alla morte di sua madre, evoca la memoria della morte di Rudy. Molly pensa di svegliare Bloom solleticandolo, poi rivelando i dettagli della sua relazione con Boylan per fargli capire la sua colpa. Decide di procurarsi dei fiori, nel caso in cui Stephen Dedalus decidesse di passare. Pensando ai fiori, Molly ricorda il giorno che lei e Bloom hanno trascorso a Howth, la sua proposta di matrimonio, e il suo modo di accettare: \"s\u00ec ho detto di s\u00ec, lo far\u00f2, s\u00ec.\"\nPersonaggi.\nLa moglie di Leopold Bloom, Molly, \u00e8 paragonata a Penelope, sebbene ci sia fra loro una differenza sostanziale, ovvero il comportamento nei confronti del marito: mentre Penelope incarna il prototipo di donna fedele, Molly \u00e8 una donna estremamente passionale, corporale, fisica e infedele; rappresenta quindi il corpo.\nAl corpo si contrappone la mente, la ragione, l'intelletto, che hanno pieno campo nella persona di Stephen Dedalus, il giovane artista incontrato da Bloom in un bordello e che diventa per quest'ultimo quasi un figlio adottivo, seppur per poche ore.\nIn Bloom, invece, c'\u00e8 l'unione della componente fisica e mentale.\nOliver St. John Gogarty \u00e8 ricordato come l'ispiratore della figura di Buck Mulligan dell\"Ulisse\" di James Joyce.\nAmbientazione.\nCome tutte le opere di Joyce, anche l\"'Ulisse\" \u00e8 ambientato nella Dublino segnata dalla paralisi morale dovuta ai vincoli religiosi e culturali a cui l'Irlanda, secondo lo scrittore, era soggetta.Joyce ha lavorato sul libro ossessivamente, fissato le mappe delle strade di Dublino, compilato elenchi di negozi e registrato le informazioni pi\u00f9 dettagliate relative alle varie fasi dello svolgimento di quella precisa giornata. Dall'estate del 1918 lo ha accompagnato durante la scrittura Frank Budgen, un pittore inglese e ex marinaio, che ha documentato il processo letterario e pubblicato un libro sulla scrittura di \"Ulisse\".\nLe descrizioni sono dettagliate, i particolari descritti con estrema cura a tal punto che si dice: \"se Dublino fosse distrutta da un incendio potrebbe essere ricostruita utilizzando le descrizioni di Joyce\".\nPubblicazione e censura.\nLa pubblicazione del libro ha avuto notevolissimi ritardi negli Stati Uniti, in Inghilterra e nella stessa Irlanda, dove sar\u00e0 pubblicato solo nel 1966. La censura dei circoli conservatori, ne ha proibito finanche l'importazione, con l'accusa di oscenit\u00e0, a Parigi, ignoti hanno comprato l'intera partita di libri pubblicati, e l'hanno bruciata. Nel maggio del 1918 Joyce annunciava che Ulisse sarebbe stato pubblicato a puntate e che si aspettava che il libro fosse finito entro l'estate del 1919. Tuttavia, vari ritardi portarono a rinviare di anno in anno la data di pubblicazione. A questo punto Joyce si rende conto che scrivere alcuni capitoli gli riesce molto pi\u00f9 difficile di quanto pensava. L'episodio di Nausicaa, viene consegnato solo nel marzo 1920, quando finalmente Joyce riceve, dalla zia, a Dublino, le riviste popolari e i centoni romantici che le aveva pi\u00f9 volte chiesto, per completarne la scrittura in chiave parodistica.\nLa prima pubblicazione appare a puntate dal marzo 1918 sulla rivista statunitense \"The Little Review\", ma viene interrotta quando esce il tredicesimo capitolo: \"Nausicaa\" nel luglio 1920. La rivista riceve una querela per pubblicazione di materiale osceno e deve difendersi. Nel giugno 1920, da Trieste, Joyce si trasferisce a Parigi con la famiglia. Qui completa la stesura dei capitoli finali. Considera \"I buoi del Sole\", per lo stile letterario cos\u00ec differenziato, il pi\u00f9 difficile da mettere a punto. Secondo i suoi calcoli, ha trascorso migliaia di ore di lavoro per affinarne la scrittura. Il capitolo pi\u00f9 lungo \u00e8 il quindicesimo: Circe (174 pagine), che viene completato nel dicembre del 1920, dopo aver scritto e accantonato otto progetti preliminari. La scrittura degli ultimi tre capitoli, che l'autore dichiara di voler semplificare, lo impegna per circa un anno. Finalmente, nel 1922 il libro viene pubblicato a Parigi, e Joyce inizia una lotta estenuante (destinata a durare quattordici anni) per poterlo pubblicare integralmente nel Regno Unito e negli Stati Uniti.\nGenere.\nLo stesso Joyce ha definito Ulisse un romanzo, anche se per alcune caratteristiche l'opera ha una struttura che pu\u00f2 essere comparata a quella di altri generi letterari. Per impianto narrativo \u00e8 un poema epico, proprio per il suo chiaro riferimento al poema omerico, che richiama con il titolo ma dal quale vuole distaccarsi per le tematiche. Il poema epico infatti permette a Joyce di sottolineare ancora di pi\u00f9, quasi con ironia, la totale mancanza di eroismo, valori, amore, fede, coraggio dei suoi personaggi, modelli antichi, perduti in un mondo moderno. Anche Daedalus, ribelle nel precedente romanzo eponimo e ancora in questo, nel penultimo episodio \"Itaca\", sembra rassegnato a sottostare alle inique e negative leggi umane. Nell'ultimo episodio \"Penelope\" \u00e8 invece la fragile ma determinata Molly a ripetere \"Yes, yes, yes...\". \"Ulisse\" \u00e8 anche un dramma di tipo teatrale per la scomparsa del narratore e per il rispetto delle unit\u00e0 aristoteliche di spazio e tempo.\nL'inversione parodistica dell'epica \u00e8 evidente in vari punti dell'opera. Ad esempio la partecipazione di Bloom ad un funerale e la conseguente meditazione sulla morte richiamano la discesa di Ulisse nell'Ade, luogo degli Inferi pagani dove si era recato per interrogare l'indovino Tiresia sugli ostacoli che si frapponevano al suo ritorno ad Itaca; per l'antieroe Bloom \u00e8 l'occasione per rievocare angosciose immagini di persone care scomparse, mute ai suoi interrogativi. La taverna di Dublino, in cui Bloom e Stephen discutono di razionalit\u00e0 e istinto, corrisponde alla grotta del ciclope Polifemo (istinto) che verr\u00e0 sconfitto da Ulisse (razionalit\u00e0). La casa di prostituzione \u00e8 l'equivalente dell'isola della maga Circe, entrambi regni della sessualit\u00e0. Alla fine il protagonista ritorna nel suo appartamento piccolo - borghese (la reggia di Itaca) dove lo attende la moglie, che gli \u00e8 infedele (in netto contrasto con l'atteggiamento fedelissimo di Penelope)."}
{"id": "1958576", "revid": "1566286", "url": "https://it.wikipedia.org/wiki?curid=1958576", "title": "Eva Ionesco", "text": " \nBiografia.\nFiglia della fotografa romeno/francese Irina Ionesco, \u00e8 stata la pi\u00f9 giovane modella ad apparire nuda su un numero di \"Playboy\", essendo stata il soggetto di un servizio di Bourboulon comparso nell'edizione italiana dell'ottobre 1976, quando aveva solo 11 anni. Nel numero di ottobre 1976, a fianco alla foto di copertina raffigurante Paola Quattrini, si nota il lancio del servizio su Eva Ionesco \"Cinzia De Carolis Eva Ionesco: lolite anni '80\" (Cinzia De Carolis al tempo aveva 16 anni e curiosamente fu proprio lei a doppiare la Ionesco nel celebre film \"Maladolescenza\"). Due anni dopo un altro suo servizio di nudo, contenente una selezione delle foto fatte dalla madre, venne pubblicato sull'edizione spagnola di \"Penthouse\".\nPer quello che riguarda il cinema, Eva Ionesco inizi\u00f2 a recitare all'et\u00e0 di 11 anni, con il ruolo di una bambina nel film di Roman Pola\u0144ski \"L'inquilino del terzo piano\". Dopo pochi mesi comparve in discussi film soft-porno ed erotici in ruoli loliteschi, che comprendevano scene di nudo, quali \"Spermula\" e \"Maladolescenza\", quest'ultimo girato in Austria per evitare possibili problemi legali con le scene di sesso interpretate dai giovani attori.\nDopo aver frequentato la scuola di recitazione Amandiers, diretta da Patrice Ch\u00e9reau e Pierre Romans, ed essersi lasciata alle spalle il personaggio della \"Lolita\", \u00e8 divenuta un'attrice specializzata in ruoli secondari, comparendo in decine di film, principalmente francesi, oltre che in diversi allestimenti teatrali. Si dedica a sua volta alla fotografia e tiene mostre fotografiche, oltre ad aver diretto alcuni film, compreso l'autobiografico \"My Little Princess\" del 2011, in cui viene messo in scena il contrastato rapporto con la madre e la traumatica infanzia.\nControversie.\nIl 17 dicembre 2012 il Tribunale delle Grandi Istanze di Parigi ha emesso una sentenza di condanna contro Irina Ionesco, madre di Eva Ionesco, per violazione della vita privata e violazione dei diritti di immagine riguardo all'uso delle foto scattate quando Eva era minorenne. Irina \u00e8 stata condannata a risarcire 10 000 euro alla figlia nonch\u00e9 a restituire i negativi delle foto alla stessa Eva Ionesco. Tuttavia il tribunale non ha vietato la pubblicazione di tali foto il cui possesso rimane legale in Francia."}
{"id": "1958580", "revid": "287204", "url": "https://it.wikipedia.org/wiki?curid=1958580", "title": "Castello di Maredolce", "text": "Il castello di Maredolce o palazzo della Favara \u00e8 un edificio palermitano in stile islamico, la cui architettura non sembra mostrare influenze normanne; esso risale al XII secolo, e si trovava all'interno della \"Fawwara\" (\"fonte che ribolle\" in lingua araba), il parco della Favara, nel quartiere di Brancaccio.\nStoria.\nIl palazzo, impropriamente detto \"castello\", fu edificato nel 1071, e faceva parte di un \"qasr\", ovvero una cittadella fortificata situata alle falde di monte Grifone, probabilmente racchiusa entro una cinta di mura, che oltre al palazzo comprendeva un \"hammam\" e una peschiera. L'edificio fu una delle residenze del re normanno Ruggero II, che secondo il primo riferimento testuale sull'esistenza dell'edificio, il \"Chronicon sive Annales\" di Romualdo Salernitano avrebbe riadattato ai suoi scopi un palazzo preesistente, appartenuto all'emiro kalbita Ja\u02bffar nel X secolo durante la fase pi\u00f9 prospera dell'Emirato di Sicilia.\nNell'arco dei secoli il castello sub\u00ec dai Normanni e dagli Svevi delle modifiche e fu trasformato in fortezza. Nel 1328 fu ceduto ai frati-cavalieri teutonici della Magione, che lo trasformarono in un ospedale. Nel 1460 la struttura fu concessa in enfiteusi alla famiglia siciliana dei Beccadelli di Bologna e nel XVII secolo divent\u00f2 di propriet\u00e0 di Francesco Agraz, duca di Castelluccio: la trasformazione in azienda agricola era ormai completa. \nVerso la fine del XIX secolo il castello divenne propriet\u00e0 di due importanti famiglie: Conti e Castellana, originarie rispettivamente di Palermo e di Vicari. La strada ove \u00e8 ubicato il castello venne dedicata al proprietario di allora: il cavaliere Salvatore Conti, vicesindaco di Palermo. Oggi, la medesima prende il nome di via Emiro Giafar, in ricordo dell'emiro Ja\u02bffar il Kalbita regnante in Sicilia durante la dinastia islamica.\nIl castello di Maredolce appartenne alla famiglia Castellana sino al secondo dopoguerra. Ne consegu\u00ec poi un progressivo degrado ed abbandono frutto anche delle numerose forme di abusivismo che si susseguirono nel corso dei successivi decenni.\nNel 1992 la Regione Siciliana ha acquisito per esproprio l'edificio e iniziato i lavori di restauro tramite la soprintendenza nel 2007.\nA dispetto dei restauri curati dalla Soprintendenza ai BB.CC.AA. di Palermo, ancora nel 2016 alcuni locali adiacenti al Castello risultano occupati e abitati abusivamente, impedendo la corretta fruizione del bene, che non \u00e8 visitabile se non in rare occasioni particolari.\nStruttura.\nIl palazzo, per volere di Ruggero II, venne circondato da un lago artificiale, che lo cingeva su tre lati, ed era immerso in un grande parco, dove Ruggero II si dilettava nella caccia. Il bacino, che aveva al centro un'isola di circa due ettari di estensione, venne ottenuto grazie a una diga composta da blocchi di tufo, che interrompeva il corso della sorgente del monte Grifone. Nel XVI secolo la sorgente si prosciug\u00f2, e la peschiera divenne una fertile area agricola, ancora oggi esistente.\nL'edificio ha pianta quadrangolare, e possiede al centro un cortile molto spazioso, dotato in origine di un portico con volte a crociera, del quale rimane solo qualche traccia. L'esterno \u00e8 formato da blocchi di tufo con arcate a sesto acuto. Nel lato non bagnato dal lago artificiale si aprono quattro entrate, due delle quali portano alla grande \"Aula regia\" e alla Cappella palatina. \nLa struttura dell'adiacente \"\u1e25amm\u0101m\" \u00e8 dal XIX secolo inglobata in una palazzina, ed \u00e8 riconoscibile con difficolt\u00e0.\nIl giardino.\nIl parco intorno al palazzo ed alla peschiera era un giardino caratterizzato da numerose specie arboree (in particolare agrumi ed altri alberi da frutto) corsi d'acqua ed animali esotici, secondo il modello dei giardini islamici africani e spagnoli dell'epoca, ed in particolare simili ai giardini Agdal di Marrakech, caratterizzati da frutteti ed acqua. L'acqua, vitale per le piante e simbolo di purificazione e rinascita, costituiva l'elemento centrale in un giardino concepito come una riproduzione del paradiso coranico.\nIn principio vi era un lago artificiale, (da qui deriva il nome \"Maredolce\") che purtroppo nei secoli si \u00e8 prosciugato. Sono ancora presenti tracce di numerosi sentieri in terra battuta sui quali i precedenti proprietari erano soliti fare lunghe passeggiate.\nCappella Palatina.\nLa chiesa dei Santi Filippo e Giacomo o \"Cappella Palatina a Maredolce\" \u00e8 menzionata nel 1274 in un diploma contenuto nel tabulario della Cappella Palatina oggi custodita presso la sede della \"\"Catena\" e \"Gancia\"\".\nAmbiente di forma rettangolare ad una sola navata coperto da due volte a crociera, con transetto sormontato da cupola semisferica, luogo di culto dedicato ai santi Filippo e Giacomo."}
{"id": "1958583", "revid": "124180936", "url": "https://it.wikipedia.org/wiki?curid=1958583", "title": "I mostri (serie televisiva)", "text": "I mostri (\"The Munsters\") \u00e8 una situation comedy brillante con elementi horror prodotta negli Stati Uniti ed esordita negli Stati Uniti d'America il 24 settembre 1964 sul network CBS.\nTrama.\nI protagonisti della serie televisiva sono una famiglia di mostri che vive in un sinistro maniero come una qualsiasi famiglia americana. I membri di questa bizzarra famiglia sono il padre Herman, una sorta di mostro di Frankenstein che fa sentire la sua forza cos\u00ec come impone l'ordine nella casa; la madre Lily, una specie di vampira ricalcata sul modello della famosa \"La moglie di Frankenstein\"; il nonno, un vampiro vestito nella \"classica\" tenuta resa famosa da Bela Lugosi; il figlio Eddie Wolfgang, lupo mannaro, e la nipote Marilyn, l'unica ragazza \"normale\" della famiglia in tutti i sensi.\nEpisodi.\nSono stati girati anche due episodi pilota mai mandati in onda e il 18 aprile 1965 \u00e8 stato trasmesso un episodio speciale intitolato \"Marineland Carnival\".\nAnalogie con \"La famiglia Addams\".\nNella stessa stagione televisiva in cui i Munsters esordivano sul network statunitense CBS, un'altra serie incentrata su una famiglia con caratteristiche simili esordiva invece sulla rivale ABC, \"La famiglia Addams\". Le differenze fra gli show - entrambi in bianco e nero e incentrati sulla quotidianit\u00e0 di una lugubre ma comunque amabile famiglia - stanno soprattutto nella natura soprannaturale dei personaggi che \u00e8 palese per i Munsters e implicita per gli Addams, che tuttavia mostravano talenti e capacit\u00e0 chiaramente non umane e nel loro livello socioeconomico, gli Addams erano una agiata famiglia nel quale nessuno lavora in quanto ricchi mentre i Munsters erano come la tipica famiglia americana con un padre lavoratore e la moglie casalinga. Le due serie si conclusero nello stesso anno, il 1966."}
{"id": "1958586", "revid": "131358", "url": "https://it.wikipedia.org/wiki?curid=1958586", "title": "Staffetta 4 x 100 metri", "text": ""}
{"id": "1958599", "revid": "118720140", "url": "https://it.wikipedia.org/wiki?curid=1958599", "title": "Teresa Armato", "text": "Biografia.\nNata a Catania, vive a Napoli.\n\u00c8 stata giornalista a partire dai 18 anni. Ha lavorato a \"Il Mattino\" e ne \u00e8 stata caporedattrice fino al 1987, quando ha intrapreso la carriera politica.\nAttivit\u00e0 politica.\nAppartenente dapprima alla Democrazia Cristiana e a La Margherita, dal 2007 \u00e8 eletta nelle liste del Partito Democratico ed \u00e8 stata assessore della Regione Campania durante la presidenza di Antonio Bassolino. \nHa ricoperto i seguenti incarichi istituzionali: dal 1992 Assessore regionale al Bilancio e dal 1993 al 1995 ai Trasporti; dal 1995 al 2000 Vice presidente della Provincia di Napoli; dal 2000 al 2002 Assessore Regionale alla Sanit\u00e0; fino al 2005 al Turismo; all\u2019Universit\u00e0 e Ricerca Scientifica fino al 2007. Dal 2008 al 2013 \u00e8 Senatrice della Repubblica ed \u00e8 Membro della 10\u00aa Commissione permanente (Industria, commercio, turismo). Dal 2014 al 2018 ricopre il ruolo di consigliera del Ministro alla Difesa, On. Roberta Pinotti, dei governi Renzi e Gentiloni. Con il decreto del Presidente del Consiglio dei Ministri del 16 dicembre 2019 viene nominata componente del Consiglio di amministrazione dell\u2019Inail, ufficialmente insediatosi il 28 aprile 2020. All\u2019interno del CdA presiede la Commissione Ricerca. \nElezione a senatrice.\nAlle elezioni politiche del 2008 viene eletta al Senato della Repubblica, in regione Campania, nelle liste del Partito Democratico.\nAlle elezioni politiche del 2013 \u00e8 ricandidata al Senato della Repubblica, risultando tuttavia la seconda dei non eletti."}
{"id": "1958600", "revid": "48262070", "url": "https://it.wikipedia.org/wiki?curid=1958600", "title": "Simmetria chirale", "text": ""}
{"id": "1958601", "revid": "18675770", "url": "https://it.wikipedia.org/wiki?curid=1958601", "title": "Partigiani tedeschi", "text": ""}
{"id": "1958604", "revid": "124458522", "url": "https://it.wikipedia.org/wiki?curid=1958604", "title": "Giuliano Barbolini", "text": "Biografia.\nLaureato in lettere all'Universit\u00e0 di Bologna, dove \u00e8 stato ricercatore all'Istituto di Archeologia, ha svolto il ruolo di Bibliotecario presso la Biblioteca Nazionale Estense e Universitaria, e successivamente quello di dirigente del Comune di Modena. Iscrittosi al PCI nel 1972, ha ricoperto dagli anni '80 numerosi incarichi istituzionali.\n\u00c8 stato prima assessore (1980-1985) e poi Presidente della Provincia di Modena dal 1985 al 1990. Dal 1990 al 1995, eletto in Consiglio regionale, \u00e8 stato assessore alla Sanit\u00e0 e ai Servizi sociali della Regione Emilia-Romagna.\nDal 1995 al 2004 \u00e8 stato sindaco di Modena, eletto direttamente al primo turno per due mandati alla guida di una coalizione di centro-sinistra. Dal 1995 al 2000 \u00e8 stato inoltre presidente nazionale della Lega delle autonomie locali e dal 2000 al 2003 presidente del Forum europeo per la sicurezza urbana\nEletto al Senato il 9 aprile 2006 per L'Ulivo \u00e8 stato riconfermato per la XVI legislatura (2008-2013) eletto nelle liste del Partito Democratico.. Dal 6 giugno 2006, fino al 14 marzo 2013, \u00e8 stato membro della sesta commissione permanente (Finanze e Tesoro)\nNella XVI legislatura ha fatto inoltre parte della Commissione speciale per l'esame dei disegni di legge di conversione di decreti-legge, della Commissione parlamentare di vigilanza per l'anagrafe tributaria, e dal 2010 della Commissione bicamerale per l'attuazione del federalismo fiscale.\nNel 2013 ha deciso di non partecipare alle primarie indette dal Partito Democratico per la selezione dei futuri parlamentari, e ha concluso la sua esperienza in Parlamento.\nDal 2016 diveniva presidente dell\u2019Emilia Romagna Teatro Fondazione.\nControversie.\nAlla fine degli anni 90 propose a Largo Porta Sant'Agostino (Via Emilia Ovest) un'opera di Frank Gehry che venne anche a presentare il progetto, ci furono vivaci polemiche e alla fine fu bocciato.\nA fine mandato la sua giunta con l\u2019alleanza dei verdi, deliberava per l\u2019apertura di una cava a Marzaglia dopo un contenzioso pi\u00f9 che decennale con la societ\u00e0 del futuro autodromo (Vintage). Ma stranamente in un documento secondario si specificava in anticipo alcuni chiari vantaggi a favore della societ\u00e0 privata come il diritto di superficie di 55 anni, la consegna del terreno entro la met\u00e0 del 2006, mentre altri erano lasciati incompleti come i diritti della quota di profitto dell\u2019estrazione della ghiaia."}
{"id": "1958629", "revid": "174925", "url": "https://it.wikipedia.org/wiki?curid=1958629", "title": "San Vittore di Calcedonia", "text": ""}
{"id": "1958631", "revid": "339392", "url": "https://it.wikipedia.org/wiki?curid=1958631", "title": "Pigreco 3,14", "text": ""}
{"id": "1958642", "revid": "1711941", "url": "https://it.wikipedia.org/wiki?curid=1958642", "title": "Fragarach", "text": "Nella mitologia irlandese Fragarach \u00e8 la spada, nota anche come \"Colei che d\u00e0 le risposte\" o \"Vendicatrice\", di Manannan mac Lir e di L\u00fag Lamfada. Manannan che per primo ne fa la sua arma la passer\u00e0 a L\u00fag, suo figlio adottivo.\nCaratteristiche.\nI poteri attribuiti a questa spada sono molteplici:\nSembra inoltre che chiunque fosse anche solo ferito dalla lama morisse in breve tempo, forse a causa di un veleno o di una maledizione associata all'arma.\nNella cultura di massa.\nNel franchise Fate Fragarach \u00e8 la spada di Bazett. Qualora l'avversario attui il suo attacco pi\u00f9 potente, l'arma riavvolge il tempo e lo colpisce per prima.\nNote sul nome.\nDa notare che il nome compare anche nella forma \"Fragnarach\", che potrebbe rimandare all'apocalisse norrena, il Ragnar\u01ebk. \nForgiata dagli dei viene infine affidata all'eroe dell'Ulster, C\u00fa Chulainn, dallo stesso L\u00fag. Pi\u00f9 tardi finir\u00e0 nelle mani di Conn delle Cento Battaglie."}
{"id": "1958648", "revid": "211206", "url": "https://it.wikipedia.org/wiki?curid=1958648", "title": "SDDS", "text": ""}
{"id": "1958651", "revid": "1305772", "url": "https://it.wikipedia.org/wiki?curid=1958651", "title": "Boulder", "text": "Il termine boulder deriva dallo svedese \"bullersten\" (\"pietra rumorosa\") ed \u00e8 passato a significare in inglese \"grosso masso roccioso\".\nGeografia.\nStati Uniti d'America.\nTale parola ha generato numerosi toponimi in zone rocciose degli Stati Uniti, fra cui:"}
{"id": "1958654", "revid": "732240", "url": "https://it.wikipedia.org/wiki?curid=1958654", "title": "Dolby Digital Surround EX", "text": ""}
{"id": "1958655", "revid": "152625", "url": "https://it.wikipedia.org/wiki?curid=1958655", "title": "The musical box", "text": ""}
{"id": "1958660", "revid": "125515147", "url": "https://it.wikipedia.org/wiki?curid=1958660", "title": "Monti di Orsomarso", "text": "I Monti di Orsomarso sono una catena montuosa situata nella fascia pi\u00f9 meridionale dell'Appennino lucano, in territorio calabrese. Si estendono dalla Piana di Campotenese a nord, fino al Passo dello Scalone a sud. Tutta la zona \u00e8 sita all'interno del Parco nazionale del Pollino.\nGeografia.\nLe Montagne di Orsomarso sono pi\u00f9 basse rispetto a quelle del Pollino, ma l'imponenza non \u00e8 da meno. Cime rocciose dominano valli ricche di selve di faggio, e soprattutto si domina la costa tirrenica, il Golfo di Policastro, i monti della Basilicata, della Campania e la maggior parte di quelli calabresi, dalla Serra Dolcedorme alle cime boscose dellaSila.\nDa nord verso sud le cime pi\u00f9 significative sono: il Monte Palanuda (1632\u00a0m), il Monte Caramolo (1827\u00a0m), attorno al quale si estende l'affascinante Piano di Novacco, circondato da dolci montagne e da faggete. Sempre dalle pendici di questi monti nasce il Fiume Argentino, affluente del Lao, che forma una delle pi\u00f9 alpestri valli appenniniche, circondata da alti picchi e da foreste.\nA sud dell'Argentino si hanno le cime pi\u00f9 elevate del gruppo: Cozzo del Pellegrino (1987\u00a0m), Monte La Mula (1935\u00a0m). Questi due nomi ricordano le cime di alcune tra le montagne forse pi\u00f9 nevose della Calabria con pendici macchiate di neve fino a primavera inoltrata. Questa \u00e8 una delle zone italiane pi\u00f9 ricche di precipitazioni. Pi\u00f9 di 2000\u00a0mm annui di pioggia e neve. Tale situazione trae origine dagli influssi umidi provenienti dal Mediterraneo occidentale, che venendo a contatto con l'aria fredda dei rilievi a ridosso della costa tirrenica si condensano dando vita a cospicue precipitazioni.\nA sud del Monte La Mula si elevano le ultime propaggini dell'Appennino Calabro. Si tratta dell'area pi\u00f9 eccezionale da chi ama l'alpinismo, e questo dimostra che anche in Calabria \u00e8 possibile arrampicare come sulle Alpi. \u00c8 la corte di Montea (1825\u00a0m), una cima dalle caratteristiche dolomitiche, molto amata dagli alpinisti meridionali, e anche per questo la pi\u00f9 frequentata. \nIl Monte La Mula \u00e8 ricco di vene metallifere, oggi abbandonate, ma dalle quali dalla preistoria fino al secolo XIX sono stati estratti numerosi metalli, tra i quali rame, ferro e oro. Il toponimo Mula \u00e8 stato anche interpretato come derivato dalla radice Accadica \u201cmul\u201d, che indica il pianeta Venere, oggetto di culto nelle religioni mesopotamiche (G. Tripodi: \"Some archaic toponyms of Middle Eastern origin in Western Europe.\" Complessit\u00e0 8, 2013 p.284). Il toponimo potrebbe dunque testimoniare la frequentazione di questo territorio da parte di genti di provenienza orientale ben prima della colonizzazione greca.\nAccanto alla Mula sta il Monte Frattina (1535\u00a0m), un belvedere sul mare e sulle maggiori cime dei Monti di Orsomarso. A sud di Monte Frattina si eleva infine il Monte La Caccia (1744\u00a0m), che come la Montea si manifesta in maniera eccezionale con le pareti rocciose tra le pi\u00f9 imponenti dell'Appennino. Nella letteratura alpina, la sola testimonianza storica per quanto riguarda questa parte di dorsale risale al 1898 dalla penna dell'appassionato alpinista Vincenzo Campanile: \nIl Monte La Caccia \u00e8 anche l'ultima montagna dell'Appennino lucano e lascia posto all'ultima fascia appenninica: quella dell'Appennino calabro e quindi alla Catena Costiera\nClima.\nIl clima varia dal versante e dall'altitudine. Risulta maggiormente pi\u00f9 piovoso il lato tirrenico, dove, anche a bassa quota, si registrano pi\u00f9 di 1400\u00a0mm annui. Fino a 500 metri domina un clima di tipo mediterraneo, meno caldo e pi\u00f9 umido il versante occidentale. In questo piano l'inverno si presenta abbastanza mite e piovoso, l'estate \u00e8 molto calda e siccitosa, specialmente l'area orientale.\nPi\u00f9 in alto, fino a 1000 metri si ha un clima temperato fresco di tipo appenninico di transizione. L'inverno \u00e8 freddo, ma non rigido, piovoso e con neve nei periodi pi\u00f9 freddi dell'anno; l'estate \u00e8 calda, ma meno siccitosa rispetto al piano basale. Dai 1000 metri si entra completamente nel piano montano. Fino a 1800 metri il clima \u00e8 tipicamente montano: l'inverno \u00e8 rigido, nevoso, mentre l'estate \u00e8 fresca e ventilata, con qualche temporale pomeridiano. Le precipitazioni superano i 2000\u00a0mm annui.\nDai 1800 fino alle cime pi\u00f9 alte, il clima diventa tipicamente alpino: l'inverno \u00e8 molto rigido, ventoso, nevoso, con periodi di ghiaccio intensi. L'estate \u00e8 anch'essa molto fresca, sempre molto ventilata, con nebbie e piogge improvvise anche nei periodi pi\u00f9 caldi. Clima questo delle aree sommitali tipico delle cime appenniniche."}
{"id": "1958663", "revid": "726373", "url": "https://it.wikipedia.org/wiki?curid=1958663", "title": "Scusate il disturbo", "text": "Scusate il disturbo \u00e8 una miniserie tv diretta da Luca Manfredi, composta da due puntate andate in onda il 22 e 23 marzo 2009.\nTrama.\nAntonio (Lino Banfi) \u00e8 un emigrato italiano che, dopo anni di fatiche in Argentina come falegname, ormai anziano si trova a dover affrontare una serie di imprevisti. Siamo ormai in prossimit\u00e0 del Natale ma stranamente il figlio Guido (Blas Roca-Rey), un affermato architetto, non parte come al solito per le vacanze insieme alla sua famiglia, composta dall'apatica moglie Cinzia e dal figlio adolescente Fabio, innamorato di Alessandra. L'amico fidato, nonch\u00e9 ex collega di lavoro, Peppino (Lino Toffolo) sembra soffrire sempre pi\u00f9 spesso di forti ma strane dimenticanze quotidiane a causa delle quali sta anche per essere sfrattato in quanto non ricorda nemmeno di pagare l'affitto mensile dell'appartamento in cui vive da celibe...\nAscolti.\nIl 2 luglio 2010 \u00e8 andata in onda una versione rimontata in un unico episodio della miniserie che ha registrato 3.393.000 spettatori con il 18.80% di Share."}
{"id": "1958671", "revid": "300067", "url": "https://it.wikipedia.org/wiki?curid=1958671", "title": "Euroleague Basketball 2005-2006", "text": "LEurolega di pallacanestro 2005-2006 ha visto la vittoria del CSKA Mosca. Anthony Parker venne nominato MVP della regular season, e Theod\u014dros Papaloukas, MVP delle Final Four."}
{"id": "1958672", "revid": "1318658", "url": "https://it.wikipedia.org/wiki?curid=1958672", "title": "Andrea Ciccione", "text": "Conosciuto anche come Andrea di Onofrio, Nofri e da Firenze, fu un artista del primo Rinascimento e maestro di Angelo Aniello Fiore. \u00c8 rinomato per aver realizzato il maestoso mausoleo di Ladislao d'Angi\u00f2-Durazzo, il pi\u00f9 superbo dell'Europa di quei tempi.\nBiografia.\nTrasferitosi a Napoli da bambino, Fu tra i discepoli della scuola del celebre Masuccio II. Si mise subito in pratica con l'architettura e la scultura realizzando sepolcri come quello Caracciolo (1432), edific\u00f2 anche numerosi palazzi rinascimentali per la borghesia napoletana.\nLa chiesa di Santa Maria Assunta dei Pignatelli, presso il sedile di Nilo, fu la sua prima opera. Rifece la chiesa della Croce presso Sant'agostino alla Zecca. Form\u00f2 la chiesa di Santa Marta di ordine dorico. Fond\u00f2 i chiostri di Monteoliveto per commissione di Gurello Origlia. Fabbric\u00f2 il terzo chiostro in San Severino di ordine dorico, una delle pi\u00f9 belle fabbriche, ornata poi da vaghe pitture dal Zingaro. La porta della chiesa di San Lorenzo fu di suo disegno.\nEresse molti maestrosi palazzi a vari nobili napoletani, come quello di Bartolomeo di Capua, detto anche Riccia a Forcella.\nArchitetto e scultore di Ladislao d'angi\u00f2-Durazzo.\nRealizz\u00f2 i sepolcri nel 1403 del Duomo a Giosu\u00e8 Caracciolo e quello alla Regina Margherita nel 1413 a Salerno, per ordine di suo figlio Ladislao nella chiesa di San Francesco.\nSuper\u00f2 poi se stesso nel mausoleo che nel 1414 fece allo stesso Ladislao nella chiesa di San Giovanni a Carbonara: il pi\u00f9 superbo di tutta Europa in quei tempi, onorato dalla felice musa del Sannazaro.\nSu commissione reale complet\u00f2 ai primi del XV secolo la chiesa di San Giovanni a Carbonara, iniziata tempo prima da Masuccio II, con probabilit\u00e0 eresse anche la chiesa di Sant'Anna dei Lombardi nel 1411 su commissione di un funzionario di Re Ladislao I d'Angi\u00f2, costru\u00ec dopo la morte del re il sepolcro reale in San Giovanni e nella stessa chiesa nel 1432 costru\u00ec il sepolcro di Sergianni Caracciolo che rimase incompiuto. Andrea eresse anche su commissione di Sergianni il \"Palazzo Caracciolo\" ora complesso di Santa Maria della Pace.\nAd Andrea Ciccione sono stati attribuiti i progetti della Cappella dei Pontano, che probabilmente furono disegni compiuti qualche anno prima di morire e ritrovati alla fine del secolo quando venne eretta la cappella su commissione di Giovanni Pontano che nelle sue mani il disegno si trov\u00f2."}
{"id": "1958674", "revid": "39900", "url": "https://it.wikipedia.org/wiki?curid=1958674", "title": "Biathlon alle olimpiadi invernali 1988", "text": ""}
{"id": "1958688", "revid": "39900", "url": "https://it.wikipedia.org/wiki?curid=1958688", "title": "Pattuglia militare alle olimpiadi invernali 1928", "text": ""}
{"id": "1958700", "revid": "122560223", "url": "https://it.wikipedia.org/wiki?curid=1958700", "title": "Rosh Chodesh", "text": "Rosh Chodesh o Rosh \u1e25odesh (in ebraico \u05e8\u05d0\u05e9 \u05d7\u05d5\u05d3\u05e9, \"Inizio del mese\", letteralmente: testa di mese) \u00e8 la locuzione che designa il primo giorno del mese lunare, secondo il calendario ebraico, segnato dall'apparizione della luna nuova. In contrasto con la definizione astronomica di novilunio - che non \u00e8 visibile ad occhio nudo - la luna nuova nel calendario ebraico \u00e8 definita dal giorno e ora in cui la nuova mezzaluna viene vista. Tale giorno viene considerato una festa minore, simile ai giorni intermedi di Pesach e Sukkot.\nA \"Rosh Chodesh\" corrisponde la Benedizione della luna che pu\u00f2 essere recitata sino al 15 del mese.\nDefinizione.\nRosh Chodesh \u00e8 definito come il giorno (inteso dal tramonto alle prime stelle indicative dell'inizio della sera, anche se talvolta dura due giorni) in cui appare la prima falce di luna.\nAi tempi del Tempio di Gerusalemme il cielo veniva scrutato da luoghi elevati allo scopo di rilevare la prima apparizione di questa falce e riportare la notizia al Tempio con la massima celerit\u00e0 possibile. Il calcolo a quei tempi era difficile in quanto il mese lunare pu\u00f2 durare 29 o 30 giorni solari - pi\u00f9 precisamente in media, 29 giorni, 12 ore, 44 minuti e 2,9 secondi.\nOrigini.\nIl Libro dell'Esodo stabilisce l'inizio del calendario ebraico:\nNel Libro dei Numeri, Dio parla a Mos\u00e8 della celebrazione della luna nuova:\nIn sia la luna nuova che la luna piena sono citate come tempo di riconoscimento per gli ebrei.\nL'osservanza del \"Rosh Chodesh\" era originariamente basata sull'attestazione di testimoni che osservavano la luna nuova. Quando due testimoni affidabili comparivano davanti al Sinedrio, la giornata veniva dichiarata come \"Rosh Chodesh\", rendendo il mese intero o incompleto, cio\u00e8 di 29 giorni. Dopo aver dichiarato il nuovo mese, la notizia era poi comunicata a tutto Israele e alla diaspora.\nIn un secondo tempo, venne sviluppata una consuetudine in cui un giorno in pi\u00f9 poteva essere aggiunto al mese per garantire che alcune festivit\u00e0 (ad esempio Yom Kippur) non rientrasse nei giorni prima o dopo lo Shabbat.\nCon Hillel II (358-9 e.v.) il Sinedrio dichiar\u00f2 pubblicamente la santit\u00e0 del capo-mese.\nAnnunci.\nNonostante l'esistenza di un calendario fisso, \"Rosh Chodesh\" \u00e8 ancora annunciato in sinagoga lo Shabbat che lo precede (chiamato \"Shabbat Mevarchim\"-Shabbat della Benedizione [del nuovo mese]). L'annuncio avviene dopo la lettura dello Sefer Torah, prima di tornare all'Aron haQodesh, in una preghiera che inizia con \"Possa essere la Tua volont\u00e0... che Tu rinnovi questo mese per noi per il bene e la benedizione.\" Il nome del nuovo mese, e il giorno della settimana in cui cade, vien dato durante la preghiera. Alcune comunit\u00e0 abitualmente fanno precedere alla preghiera un annuncio della data e ora esatte della luna nuova, denominata \"molad\", o \"nascita\". Il \"Rosh Chodesh Tishrei\" (che \u00e8 anche Rosh haShana) non \u00e8 mai annunciato.\nOsservanze.\nOsservanze tradizionali.\nDurante il servizio serale di \"Rosh Chodesh\", una preghiera \"Ya\u2018a\u2018le Ve-Yavo\" viene aggiunta all'Avodah, la preghiera per il ripristino del Tempio e un segmento dell'Amidah. Durante il servizio mattutino, \"Ya\u2018a\u2018le Ve-Yavo\" \u00e8 recitata nuovamente, insieme a met\u00e0 Hallel (). Viene letto , che comprende le offerte di \"Rosh Chodesh\". Un servizio di preghiera aggiuntivo, denominato \"mussaf\", viene aggiunto per commemorare i sacrifici originali del Tempio di Gerusalemme. La benedizione centrale qui \u00e8 \"Roshei Chodashim\". Dopo il servizio liturgico, molti recitano . la preghiera \"Ya\u2018a\u2018le Ve-Yavo\" \u00e8 inserita anche nella Preghiera dopo i pasti (\"Birkat Hamazon\"). Molti hanno la consuetudine di assicurarsi di mangiare un pasto speciale in onore di \"Rosh Chodesh\", come consiglia il Codice della Legge Ebraica. Ci\u00f2 d\u00e0 la possibilit\u00e0 di recitare \"Ya\u2018a\u2018le Ve-Yavo\" nella Preghiera dopo i pasti. Alcuni ebrei chassidici cantano il durante questo pasto.\nSe il \"Rosh Chodesh\" cade di Shabbat, la regolare lettura della Torah \u00e8 completata con una lettura di . La Haftarah regolare \u00e8 sostituita da una speciale \"Rosh Chodesh Haftarah\". Anche la preghiera \"mussaf\" viene modificata quando \"Rosh Chodesh\" cade di Shabbat. La benedizione centrale viene sostituita da una versione alternativa (\"Ata Yatzarta\"), che cita sia lo Shabbat che \"Rosh Chodesh\". Se \"Rosh Chodesh\" cade di domenica, si legge una diversa Haftarah, \"Mahar Hodesh\" (\"Domani \u00e8 Luna Nuova\", ). Il \"Qiddush haLevanah\" (santificazione della luna) viene recitato subito dopo \"Rosh Chodesh\", in genere il primo sabato notte dopo \"Rosh Chodesh\".\nRosh Chodesh e le donne.\nSecondo il Talmud (Trattato \"Megillah\" 22b), alle donne \u00e8 proibito mettersi a lavorare durante \"Rosh Chodesh\" e Rashi, commentando questo passo, delinea le attivit\u00e0 da cui le donne si devono astenere: filatura, tessitura e cucito - le abilit\u00e0 e competenze che le donne hanno utilizzato per contribuire alla costruzione del Mishkan (Tabernacolo). Il midrash \"Pirke de-Rabbi Eliezer\" esplora tale proibizione nel Capitolo 45:\nLe osservanze di \"Rosh Chodesh\" concentrate sulle donne variano da gruppo a gruppo, ma molte sono evidenziate da piccole riunioni di donne, denominate \"gruppi Rosh Chodesh\". C'\u00e8 spesso un particolare interesse per la Shekhinah, considerata dalla Cabala un aspetto femminile di Dio. Questi gruppi si impegnano in una vasta gamma di attivit\u00e0, che ruotano intorno a questioni importanti per le donne ebree, a seconda delle preferenze dei membri del gruppo. Molti gruppi Rosh Chodesh esplorano la spiritualit\u00e0, l'educazione religiosa, i rituali liturgici, i problemi di salute, la musica, il canto, l'arte e/o la culinaria. Alcuni gruppi scelgono anche di educare giovani ragazze ebree delle rispettive comunit\u00e0 sulla sessualit\u00e0, l'immagine di s\u00e9, e altri problemi di salute mentale e fisica femminili."}
{"id": "1958701", "revid": "16758", "url": "https://it.wikipedia.org/wiki?curid=1958701", "title": "HC Varese", "text": ""}
{"id": "1958702", "revid": "1728", "url": "https://it.wikipedia.org/wiki?curid=1958702", "title": "Divisione Matteotti", "text": ""}
{"id": "1958706", "revid": "1155", "url": "https://it.wikipedia.org/wiki?curid=1958706", "title": "Thayeria", "text": "Il genere Thayeria comprende 3 specie di piccoli pesci d'acqua dolce, conosciuti comunemente come pesci pinguino ed appartenenti alla famiglia Characidae.\nDistribuzione e habitat.\nTutte le 3 specie sono originarie del Sud America, nel bacino del Rio delle Amazzoni e dei fiumi Araguaia e Guapor\u00e9.\nDescrizione.\nSono pesci dal corpo allungato, poco compresso ai fianchi, dal profilo dorsale orizzontale e ventre convesso. La pinna adiposa \u00e8 presente. La livrea \u00e8 simile: su un fondo grigio argenteo corre orizzontale una spessa linea nera che termina nel lobo inferiore della pinna caudale. Le dimensioni variano da 3,5 a 7,5 cm.\nSpecie.\nSi conoscono 3 specie:"}
{"id": "1958707", "revid": "1305772", "url": "https://it.wikipedia.org/wiki?curid=1958707", "title": "Commissario (disambigua)", "text": ""}
{"id": "1958708", "revid": "1728", "url": "https://it.wikipedia.org/wiki?curid=1958708", "title": "Brigata Matteotti", "text": ""}
{"id": "1958711", "revid": "767487", "url": "https://it.wikipedia.org/wiki?curid=1958711", "title": "Miguel Caro Quintero", "text": " Fratello minore di Rafael Caro Quintero, \u00e8 considerato il leader del Cartello di Sonora\nCartello di Sonora.\nLa DEA sostiene che Caro Quintero ha creato il Cartello di Sonora dai resti del Cartello di Guadalajara, che fu cofondato da suo fratello Rafael Caro Quintero. Rafael Caro Quintero fu arrestato in Costa Rica nel 1985 per la tortura e la morte dell'agente speciale della DEA Enrique \"Kiki\" Camarena Salazar. Nel 1989 Miguel \u00c1ngel F\u00e9lix Gallardo fu arrestato, questo evento caus\u00f2 la divisione in tre del Cartello di Guadalajara. Nacquero cos\u00ec il Cartello di Sinaloa, il Cartello di Tijuana e il Cartello di Sonora.\nArresto.\nCaro Quintero fu inizialmente arrestato nel 1992 per evasione fiscale, ma fu riconosciuto non colpevole, cosa che, secondo la DEA, Caro Quintero ha ottenuto grazie a minacce e tangenti. Anche se agli arresti, si ritiene che Caro Quintero sia ancora il leader del Cartello di Sonora, e gestirebbe dal carcere il racket, il traffico di droga e il riciclaggio di denaro. Caro Quintero fu arrestato nel Dicembre 2001 a Los Mochis, Sinaloa. Da prima del suo arresto egli ha, sempre e ripetutamente, proclamato la sua innocenza accusando la DEA di perpetrare su di lui la vendetta contro suo fratello Rafael, accusato della morte dell'agente speciale della DEA Enrique Camarena. \u00c8 divenuto famoso un suo intervento in una trasmissione radiofonica dove Miguel Caro Quintero sosteneva la sua innocenza, dicendo: \"Se io avessi un cartello, avrei molti soldi e mi fratello non sarebbe dov'\u00e8 (in carcere)\" e affermava di essere un semplice rancher. Sosteneva, inoltre, di non credere al fatto che il fratello sia coinvolto nell'uccisione dell'agente della DEA."}
{"id": "1958713", "revid": "2163589", "url": "https://it.wikipedia.org/wiki?curid=1958713", "title": "Episodi di Lost (quinta stagione)", "text": "La quinta stagione della serie televisiva Lost \u00e8 stata trasmessa negli Stati Uniti per la prima volta dall'emittente ABC a partire dal 21 gennaio 2009 al 6 maggio 2009.\nIn Italia \u00e8 stata trasmessa in prima visione sul canale satellitare Fox dal 6 aprile al 20 luglio 2009 e in chiaro su Rai 2 dal 27 luglio al 31 agosto 2009. In Svizzera \u00e8 stata trasmessa dal 5 luglio al 23 agosto 2009 su RSI LA2.\nL'assenza e il vuoto.\nTrama.\nNegli anni settanta, Pierre Chang sta girando un nuovo video d'orientamento per il Progetto DHARMA, quando viene interrotto per problemi alla stazione Orchidea. Arrivato alla stazione, ancora in costruzione, verifica che ci sono serie difficolt\u00e0 a procedere con gli scavi: gli operai hanno incontrato un'area sotterranea difficile da penetrare, una scansione della quale rivela uno strano oggetto a forma di timone, quello che verr\u00e0 usato da Ben per spostare l'isola.\nChang spiega all'incredulo capo degli operai che sull'isola \u00e8 presente una forma di energia praticamente illimitata che permetter\u00e0 loro di manipolare il tempo e che non devono continuare a scavare per evitare di liberare questa energia. Alla domanda dell'uomo su cosa succederebbe in caso contrario il dottore risponde \"Che Dio ci aiuti tutti\".\nTornando indietro Chang urta un operaio: Daniel Faraday.\nDopo lo spostamento, l'isola si \u00e8 \"sganciata\" dal continuum temporale e salta continuamente da un'epoca all'altra. I primi effetti visibili fra i sopravvissuti sono la sparizione del campo e di tutte le loro cose. Daniel, tornato alla spiaggia con il gommone, chiede di essere portato in un luogo dove ci sia qualcosa di costruito dall'uomo: Juliet suggerisce il Cigno, a poca distanza dalla spiaggia. Quando il gruppo arriva, il Cigno \u00e8 ancora ridotto a un cratere, ma in seguito ad un nuovo salto temporale ritorna al suo stato originale. Sawyer vorrebbe entrare e fare scorte di provviste, ma viene bloccato da Daniel, che dice che se non l'ha potuto fare in precedenza, non potr\u00e0 farlo neanche ora: si pu\u00f2 andare avanti e indietro nel tempo, ma non percorrere nuove strade. Il gruppo torna cos\u00ec alla spiaggia, ma Daniel rimane indietro e bussa alla porta della stazione: ne esce Desmond, ancora nella stazione, e Daniel gli dice che, in futuro, dovr\u00e0 tornare a Oxford e contattare sua madre, se vuole salvare tutti quelli che ha lasciato.In un altro punto dell'isola, intanto, Locke \u00e8 testimone della caduta dell'aereo del fratello di Eko e nel tentativo di raggiungerlo viene colpito da una fucilata. Si tratta di Ethan, che non d\u00e0 segno di riconoscerlo. In seguito ad un altro salto nel tempo, Locke incontra Richard, che gli spiega che la prossima volta non lo riconoscer\u00e0 e a tale scopo gli d\u00e0 una bussola. Quindi gli dice che se vuole salvare l'isola dovr\u00e0 portare indietro tutti quelli che l'hanno lasciata e che, per farlo, dovr\u00e0 morire.\nNel presente, Jack e Ben sono ancora all'impresa funebre e stanno per portare via il corpo di John. Il loro piano \u00e8 di contattare gli altri Sei della Oceanic per convincerli a tornare all'isola. Quando per\u00f2 vedono Hurley in televisione, accusato di omicidio, capiscono che non sar\u00e0 una cosa semplice.Hurley, infatti, dopo essere scappato con Sayid dall'ospedale psichiatrico, viene portato dall'ex-guardia repubblicana in quella che dovrebbe essere una casa sicura, ma proprio l\u00ec subiscono un attentato da parte di due sconosciuti. Sayid riesce ad ucciderli, ma viene colpito da un dardo che lo fa cadere in un sonno profondo. Hurley riesce a portare via l'amico dall'appartamento.Kate sta facendo colazione con il piccolo Aaron, ma viene interrotta da due avvocati che esibiscono una formale richiesta per prelevare un campione di sangue da Kate e dal figlio, per accertare il legame di parentela tra i due. Kate li caccia via e poco dopo fa le valigie e scappa con Aaron.A Heathrow, Sun sta per affrontare un viaggio fino a Los Angeles, ma viene bloccata da Charles Widmore, che le chiede quali sarebbero gli interessi in comune di cui gli aveva parlato in precedenza. Sun risponde semplicemente: \"Uccidere Benjamin Linus\".Desmond si sveglia all'improvviso, su una barca insieme a Penny. Ha ricordato quello che gli ha detto Daniel e decide di partire subito per Oxford.\nLa grande menzogna.\nTrama.\nIn un flashback vediamo i Sei della Oceanic sulla barca di Penelope Widmore: discutono della condotta da tenere una volta arrivati sulla terraferma. In questo frangente quasi tutti concordano con Jack: \u00e8 necessario mentire. A Frank Lapidus non importa, qualunque sia la decisione presa lui si adeguer\u00e0, mentre Hurley \u00e8 convinto che non si debba mentire, ma \u00e8 costretto ad adeguarsi. Avverte per\u00f2 Sayid, che non ha voluto sostenere la proposta di dire la verit\u00e0: quando sar\u00e0 lui ad avere bisogno di aiuto da lui non lo avr\u00e0.\nNel presente Hurley sta guidando un'auto, accanto a lui c'\u00e8 proprio Sayid, privo di sensi, data l'andatura barcollante vengono fermati da un'auto della polizia: \u00e8 Ana Lucia. Questa gli rimprovera che se lei fosse stata reale lui sarebbe in guai seri e gli consiglia di trovarsi nuovi vestiti, essendo i suoi sporchi di sangue, e di portare Sayid da qualcuno di fiducia. Quando Hurley si guarda attorno non c'\u00e8 n\u00e9 Ana Lucia n\u00e9 alcuna macchina della polizia. Quindi Hurley si ferma a comprare una nuova maglietta e la commessa lo riconosce come il vincitore della lotteria, ma lui nega. La televisione alle spalle della ragazza mostra Hurley con la scritta \"Sospetto di triplice omicidio\".\nKate si trova a Los Angeles con Aaron ed \u00e8 incerta se chiamare o meno Jack quando riceve una chiamata da Sun che chiede di incontrarla; al loro incontro Kate rivela all'amica che dei misteriosi avvocati sono andati a trovarla per indagare sul fatto che Aaron sia veramente suo figlio, ma Sun la avverte: il loro intento \u00e8 quello di prendere Aaron, Kate dovr\u00e0 quindi fare qualsiasi cosa per proteggerlo.\nBen e Jack si trovano in una stanza d'albergo. Ben recupera un oggetto misterioso da un condotto per l'aerazione.\nL'uomo avverte Jack che ha gettato tutte le sue pillole e che deve fare la valigia con tutto ci\u00f2 che vuole portarsi, perch\u00e9 sta per tornare sull'isola dalla quale non torner\u00e0 mai pi\u00f9. La partenza \u00e8 a sei ore da quel momento, durante le quali Ben provveder\u00e0 a portare al sicuro la bara di John. Successivamente Ben si reca in una macelleria dove parla con una donna, Jill, la quale \u00e8 al corrente dei piani di Ben e gli assicura che protegger\u00e0 la bara.\nHurley porta Sayid a casa sua, e convince il padre a mentire alla polizia che lo sta cercando. Hurley ha un piano: deve portare l'iracheno da Jack perch\u00e9 lo curi. Il padre accetta e, una volta trovato Jack, gli chiede per\u00f2 di non tornare a cercare Hurley. Mentre Jack rianima Sayid, Hurley confessa alla madre la verit\u00e0 sulla sorte degli altri passeggeri del volo 815, la quale non capisce nulla del racconto confusionario del figlio ma gli crede. La sera Ben si reca da Hurley chiedendogli di andare con lui per non dovere pi\u00f9 mentire, ma piuttosto che farlo Hurley corre in strada facendosi arrestare dai poliziotti che sorvegliavano la sua casa.\nSull'isola i sopravvissuti cercano invano di accendere un fuoco: Daniel cerca di scoprire a \"quando\" sono finiti e Miles va a caccia nella giungla. Calata la sera Charlotte rivela a Daniel che non ricorda pi\u00f9 il cognome di sua madre da nubile; pare che l'uomo sappia cosa stia succedendo a Charlotte ma prima che possa rivelarlo vengono interrotti dall'arrivo di Miles che porta in spalla un cinghiale: la cena. I sopravvissuti non hanno per\u00f2 il tempo di rifocillarsi perch\u00e9 una pioggia di frecce incendiarie si abbatte su di loro, colpendone diversi a morte. Sawyer e Juliet si nascondono nella foresta ma vengono assaliti da alcuni uomini armati vestiti con divise verde militare e la targhetta con il nome. Uno di questi \u00e8 pronto a far tagliare una mano a Juliet pur di sapere chi sono questi intrusi e cosa ci fanno sull'isola, tuttavia prima che ci\u00f2 possa accadere interviene Locke che tramortisce gli uomini.\nIn un sotterraneo una donna incappucciata scrive complessi calcoli su una lavagna, tutto intorno a lei ricorda un bunker della DHARMA, ma non siamo sull'isola, infatti la donna risale una scala e si trova in una chiesa dove Ben la sta attendendo. Ben ha solo 70 ore per portare a termine il suo compito, alla richiesta di che cosa succeder\u00e0 se non riuscir\u00e0 a fare tornare tutti la donna, Ms. Hawking, risponde: \"Che Dio ci aiuti tutti\".\nLa bomba.\nTrama.\nL'ultimo salto temporale ha portato l'isola nel 1954. Alcuni sopravvissuti, fra cui Miles Straume, Charlotte e Daniel, si dirigono verso il torrente presso cui dovrebbero riunirsi con il resto del gruppo. Improvvisamente subiscono un attacco da parte di sconosciuti, armati di archi e frecce. I tre vengono creduti parte dell'esercito degli Stati Uniti, tornato sull'isola per condurre esperimenti nucleari. Vengono perci\u00f2 portati alla loro base, dove si scopre il loro capo: \u00e8 Richard Alpert. Quando Richard chiede a Daniel se sono tornati sull'isola per \"la bomba\", Daniel risponde di s\u00ec e si offre di disinnescarla, essendosi accorto dalle bruciature da radiazioni sulle mani di un compagno di Richard che questa \u00e8 danneggiata.Nel frattempo Juliet, Sawyer e Locke sono ancora alle prese con i loro assalitori. Dopo aver scoperto che questi ultimi parlano latino, Juliet capisce che i due fanno parte degli Altri. La donna riesce a convincere uno di essi di non essere loro nemici, ma l'altro, Jones, spezza il collo al compagno e scappa verso il proprio campo, dove riesce ad avvisare Richard. Locke, Juliet e Sawyer riescono comunque a seguirlo ed a trovare il campo. Mentre Locke si dirige verso Richard per parlargli, Juliet e Sawyer si dirigono verso Daniel, che sta andando a disinnescare la bomba tenuto sotto tiro da Ellie, incaricata da Richard.Daniel verifica che la bomba \u00e8 crepata e consiglia perci\u00f2 a Ellie di sotterrarla affinch\u00e9 non sia pi\u00f9 un pericolo. Ellie sembra non credere alle parole del fisico ed \u00e8 sul punto di sparargli quando interviene Sawyer, che disarma la ragazza. Nel frattempo Locke ha raggiunto il campo e, dopo aver riconosciuto in Jones un giovane Charles Widmore, riesce a parlare con Richard. Per l'uomo \u00e8 difficile credere a ci\u00f2 che gli dice John: sarebbe il loro leader, verrebbe dal futuro e vorrebbe sapere come lasciare l'isola. Gli dice anche di andare ad assistere alla sua nascita due anni dopo (come avviene in \"Ricerca febbrile\"). Prima di poter ottenere qualsiasi informazione, per\u00f2, l'isola ha un altro salto temporale: Charlotte comincia a perdere sangue dal naso e crolla a terra svenuta, fra le urla di Daniel.\nNel presente, Desmond e Penny si dirigono verso la Gran Bretagna a bordo della loro barca con il piccolo Charlie, nato tre anni prima. Desmond ha deciso di cercare la madre di Daniel a Oxford, promettendo a Penny di stare attento. All'universit\u00e0 non trova alcuna traccia n\u00e9 di Daniel, n\u00e9 dei suoi studi, ma riesce ad ottenere da un custode un'informazione a proposito di una ragazza a lui vicina. La ragazza, Theresa, \u00e8 in coma dopo essersi sottoposta agli stessi esperimenti a cui Daniel aveva sottoposto Eloise. La sorella di Theresa informa Desmond che \u00e8 solo grazie al finanziatore delle ricerche di Daniel, Charles Widmore, se riesce a badare all'invalida. Ottenuta questa informazione, Desmond si reca da Charles: se ha finanziato Daniel per dieci anni, sapr\u00e0 qualcosa anche della sua famiglia e di sua madre. Charles gli d\u00e0 con riluttanza un indirizzo della donna (che si trova a Los Angeles), ma lo prega di consegnare il messaggio e di tornare nel posto in cui si \u00e8 nascosto per tre anni, poich\u00e9 la storia in cui si \u00e8 cacciato \u00e8 pericolosa. Una volta tornato alla barca, Desmond sembra accogliere il consiglio, ma ben presto Penny capisce che non riuscir\u00e0 mai a togliersi la cosa dalla testa e decide di accompagnarlo a Los Angeles.\nIl piccolo principe.\nTrama.\nSull'isola, Daniel riesce a risvegliare Charlotte e Locke suggerisce di tornare all'Orchidea, poich\u00e9 \u00e8 da l\u00ec che \"tutto \u00e8 iniziato\". Sulla via della spiaggia, dove prendere il gommone e per circumnavigare l'isola e raggiungere pi\u00f9 velocemente la stazione, John \u00e8 testimone della luce proveniente dalla botola la notte della morte di Boone, mentre Sawyer assiste alla nascita di Aaron, con Kate ad assistere Claire: l'isola si \u00e8 quindi spostata al novembre 2004, durante il loro primo mese di permanenza sull'isola. Dopo un altro \"salto\", il gruppo raggiunge la spiaggia: il campo \u00e8 tornato ad esistere, ma \u00e8 abbandonato e ormai in disuso; l'isola si \u00e8 spostata in un futuro imprecisato. Anche il gommone \u00e8 sparito, ma in compenso sono apparse due canoe, delle quali una viene usata dal gruppo per dirigersi verso l'Orchidea (all'interno delle due canoe viene ritrovata una bottiglia d'acqua con l'etichetta di una compagnia aerea, la \"Ajira\"). In mare aperto, i naufraghi subiscono un attacco da parte degli ignoti possessori delle imbarcazioni, a bordo della canoa rimasta sulla spiaggia, ma vengono salvati da un altro salto temporale, che li porta nel mezzo di una tempesta. Giunti a riva, il gruppo trova i rottami di un'imbarcazione, con scritte in francese. Juliet, cos\u00ec come Miles, comincia a perdere sangue dal naso.La mattina dopo, in un altro punto dell'isola, sbarca una zattera. Si tratta della spedizione scientifica di Danielle (siamo quindi nel 1988), che nel viaggio verso l'isola ha raccolto un naufrago in balia delle onde: si tratta di Jin, sopravvissuto all'esplosione del \"Kahana\".\nNel presente, a Los Angeles, Kate affronta Norton, l'avvocato che vorrebbe un campione di sangue da lei e Aaron: l'avvocato rifiuta la richiesta della donna di poter incontrare il suo cliente e la informa che perder\u00e0 il bambino.In ospedale, Jack sta ancora assistendo Sayid. Quando il chirurgo viene convocato da una rappresentante dell'ospedale che lo rimprovera per un uso improprio delle strutture ospedaliere (Jack era stato sospeso per abuso di medicinali), l'iracheno viene nuovamente attaccato, ma l'assalitore ha la peggio. Al suo ritorno, Jack \u00e8 accompagnato da Ben. Trovato un biglietto con l'indirizzo di Kate in una tasca dell'assalitore, Jack le telefona e si precipita da lei. Nel frattempo, Ben e Sayid si dirigono verso il porto di Los Angeles, ma prima Ben incontra il suo avvocato: Norton, che gli assicura che Hurley sar\u00e0 fuori di prigione al pi\u00f9 presto.Jack incontra Kate, insieme seguono Norton e lo vedono parlare con Carole Littleton, la madre di Claire, e credono che sia lei il cliente dell'avvocato; in realt\u00e0, come scopre Jack, la donna \u00e8 a Los Angeles per tutt'altro motivo. I due si dirigono verso il porto e Kate, una volta visto Ben, capisce come sono andate in realt\u00e0 le cose: \u00e8 Ben che ha cercato di influenzarla con la storia del prelievo di sangue.In lontananza, da una macchina, Sun (a cui Kate ha affidato Aaron) osserva il gruppo, quindi impugna una pistola ed esce dalla vettura.\nQuesto posto \u00e8 la morte.\nTrama.\nSull'isola, Jin \u00e8 disorientato dal suo incontro con Danielle. Dice cos\u00ec di voler tornare al campo, sperando di trovarvi Sun ma il gruppo riesce a convincerlo a portarli prima alla torre radio da cui viene trasmesso il messaggio che hanno seguito, portandoli all'isola. Sulla strada verso la torre, uno dei componenti della spedizione, Nadine, scompare per poi ricomparire poco dopo, morta. Poco dopo fa la sua apparizione il mostro di fumo, che cattura un altro del gruppo, Montand, trascinandolo in una grotta sotto le rovine di quello che sembra essere un antico tempio, lasciando dietro di s\u00e9 solo un braccio. Il resto del gruppo, sentendosi chiamare dall'uomo, decide di andare ad aiutarlo, ma Jin impedisce a Danielle di scendere con loro. Subito dopo, l'isola compie un altro salto nel tempo.Jin si ritrova da solo, e nota subito che il braccio di Montand \u00e8 stato corroso dal tempo. Raggiunta la spiaggia trova i corpi di altri due membri della spedizione e poco pi\u00f9 in l\u00e0 gli ultimi due rimasti: Danielle e il suo fidanzato, Robert, che viene ucciso da quest'ultima. Jin viene riconosciuto da Danielle, che gli spara. Fuggendo nella giungla, subisce un altro salto temporale. \u00c8 cos\u00ec che si riunisce con Sawyer, Juliet, Locke, Daniel, Charlotte e Miles.Le condizioni di Charlotte peggiorano: l'isola comincia a sperimentare salti molto ravvicinati e lei ne soffre particolarmente. Dopo essersi accasciata a terra comincia a parlare stranamente, quasi fosse ancora una bambina. Quindi, in coreano, dice a Jin di non lasciare tornare Sun sull'isola. Locke insiste per andare all'Orchidea, cosicch\u00e9 con lei resta solo Daniel. A lui la ragazza confida di essere cresciuta sull'isola e di aver sempre cercato di tornarvi. Ricorda anche di un uomo che le diceva di andarsene e di non tornare pi\u00f9, e che quest'uomo era proprio Daniel. Poco dopo, la ragazza muore.Giunti all'Orchidea, il gruppo di Locke subisce un altro salto nel tempo: al posto della stazione ora c'\u00e8 solo un pozzo (gi\u00e0 nominato da Charlotte nel suo stato di trance). John decide di calarsi, dopo aver promesso a Jin di non far tornare indietro Sun, ricevendo la sua fede come prova della sua morte. Nel corso della discesa, l'isola \"salta\" nuovamente: John cade in una grotta sottostante, mentre in superficie il pozzo scompare. All'interno della grotta, John incontra Christian, che gli dice che doveva essere lui a spostare l'isola e non Ben, ma che \u00e8 ancora in tempo per rimediare. Dovr\u00e0 sbloccare la ruota che gi\u00e0 Ben aveva ruotato per lasciare l'isola, quindi portare tutti coloro che se ne sono andati a Los Angeles, da una donna di nome Eloise Hawking. A fatica, Locke riesce a fare ci\u00f2 che gli viene chiesto e lascia l'isola.\nNel presente, Sun minaccia di uccidere Ben per vendicarsi della presunta morte di Jin. L'ex capo degli Altri le dice per\u00f2 che Jin \u00e8 ancora vivo e che pu\u00f2 dimostrarlo. \u00c8 sufficiente che lo accompagni da una persona a poca distanza da loro, che sar\u00e0 anche la persona che li aiuter\u00e0 a tornare sull'isola. A queste parole, Kate se ne va, seguita poco dopo da Sayid. Sun accetta di andare con Ben e Jack. Il gruppo si ferma presso una chiesa e Ben consegna a Sun la prova che Jin \u00e8 ancora vivo: la fede che Locke gli ha dato dopo essere tornato dall'isola. Al gruppo si unisce anche Desmond, arrivato a cercare la madre di Daniel. Si tratta in realt\u00e0 della stessa persona cercata da Ben e ancora prima da Locke: Eloise Hawking, che li aspetta all'interno della chiesa, ansiosa di \"cominciare\".\n316.\nTrama.\nLa puntata inizia esattamente come il primissimo episodio: Jack si risveglia di soprassalto tra le canne di bamb\u00f9 con in mano un foglietto strappato sul quale appaiono scritte le parole \"\"I wish...\" (\"Vorrei...\"\"). All'improvviso sente gridare aiuto e si mette a correre verso la voce che, ora, chiama il suo nome. Arrivato in prossimit\u00e0 di una cascata, vede Hurley che cerca di tenersi a galla, aggrappato alla custodia di una chitarra. Si tuffa e lo aiuta a risalire in superficie; voltandosi vede il corpo di Kate poco distante. Corre a prestarle soccorso e lei, risvegliandosi, gli chiede se \u00e8 proprio vero che sono tornati.\nLa scena si sposta a 46 ore prima: Jack, Sun, Ben e Desmond sono nella chiesa in cui li ha accolti Eloise Hawking. Proprio lei li porta in una grande stanza attigua alla quale si accede tramite una tipica botola DHARMA, al centro della quale si muove un enorme pendolo su una carta geografica: \u00e8 il Lampione, la prima stazione DHARMA mai costruita. Eloise porge a Jack un quaderno ed inizia a spiegare loro che la stazione stessa si trova sopra una sacca di energia elettromagnetica particolare, e che esistono molti posti del genere, tra di loro interconnessi, ma che agli scienziati che lavoravano al Progetto DHARMA interessava trovarne solo uno: l'isola. Questa, per\u00f2, \u00e8 difficile da localizzare poich\u00e9 si muove continuamente nel tempo e nello spazio, ma, attraverso calcoli molto complessi, uno scienziato era riuscito a mettere a punto un sistema grazie al quale poteva calcolare la sua posizione nel tempo. Per raggiungere l'isola sarebbe stato necessario passare attraverso delle \"finestre\" spazio-temporali. Se Jack e gli altri volessero tornare, dovrebbero utilizzare una di queste, salendo sul volo della Ajira Airways 316 Los Angeles-Guam. Desmond chiede agli altri, incredulo, se vogliono davvero tornare sull'isola e comunica ad Eloise il messaggio ricevuto da Daniel che la pregava di aiutarlo. Eloise lo rassicura di stare facendo tutto il possibile, Desmond se ne va, dicendo che ogni suo rapporto con loro e con l'isola \u00e8 definitivamente chiuso. Eloise prende da parte Jack, gli consegna la lettera che gli ha scritto Locke prima di morire, e gli rivela che per tornare sull'isola si dovr\u00e0 ricreare, proprio per Jack, la situazione originaria del primo incidente aereo: dovr\u00e0 quindi occuparsi lui del corpo di Locke, come aveva fatto per quello di suo padre, dandogli anche un oggetto appartenuto a quest'ultimo, in quanto proprio Locke sar\u00e0 il \"tramite\" e il \"sostituto\" per il ritorno.\nIl gruppo si separa e ognuno si prepara alla prossima partenza. Tornato a casa Jack trova Kate in camera da letto, che gli dice che lo seguir\u00e0 ancora una volta ma che non porter\u00e0 Aaron con s\u00e9. Il mattino successivo Jack va a recuperare il corpo di Locke, e gli infila le scarpe di suo padre. Da l\u00ec andr\u00e0 all'aeroporto e si imbarcher\u00e0 sul volo 316. Sull'aereo si ritrovano tutti: Ben, Kate, Sun, Hurley e Sayid (che \u00e8 ammanettato e in compagnia di una poliziotta, Ilana). Sull'aereo scopriranno che il pilota \u00e8 Lapidus, che pare non sapere nulla ma che capisce subito che non arriveranno mai a Guam. Jack parla con Ben riguardo alla lettera di Locke, che ancora non ha letto, e gli rivela di essere spaventato da quello che potr\u00e0 leggervi sopra. Ben lo rassicura e lo lascia solo. Jack apre finalmente la lettera, e legge: \"\"Jack, I wish you had believed in me. JL\" (\"Jack, vorrei che mi avessi creduto\"\"). All'improvviso l'aereo comincia ad avere alcuni problemi, compare un lampo accecante e ci si ritrova alla scena iniziale. L'episodio si conclude con Jack, Kate e Hurley sull'isola che vedono sopraggiungere il pulmino azzurro della Dharma Initiative, dal quale scende, puntando loro addosso un fucile, Jin.\nVita e morte di Jeremy Bentham.\nTrama.\n2007: dopo aver girato la ruota, John si ritrova nel deserto tunisino, nello stesso luogo dove gi\u00e0 era arrivato Ben tre anni prima. Il posto \u00e8 ora costantemente controllato da Charles Widmore, che lo recupera e gli cura la gamba rotta durante la caduta nel pozzo. Quando John si \u00e8 rimesso in sesto, Charles gli spiega che i Sei della Oceanic sono ormai tornati alle loro vite e che lui far\u00e0 di tutto per aiutarlo a farli tornare sull'isola, da cui lui dice di essere stato esiliato anni prima da Ben. Gli fornisce cos\u00ec fondi per le ricerche e un aiutante, Matthew Abaddon, lo stesso che lo aveva convinto a fare il viaggio in Australia dopo l'incidente che lo aveva paralizzato.La prima tappa del viaggio di John e Matthew \u00e8 Santo Domingo, dove Sayid sta lavorando per un'associazione benefica: l'iracheno si rifiuta categoricamente di tornare sull'isola. John avr\u00e0 la stessa risposta da un impaurito Hurley al manicomio di Santa Rosa e da Kate a Los Angeles. In seguito a questi fallimenti, John chiede a Matthew di portarlo da Helen, la sua vecchia fidanzata: la donna per\u00f2 \u00e8 morta e John non pu\u00f2 fare altro che visitare la sua tomba in un cimitero di Santa Monica. Lasciando il cimitero i due vengono coinvolti in un agguato e Matthew viene ucciso. John cerca disperatamente di fuggire in auto, ma la gamba \u00e8 ancora troppo debole per permettergli di guidare e viene coinvolto in un incidente. Si risveglia in ospedale, dove \u00e8 Jack a vegliarlo. Anche lui rifiuta di tornare sull'isola e chiede a John di lasciare tutti in pace, visto che per lui non sono mai stati importanti.Deluso, John torna in albergo e tenta il suicidio. All'improvviso, Ben entra nella stanza e implora John di non farlo: Charles lo sta usando per i suoi scopi personali. Ammette di essere stato lui ad uccidere Matthew, ma solo perch\u00e9 questo avrebbe tentato di uccidere John da un momento all'altro. John risponde di essere ormai inutile, non essendo riuscito a convincere nessuno. Ben gli dice che si sbaglia: Jack ha comprato un biglietto per Sydney, nel tentativo di tornare sull'isola, e pu\u00f2 ancora convincere Sun. John si rifiuta, ricordando la promessa fatta a Jin, ma sa ora cosa dovr\u00e0 fare: andare da Eloise Hawking, come gli ha detto Christian. A sentire il nome di Eloise, Ben ha uno scatto improvviso: recupera la corda che John stava usando per impiccarsi e lo strangola, uccidendolo. Dopo avere inscenato il suicidio di John, Ben prende l'anello di Jin e se ne va.\nTornando agli avvenimenti dell'episodio precedente, si viene a sapere il destino del volo Ajira 316: Frank \u00e8 riuscito ad atterrare sull'isola pi\u00f9 piccola, sede dell'Idra. Ilana, la guardia di Sayid sull'aereo, va a cercare un altro passeggero del volo, Caesar, l'uomo seduto di fianco a Hurley, in un ufficio della stazione, riferendogli che \u00e8 stato ritrovato un uomo in acqua che nessuno ricorda di aver visto sull'aereo. Arrivati alla spiaggia fra altri sopravvissuti, l'identit\u00e0 dell'uomo viene rivelata: \u00e8 John, apparentemente tornato in vita. In cerca di informazioni su come sia arrivato l\u00ec durante la sua \"morte\", si rivolge a Caesar. L'uomo gli dice di essere stato testimone della scomparsa di alcuni passeggeri (Jack, Kate, Hurley, Sayid e Sun), mentre tutti gli altri sono rimasti dov'erano e sono tutti sopravvissuti. I feriti sono stati trasportati all'interno della stazione. John chiede di poterli vedere e fra loro trova Ben. L'episodio si chiude con John che esclama \"l'uomo che mi ha ucciso\".\nLaFleur.\nTrama.\nSawyer, Juliet, Jin e Miles, dopo la caduta di Locke nel pozzo ora inagibile, scoprono di essere in un periodo molto pi\u00f9 antico rispetto a qualunque aspettativa: un'enorme statua \u00e8 comparsa in lontananza. Dopo che Locke sposta l'isola, subiscono un nuovo salto, \"diverso\" da tutti gli altri, e poco dopo si accorgono di non aver pi\u00f9 mal di testa n\u00e9 perdite di sangue dal naso.\nSi addentrano poi nella giungla, allo scopo di raggiungere il campo sulla spiaggia, e durante il tragitto incontrano Daniel, sconvolto per la perdita di Charlotte, che sembra improvvisamente sparita durante i viaggi nel tempo. Il fisico conferma i timori degli altri: in qualunque periodo si trovino, dovranno rimanervi per sempre.\nIl gruppo, diretto alla spiaggia, sente uno sparo in lontananza: si tratta di due Nemici che attaccano Amy, una scienziata del Progetto DHARMA, dopo averne ucciso il marito, Paul.\nSawyer con l'aiuto di Juliet uccide i due e aiuta Amy a seppellirne i corpi. Nel ritorno, vengono tratti in inganno dalla donna che li conduce al loro accampamento. Qui, Horace Goodspeed tenta di scoprire da dove vengono i nuovi arrivati e si rivolge direttamente a Sawyer, che dichiara di chiamarsi Jim LaFleur e di essere il capitano di una nave che cerca un antico relitto: la Black Rock. A causa di una tempesta, racconta, si sono ritrovati sulla spiaggia e vagavano per la foresta in cerca dei membri dell'equipaggio ancora dispersi. Daniel, intanto, nota una bambina coi capelli rossi: \u00e8 Charlotte. Horace informa il gruppo che dovranno lasciare l'isola con il prossimo sottomarino.\nL'allarme suona e tutti corrono al riparo, al campo arriva Richard Alpert, capo degli Ostili. Alpert cerca informazioni sull'uccisione di due dei suoi uomini. Sawyer confessa di essere lui il colpevole ma che si \u00e8 trattato di legittima difesa. Sawyer/LaFleur gli racconta di sapere della bomba e dell'uomo pelato che diceva di essere il loro leader.\nAlpert, compreso che Sawyer non appartiene al progetto DHARMA, accetta un compromesso perch\u00e9 non venga violata la tregua, questo porta Horace a concedere agli ospiti due settimane per cercare i membri dispersi dell'equipaggio.\nTre anni dopo, i sopravvissuti si sono uniti al Progetto DHARMA: Sawyer \u00e8 il capo della sicurezza della DHARMA e continua a far cercare Locke da Jin.Amy \u00e8 incinta del figlio di Horace, ma ha le doglie prematuramente. Sawyer convince Juliet, che durante la permanenza ha nascosto il suo passato da medico ginecologo, a far partorire la donna. Tutto procede normalmente: i parti sull'isola ora sembra avvengano senza problemi. Si scopre inoltre che nel corso dei tre anni Juliet e Sawyer hanno cominciato una relazione.\nLa mattina successiva, Jin chiama Sawyer, avvisandolo dell'arrivo di Jack, Hurley e Kate. L'episodio si conclude con l'incontro di sguardi di James e Kate.\nNamaste.\nTrama.\nJack, Hurley e Kate salutano con calore Sawyer, che li informa dello sfasamento temporale e della loro permanenza con il Progetto DHARMA. Quando Jin viene a sapere che a bordo dell'aereo c'era anche Sun, corre alla Fiamma per chiedere a Radzinsky, il responsabile, se ha notizie di un aereo atterrato sull'isola, ma la risposta \u00e8 negativa. In compenso, viene segnalata la presenza di un \"Ostile\" all'interno del perimetro del Progetto: Jin spera che sia Sun, ma si rivela essere in realt\u00e0 Sayid. Jin \u00e8 costretto, davanti a Radzinsky, a tenerlo sotto tiro e prenderlo come prigioniero. Sar\u00e0 solo l'intervento di James a salvare Sayid da Radzinsky: suggerisce infatti di interrogarlo e portarlo come prigioniero alla Base.\nIn precedenza, James ha parlato con Juliet, che gli consiglia di infiltrare Jack, Kate e Hurley come nuove reclute del progetto, arrivate con il sottomarino che dovr\u00e0 attraccare all'isola in giornata. I tre riescono ad infiltrarsi senza troppi problemi: Jack sar\u00e0 un operaio, Kate un meccanico, Hurley un cuoco. Finito il reclutamento e nel bel mezzo della festa di benvenuto, arriva Sawyer con Sayid, prigioniero. Pi\u00f9 tardi viene portato un panino all'iracheno da parte di un ragazzo: Ben.\nDi sera, Jack fa visita a James e Juliet, e chiede all'uomo quali siano ora i suoi piani. Sawyer dice al medico che ci sta pensando, a differenza di lui che \u00e8 sempre andato d'istinto e che, cos\u00ec facendo, ha provocato la morte di molte persone.\nNel 2007, viene rivissuto lo schianto del volo Ajira 316: Frank \u00e8 riuscito ad atterrare sulla pista creata dagli Altri, riuscendo a salvare gran parte dei passeggeri. Sun non \u00e8 tornata nel passato, come gli altri Sei della Oceanic. Vedendo Ben allontanarsi dal gruppo, Sun scopre che si sta dirigendo verso delle canoe lasciate dagli Altri su una spiaggia vicina, con cui intende tornare sull'isola principale. Poco dopo l'arrivo di Frank, che l'ha seguita, Sun stordisce l'ex capo degli Altri con un remo e, accompagnata dal pilota, arriva all'isola sperando di trovare tracce di Jin: il campo base del progetto DHARMA \u00e8 distrutto, come era stato abbandonato tre anni prima. Una sola presenza si aggira per il campo: si tratta di Christian, che mostra a Frank e Sun una vecchia foto del 1977, dove sono ritratti tutti i loro compagni, ed informa la donna che le aspetta un altro \"lungo viaggio\".\nLui \u00e8 il nostro \"te\".\nTrama.\nLa puntata inizia con un flashback nel quale si vede come gi\u00e0 da bambino, nella sua casa natale di Tikrit in Iraq, Sayid avesse un'innata propensione nell'uccidere: \u00e8 lui, infatti, che si fa carico di togliere la vita ad una gallina per aiutare il fratello, chiamato a quella prova dal padre per dare una dimostrazione di essere diventato un uomo. In un flashback successivo, in un appartamento di Mosca, si vede Sayid uccidere Andropov, ultimo elemento della lista di Ben, il quale poco dopo, nel silenzio della gelida notte, freddamente gli dice di non aver pi\u00f9 bisogno di lui e lo esorta ad iniziare a vivere la propria vita. Deluso, Sayid si reca a Santo Domingo, dove lavora in un cantiere per un'associazione benefica. Qui verr\u00e0 nuovamente spinto da Ben ad uccidere l'uomo che minaccia Hurley fuori dal manicomio, dando perci\u00f2 luogo alla catena di eventi all'inizio della stagione. In seguito, dopo avere incontrato nuovamente Ben, Jack, Kate e Sun al molo (in \"Questo posto \u00e8 la morte\"), se ne va, per essere poi adescato da Ilana, la quale si rivela essere una cacciatrice di taglie assoldata dalla famiglia di Peter Avellino, l'uomo che lui stesso aveva ucciso per conto di Ben su un campo da golf alle Seychelles circa un anno prima. Con Ilana salir\u00e0 sul volo Ajira 316 e torner\u00e0 sull'isola.\nNel 1977, sull'isola, Sayid \u00e8 stato incarcerato dal Progetto DHARMA. Rinchiuso nella sua cella incontra Ben, all'epoca dodicenne, il quale con la scusa di consegnargli i pasti approfitta per trovarsi a tu per tu con l'uomo, facendogli domande su lui e gli \"Altri\". Il ragazzo, infatti, che in precedenza aveva incontrato Richard nella giungla confessandogli il desiderio di unirsi a lui ed alla sua gente, lo crede uno degli \"Altri\" mandato dallo stesso Richard per lui. Intanto Sawyer tenta in tutti i modi di salvare Sayid, prima che questo venga condotto, per essere interrogato, da un certo Oldham, che Sawyer definisce uno \"psicopatico\". Intanto Kate scopre della relazione tra Sawyer e Juliet (per bocca di Hurley, che rivela la verit\u00e0 sulla coppia senza volerlo). Successivamente Kate viene messa a lavorare con Juliet nell'officina: le due si parlano e Kate le dichiara di non essere pi\u00f9 interessata a Sawyer.\nNella cella, Sayid incontra il padre di Ben, Roger, addetto alla pulizia, il quale scoprendo le visite del figlio all'iracheno sfoga sul ragazzo tutta la sua rabbia. In seguito, nonostante gli sforzi di James, viene portato da Oldham il cui compito \u00e8 ottenere la verit\u00e0 da Sayid per mezzo di una droga. Nessuno del Progetto Dharma, per\u00f2, gli crede dopo aver sentito che viene dal futuro e nonostante le sue dettagliate conoscenze circa diverse stazioni. Dopo una riunione delle personalit\u00e0 pi\u00f9 importanti della Base, si decide cos\u00ec di ucciderlo. Sawyer tenta di convincere nuovamente Sayid a scappare ma questo, dopo aver riflettuto sul suo passato, non vuole andarsene, dicendo di avere finalmente capito lo scopo del suo ritorno sull'isola. Fattasi sera, mentre Sawyer sta parlando per la prima volta dal suo arrivo con Kate, misteriosamente uno dei furgoni Volkswagen, completamente avvolto dalle fiamme, viene fatto schiantare contro una delle abitazioni del campo. Mentre tutti sono concentrati nello spegnere l'incendio e approfittando dell'assenza dei suoi carcerieri, Ben libera Sayid, ed insieme i due fuggono. Una volta nella giungla, vengono trovati da Jin. Sayid mente, dicendogli che la sua fuga era stata architettata da Sawyer, ma proprio mentre il coreano cerca di mettersi in contatto radio con quest'ultimo per chiederne conferma, viene tramortito. Chino sul corpo di Jin, Sayid preleva l'arma di quest'ultimo e, ammettendo di essere un assassino come \"Ben adulto\" aveva affermato nel 2007, spara a \"Ben dodicenne\" colpendolo al petto.\nQuel che \u00e8 stato \u00e8 stato.\nTrama.\nIn una serie di flashback, Kate si reca da Cassidy, la donna che ha avuto una relazione con James e da cui ha avuto una figlia, Clementine. Kate spiega alla donna tutto ci\u00f2 che \u00e8 successo realmente sull'isola e le offre dei soldi da parte di Sawyer, che vengono rifiutati. Tre anni dopo, dopo l'incontro con Jack e Ben al molo, Kate perde di vista Aaron per pochi secondi in un supermercato per poi essere ritrovato da una donna molto somigliante a Claire. La ragazza torna ancora da Cassidy, dicendole che ha paura di perdere Aaron. Secondo Cassidy, era Aaron che serviva a Kate e non il contrario, per rimediare alla separazione da Sawyer. In seguito Kate decide di lasciare il bambino alle cure di Carole, la nonna, a cui dice di tornare sull'isola per cercare Claire.\nSull'isola, intanto, Jin si risveglia e riesce a riportare Ben gravemente ferito alla Base. La situazione \u00e8 per\u00f2 disperata: Juliet non riesce a trovare l'origine dell'emorragia e dice a James che servirebbe l'intervento di un vero chirurgo per poter guarire il ragazzo. James prova cos\u00ec a chiedere a Jack che per\u00f2 si rifiuta di farlo. Kate, delusa dal comportamento del medico, se ne va e dona il suo sangue per darlo a Ben. La cosa serve per\u00f2 solo a stabilizzare la situazione, non a risolverla. Juliet suggerisce cos\u00ec di portare Ben da qualcuno che potrebbe aiutarlo: gli Altri. Le due caricano cos\u00ec Ben su un furgoncino e Kate parte verso la giungla, raggiunta poco dopo da James, arrivato ad aiutarla dopo aver parlato con Juliet. Questa, nel frattempo, si reca da Jack e gli dice che loro non avevano bisogno di essere salvati, come invece dice Jack, che ora non sa perch\u00e9 siano tornati sull'isola. Nella giungla, Kate e Sawyer incontrano gli Altri, con a capo Richard. Richard si dice disposto a curare il ragazzo, ma avverte i due che potrebbe uscirne profondamente cambiato: perder\u00e0 la sua innocenza e diventer\u00e0 per sempre \"uno di loro\", dimenticandosi di parte delle persone che aveva conosciuto. I due accettano e se ne vanno. Richard si allontana con in braccio Ben ed entra all'interno del Tempio.\nNel 2007, Ben si risveglia ed \u00e8 sorpreso nel trovare ad attenderlo John, che gli d\u00e0 il bentornato nel \"mondo dei vivi\".\nCi\u00f2 che \u00e8 morto \u00e8 morto.\nTrama.\nDopo essere stato portato nel Tempio, Ben guarisce dalla ferita, ma non ricorda nulla di come abbia fatto a procurarsela. Il capo degli Altri, Charles, gli dice che non potr\u00e0 restare con loro, come lui chiede, ma ci\u00f2 non vuol dire che non potr\u00e0 essere uno di loro. Anni dopo, Ben riceve da Charles la missione di uccidere Danielle, accompagnato da Ethan, ma alla vista della piccola Alex rinuncia al suo compito, limitandosi a minacciare la donna di morte per lei e la piccola se mai prover\u00e0 a seguirlo. Charles si arrabbia nel vedere Ben con la bambina, ma decide di lasciarla comunque con lui. Successivamente alla Purga (dopo il 1992), Alex \u00e8 ormai cresciuta come figlia adottiva di Ben. Richard lo chiama al molo: Charles sta per essere esiliato dall'isola perch\u00e9 ha trasgredito le regole, in particolare ha avuto una figlia con un'estranea, costringendolo ad abbandonare definitivamente l'isola. Prima di andarsene, Charles dice a Ben che arriver\u00e0 un giorno in cui dovr\u00e0 scegliere fra l'isola e sua figlia.\n2007: dopo aver lasciato il Lampione, Ben si dirige verso la barca di Penny e Desmond. Dopo aver sparato a Desmond, gettandolo a terra, si dirige verso Penny, minacciando di ucciderla per compiere la sua vendetta contro Charles, ma anche questa volta viene bloccato da un bambino: Charlie, il piccolo di Penny e Desmond. Nell'attimo di esitazione di Ben, Desmond lo prende alle spalle, picchiandolo a sangue e gettandolo in mare.\nNel presente, sull'isola dell'Idra, Ben dice a John di essere tornato per essere giudicato da quello che lui chiama \"mostro\" e gli spiega che ucciderlo era l'unico modo per farlo tornare sull'isola. John gli offre il suo aiuto per recarsi dal mostro. Prendendo una canoa, i due vengono bloccati da Caesar, che aveva gi\u00e0 offerto in precedenza la sua protezione a Ben, che per\u00f2 spara all'uomo con la sua stessa pistola, da lui trafugata in precedenza. Arrivati sull'isola principale i due incontrano Sun e Frank, che stavano aspettando John, su suggerimento di Christian. Dopo lo stupore iniziale nel vederlo vivo, Sun decide di andare con loro, nella speranza di riunirsi a Jin, mentre Frank decide di tornare all'Idra. Ben torna quindi nel passaggio segreto sotto la sua casa, per convocare il mostro, che per\u00f2 tarda ad arrivare. John, che si era allontanato per un breve periodo, dice di sapere dove si trova e conduce Sun e Ben alla grotta sotto il Tempio in cui Montand \u00e8 stato portato in \"Questo posto \u00e8 la morte\". Qui Ben incontra, da solo, il mostro, che lo circonda facendogli rivedere tutta la sequenza di azioni compiute che hanno condotto alla morte della figlia; quindi il mostro si dissolve ed appare Alex. Questa gli dice che sa bene che sta pianificando di uccidere John un'altra volta, ma se solo dovesse provarci e non dovesse seguire d'ora in poi gli ordini di John, sar\u00e0 \"distrutto\".\nTornato all'Idra, uno dei sopravvissuti avvisa Frank che Ilana e gli altri sono armati. Quando il pilota si reca da loro a chiedere spiegazioni, Ilana gli punta contro una pistola, chiedendogli \"cosa giace all'ombra della statua\". Non ottenendo risposta, lo colpisce e dice a un altro sopravvissuto, Bram, di legarlo, poich\u00e9 \"\u00e8 il momento\" e lui andr\u00e0 con loro.\nIl padre che non c'era.\nTrama.\nIn una serie di flashback, si scopre come Miles avesse i suoi poteri da sensitivo gi\u00e0 da giovanissimo, scoprendo un cadavere in una casa e dicendo di conoscere cose che solo il defunto avrebbe potuto sapere, e di come in seguito abbia fatto di questa sua abilit\u00e0 una carriera vera e propria. Per tutta la vita ha per\u00f2 un dubbio che lo tormenta: il fatto di non aver conosciuto il proprio padre, di cui la madre dice che li ha abbandonati quando lui era ancora neonato. In realt\u00e0, Miles \u00e8 figlio di Pierre Chang, lo scienziato del Progetto DHARMA, ed \u00e8 proprio Miles il bambino presente all'inizio de \"L'assenza e il vuoto\". Nel corso della sua attivit\u00e0, Miles viene contattato da Naomi che, effettuato un breve test per verificare le sue capacit\u00e0, lo assolda per la missione sull'isola, con il compito di \"interrogare\" i defunti per arrivare pi\u00f9 facilmente a Ben. Poco tempo dopo, Miles viene rapito da un gruppo di persone, fra cui Bram, il compagno di Ilana sull'Idra, che gli intima di riconsiderare la sua partenza per l'isola e di schierarsi \"dalla parte giusta\", offrendogli in cambio delle informazioni sul suo dono e suo padre. Miles fa la sua controproposta, esigendo per non andare sull'isola il doppio di quello offerto da Charles Widmore, ovvero 3.2 milioni di dollari. L'affare non si conclude e Miles viene scaricato dall'auto.\nNel 1977, sull'isola, Sawyer e Kate tornano dalla loro missione nella giungla e James chiede a Miles tramite walkie-talkie di poter cancellare i dati delle telecamere di sorveglianza, in modo che nessuno sappia del loro viaggio. Miles non riesce per\u00f2 nel suo intento, venendo disturbato da Horace che gli affida una missione importante, la quale consiste nel prendere un \"pacco\" da Radzinsky. Il pacco si rivela essere il corpo di uno degli operai impegnati nella costruzione del Cigno che, come Miles capisce grazie ai suoi poteri, \u00e8 stato vittima di una sua otturazione dentale che gli ha trapassato il cervello a causa dell'elettromagnetismo della stazione. Il corpo deve quindi essere portato a Chang all'Orchidea. A Miles, che ha gi\u00e0 ha scoperto l'identit\u00e0 del dottore, si affianca Hurley, incaricato di portare il pranzo agli addetti alla costruzione della stazione. Seguir\u00e0 un ulteriore viaggio per portare Chang al sito del Cigno. Nel corso dei viaggi, Hurley ha l'occasione di osservare il rapporto tra Miles e Pierre e in seguito lo paragoner\u00e0 a quello tra Dart Fener e Luke Skywalker in \"L'Impero colpisce ancora\".\nNel frattempo, Roger, sconvolto ed infuriato per la sparizione del figlio, comincia a convincersi che le attenzioni di Kate verso il piccolo Ben possano nascondere una sua complicit\u00e0 nella sparizione, ma sembra che Jack riesca a convincerlo del contrario. La situazione peggiora ulteriormente quando Phil scopre la cassetta dimenticata da Miles: James lo stordisce e dice a Juliet di legarlo.\nIntanto Miles, dopo che Hurley ha cercato di persuaderlo a legare con suo padre, si convince e va fuori la sua casa ad osservarlo dalla finestra. L\u00ec si accorge che Chang sta proprio in quel momento tenendo in braccio e giocando con il piccolo Miles. Cos\u00ec, egli si convince di quanto il padre fosse stato affettuoso con lui. Improvvisamente arriva una chiamata, Chang risponde ed esce dalla propria casa, dove incontra proprio Miles. Cos\u00ec lo invita a seguirlo per accogliere i nuovi scienziati appena arrivati con il sottomarino. Una volta arrivati al porto, Miles vede uscire dal sottomarino Daniel Faraday, che lo saluta e gli dice che era molto tempo che non si vedevano.\nCostanti e variabili.\nTrama.\nNei flashback vediamo come fin da bambino Daniel venga spinto dalla madre, Eloise, a dedicarsi unicamente alla ricerca scientifica e ad abbandonare tutte quelle che per lei sono \"distrazioni\", come suonare il pianoforte o la compagnia femminile subito dopo essersi laureato. Anni dopo, Daniel assiste al ritrovamento del volo Oceanic 815. Le sue condizioni sono peggiorate: i suoi esperimenti gli hanno causato gravi problemi alla memoria. Gli viene per\u00f2 offerta una via d'uscita da Charles (che in precedenza ha finanziato le sue ricerche) e cio\u00e8 quella di imbarcarsi sul \"Kahana\" verso l'isola, che secondo Charles potrebbe essergli utile per le sue ricerche e per la sua salute. Daniel rifiuta l'offerta, temendo di non essere all'altezza, ma sar\u00e0 convinto in seguito da Eloise.\nNel presente, Desmond viene portato all'ospedale da Penelope dopo il colpo sparatogli da Ben. In attesa che il marito esca dalla sala operatoria, Penny riceve una visita da Eloise che si scusa per i danni arrecati a Desmond per colpa di suo figlio. Poco dopo, Desmond si risveglia. Penelope va da lui, mentre Eloise esce dall'ospedale. Ad attenderla c'\u00e8 Charles, che si scopre essere il padre di Daniel.\nSull'isola, Daniel si dirige subito a casa di Jack, chiedendogli come abbiano fatto a tornare. Sentite le spiegazioni, Daniel dice che la madre si \u00e8 sbagliata e che non erano destinati a tornare. Quindi Daniel si dirige con Miles verso l'Orchidea, dove incontra il dottor Chang, e cerca di convincerlo ad evacuare l'isola il prima possibile, poich\u00e9 la fonte di energia situata sotto il Cigno causer\u00e0 una catastrofe inimmaginabile nel giro di poche ore. Per convincerlo, arriva a rivelargli che viene dal futuro, ma lo scienziato non gli crede.\nNel frattempo Jack, recatosi da Sawyer e Juliet per dire loro del ritorno di Daniel, scopre che i due hanno imprigionato Phil. A quel punto, tutti i sopravvissuti presenti alla base si riuniscono per decidere il da farsi. Sawyer, Juliet, Jin, Miles e Hugo decidono di dirigersi verso la spiaggia per ricominciare da zero, mentre Jack e Kate scelgono di accompagnare Daniel in un estremo tentativo di salvezza: dovranno infatti incontrare Eloise, a quel tempo sull'isola e meglio conosciuta come Ellie. Il piano di Daniel, come Jack e Kate apprendono con sconforto, \u00e8 di far esplodere la bomba per bloccare la fuoriuscita di energia, la successiva funzione del Cigno come \"guardiano\" della stessa e lo stesso schianto del volo 815. Le cose per\u00f2 precipitano: Daniel viene ucciso da un colpo di fucile della stessa Eloise (rendendosi cos\u00ec conto che sua madre sapeva che lui sarebbe morto sull'isola), mentre alla Base Sawyer e Juliet vengono scoperti da Radzinsky.\nIl nuovo leader.\nTrama.\nNel 1977, Kate e Jack hanno appena assistito impotenti alla morte di Daniel. Mentre decidono sul da farsi, vengono scoperti da Charles, che li porta nell'accampamento, dove fanno la conoscenza di Eloise e Richard. Eloise, insospettita dal diario di Daniel, chiede di poter parlare con i due in privato, venendo cos\u00ec a scoprire che vengono dal futuro e il piano di Daniel per far s\u00ec che nulla accada, compresa la sua morte. La donna accetta: la bomba che dovranno far esplodere \u00e8 sepolta sotto la Base. Con i tre andranno anche Richard e uno degli Altri, Erik. Quando per\u00f2 Kate comincia a dubitare del piano di Daniel che Jack si ostina a voler seguire, viene minacciata di morte da Erik, ucciso a sua volta da due spari provenienti dalla boscaglia: l'autore \u00e8 Sayid, che si unisce al gruppo dopo l'abbandono di Kate. I quattro rimasti raggiungono cos\u00ec \"Jughead\", nascosta in un tunnel molto simile a quello gi\u00e0 visto da Ben negli episodi precedenti.\nIntanto, Miles, Hurley e Jin vengono scoperti durante la loro fuga verso la spiaggia dal dottor Chang, ora disposto a credere alle parole di Daniel sull'evacuazione dell'isola, tanto da riconoscere Miles come suo figlio. Tornando alla Base per ordinare l'evacuazione, Pierre si ritrova nel bel mezzo dell'interrogatorio a James e Juliet da parte di Radzinsky, Phil e Horace. Sentendo le richieste dello scienziato, James propone un patto a Radzinsky: se lascer\u00e0 partire lui e Juliet con il sottomarino per Ann Arbor, gli riveler\u00e0 tutto ci\u00f2 che vuole. Radzinsky si fa dire la posizione dei Nemici e lascia partire i due. Arrivati nel sottomarino, i due cominciano a programmare la loro vita lontano dall'isola, ma per Juliet c'\u00e8 una spiacevole sorpresa: Kate \u00e8 stata catturata durante il suo ritorno alla Base e fatta salire sul sottomarino, che poco dopo lascia l'isola.\nNel 2007, Locke, Ben e Sun sono arrivati all'attuale campo base degli Altri sulla spiaggia. Richard accoglie John con calore, e questi gli dice che hanno una commissione urgente da fare. Quando Sun viene a sapere da Ben della lunga permanenza di Richard sull'isola, chiede all'uomo se ha conosciuto Jack, Kate, Hugo e Jin nel 1977: Richard risponde di averli conosciuti e visti morire. Poco dopo, Sun viene lasciata al campo, mentre John, Richard e Ben si dirigono verso il Beechcraft: il compito di Richard \u00e8 quello di curare e dare la sua bussola al John che sta subendo i viaggi temporali e che \u00e8 appena stato colpito da Ethan (in \"L'assenza e il vuoto\"). Tornati al campo, John chiede di poter parlare a tutti: esprime il suo desiderio di vedere finalmente Jacob, insieme a tutti loro, convinto che l'uomo misterioso possa dar loro delle risposte e possa far tornare i sopravvissuti al presente. In realt\u00e0, come dice pi\u00f9 tardi a Ben, lo scopo di John non \u00e8 vedere Jacob, ma ucciderlo.\nL'incidente.\nTrama.\nNel XIX secolo, un uomo vestito di bianco sta arrostendo un pesce su una brace nella spiaggia dell'isola, accanto alla statua, mentre attende l'arrivo di una nave che vede in lontananza. Poco dopo, si avvicina un suo compagno, vestito di nero e anch'esso sulla spiaggia per lo stesso motivo, che, dopo una breve discussione con il primo, dice di aver una gran voglia di ucciderlo e che un giorno trover\u00e0 un modo per farlo, quindi se ne va, salutandolo: \u00ab\u00c8 sempre un piacere parlare con te, Jacob\u00bb. Il motivo della discussione riguardava proprio le persone presenti sulla nave in avvicinamento; secondo la nemesi di Jacob, infatti, tutte le persone sono malvagie e corruttibili, cosa che invece non sembra credere il rivale. In seguito si vede come Jacob sia apparso, prima e dopo lo schianto del volo 815, a molti dei personaggi della serie: salva Kate (bambina) dopo un piccolo furto, d\u00e0 a James (anch'esso ancora bambino) una penna per scrivere la sua lettera al vero Sawyer, distrae Sayid chiedendogli informazioni prima che Nadia attraversi la strada venendo investita a morte, chiede aiuto ad Ilana in un ospedale, sembra che faccia resuscitare John dopo la caduta che lo costringer\u00e0 sulla sedia a rotelle, si presenta al matrimonio di Jin e Sun dicendo loro di non dare mai per scontato il loro amore, incontra Jack poco dopo una difficile operazione ed infine dice a Hurley come tornare sull'isola lasciandogli la chitarra che poi porter\u00e0 con s\u00e9 sul volo Ajira 316.\nNel 1977, Kate convince James e Juliet a fuggire dal sottomarino per fermare Jack e Sayid intenti a far esplodere la bomba H sul Cigno. Cos\u00ec i tre rubano un mazzo di chiavi da un componente dell'equipaggio, quindi impongono al comandante del \"Galaga\" di riemergere. Tornati all'isola incontrano Vincent, che per tre anni \u00e8 stato accudito da Bernard e Rose. I due sembrano molto informati dei recenti accadimenti: sanno che Jin li ha cercati disperatamente, cos\u00ec come sanno dell'appartenenza di James e Juliet al Progetto DHARMA; tuttavia confessano di essersi volutamente tenuti in disparte, per vivere la loro vita in pace nella foresta. La coppia indica ai tre la strada per la Base.\nSayid, Jack, Richard ed Eloise si dirigono verso l'uscita dai tunnel con il nucleo al plutonio della bomba, che hanno estratto seguendo le istruzioni riportate nel diario di Daniel. Richard per\u00f2 stordisce Eloise e chiede ai due di proseguire da soli. Jack e Sayid si ritrovano cos\u00ec nella casa di Horace, dove rubano due tute per mimetizzarsi nella confusione del campo. Vengono scoperti per\u00f2 da Roger che, furioso per ci\u00f2 che Sayid ha fatto a suo figlio Ben, gli spara. Tutto il campo viene allertato ma, a bordo del furgone, arrivano a salvare la situazione Jin, Hurley e Miles, che li portano via dalla Base, dirigendosi, su richiesta di Jack, verso il Cigno. Dopo un breve tragitto per\u00f2, la strada viene loro sbarrata da James, Juliet e Kate; James chiede a Jack di potergli parlare.\nJames dice a Jack che nulla potr\u00e0 cambiare: ci\u00f2 che \u00e8 stato \u00e8 stato, mentre Jack dice di essere l\u00ec perch\u00e9 crede di dover cambiare il passato. Non essendo riuscito a convincerlo, James comincia a picchiare l'altro. \u00c8 Juliet a fermarlo, ora d'accordo con l'idea di Jack, avendo cambiato idea dopo aver notato come James guarda Kate, e dicendogli che se far esplodere la bomba non li far\u00e0 mai incontrare, ci\u00f2 impedir\u00e0 anche che lei possa perderlo.\nOra sono tutti dalla stessa parte. Jack si avvicina al Cigno con la bomba, ma viene notato da Phil, arrivato come rinforzo per proteggere gli scavi; si scatena cos\u00ec un conflitto a fuoco tra i sopravvissuti e il Progetto DHARMA, ma James riesce a prendere in ostaggio Phil permettendo a Jack di gettare nel foro la bomba, la quale tuttavia non esplode. La sacca \u00e8 per\u00f2 ormai perforata, e tutti gli oggetti di metallo nell'area cominciano ad essere attratti verso il foro; Juliet viene colpita e accidentalmente avvolta da una catena finendo all'interno del foro e, nonostante gli sforzi di Kate e James per salvarla, vi precipita dentro.\nNel 2007, il gruppo di Ilana ha portato con s\u00e9 Frank sull'isola, insieme alla grossa cassa recuperata dall'aereo. Frank chiede di vederne il contenuto e rimane sconvolto. Il gruppo si dirige poi alla cascina di Jacob, ora abbandonata. Secondo Ilana, ultimamente vi avrebbe vissuto qualcun altro.\nIl gruppo di Locke prosegue il suo viaggio per incontrare Jacob, e Locke affida a Ben il compito di ucciderlo, cos\u00ec da potersi vendicare per tutto ci\u00f2 che gli ha fatto. Ben ammette di non aver mai visto Jacob: il suo incontro, a cui ha assistito anche John, era solo una messinscena. Arrivati alla statua (o meglio, al piede che ne resta) il gruppo si accampa. Arrivata la sera, Richard indica a Locke e Ben come entrare nella statua, mentre lui aspetter\u00e0 fuori. Mentre i due entrano, al campo arriva il gruppo di Ilana, la quale chiede a Richard cosa ci sia all'ombra della statua. Richard risponde in latino \"colui che ci salver\u00e0 tutti\": \u00e8 la risposta esatta e Ilana svela il contenuto della cassa: John Locke, effettivamente morto, ancora con lo smoking del suo funerale. Chi \u00e8 entrato nella statua \u00e8 quindi un impostore, pi\u00f9 precisamente colui che aveva minacciato di uccidere Jacob nel flashback iniziale, che in qualche modo ha assunto le sembianze di John. All'incontro con Jacob, che riconosce subito il suo nemico, Ben esegue il compito datogli da \"John\" e colpisce al petto Jacob con un coltello. Le ultime parole di Jacob, prima che il falso John lo getti nel fuoco, sono: \"Stanno arrivando\".\nLa scena finale dell'episodio mostra che Juliet, in realt\u00e0, all'insaputa degli altri, riesce a sopravvivere alla caduta, raggiungendo la bomba ancora inesplosa. Comincia cos\u00ec a colpirla con rabbia con le sue ultime forze, fino a farla esplodere.\nNote: per la prima volta dall'inizio del serial, la scritta \"LOST\" alla fine dell'episodio appare a caratteri neri su sfondo bianco, al negativo rispetto a tutti i precedenti episodi."}
{"id": "1958717", "revid": "1305772", "url": "https://it.wikipedia.org/wiki?curid=1958717", "title": "I'm Alive (C\u00e9line Dion)", "text": "I'm Alive \u00e8 una canzone registrata dall'artista canadese C\u00e9line Dion per il suo sesto album in lingua inglese \"A New Day Has Come\" (2002). Il brano \u00e8 stato pubblicato come secondo singolo promozionale dell'album il 12 agosto 2002 ed \u00e8 stato anche utilizzato come brano principale della colonna sonora del film \"Stuart Little 2\". La canzone \u00e8 stata scritta e prodotta da Kristian Lundin e Andreas Carlsson, autori che collaborarono con C\u00e9line nel 1999 per il singolo \"That's the Way It Is.\"\n\"I'm Alive\" \u00e8 una canzone edificante mid-tempo, in cui la Dion dichiara di essere viva, soddisfatta come madre e \"innamorata\" della vita. Il videoclip musicale \u00e8 stato diretto da Dave Meyers e girato tra il 24 e il 25 maggio 2002 e poi presentato per la prima volta nel mese seguente. Del videoclip sono state realizzate due versioni: una versione con le scene tratte dal film \"Stuart Little 2\" e una versione senza. Il brano \u00e8 diventato un successo mondiale raggiungendo la top ten in molti paesi europei come Belgio e Francia, dove fu certificato rispettivamente disco di platino e disco d'oro.\nAntefatti e rilascio.\nIn un'intervista C\u00e9line dichiar\u00f2 che durante la produzione del suo nuovo album \"non vedeva l'ora di tornare in studio di registrazione, adorando tutte le canzoni che le persone avevano scritto per lei per il suo nuovo album\". La cantante disse a proposito dei nuovi brani: \"Quelle canzoni sono diventate ancora pi\u00f9 vicine a me perch\u00e9, il fatto che mi sono presa due anni di pausa, hanno scritto canzoni per me ancora pi\u00f9 vicine alle mie emozioni. Avevo cose di cui parlare. Avevo cose di cui cantare. Era un'avventura divertente, senza pressione, rilassata, fluida, potente ma controllata. Mi sono davvero divertita. E rivedere i miei amici \u00e8 stato fantastico.\"\n\"I'm Alive\" \u00e8 stato pubblicato come secondo singolo dell'album il 12 agosto 2002. Per la promozione radiofonica, la canzone fu ri-prodotta da Humberto Gatica. La Epic Records decise di andare avanti con la versione prodotta da Gatica come versione principale. Quest'ultima fu pubblicata anche nella colonna sonora del film \"Stuart Little 2\" e su singoli CD promozionali e commerciali.\nSebbene nell'ottobre 2008 la versione dell'album di \"I'm Alive\" fu inclusa nella compilation \"\", il nuovo remix di Laurent Wolf fu rilasciato per promuoverlo in Francia. Nel gennaio 2009, Maurice Joshua realizz\u00f2 altre versioni remixate del brano per i club statunitensi.\nComposizione.\n\"I'm Alive\" \u00e8 stata scritta da Kristian Lundin e Andreas Carlsson e prodotta dallo stesso Lundin, entrambi lavorarono con C\u00e9line per la hit del 1999 \"That's the Way It Is\".\nIl singolo \u00e8 una canzone edificante mid-tempo ed \u00e8 scritta in chiave Mi \u266d maggiore con un tempo moderato di 104 battiti al minuto. Nel brano la voce della Dion va da La\u266d 3 a Re 5.\nRecensioni da parte della critica.\nNella sua recensione della colonna sonora di \"Stuart Little 2\", William Ruhlmann di \"AllMusic\" scrisse: \"C\u00e9line Dion occupa la posizione assunta da Trisha Yearwood nella colonna sonora di \"Stuart Little\" del 1999, cantando un numero a ritmo ottimista.\" Sal Cinquemani di \"Slant Magazine\" chiam\u00f2 il brano, una delle \"tracce pi\u00f9 importanti dell'album\", nominandola \"un numero mid-tempo edificante\". Anche la recensione di RollerCoaster della ABC fu positiva, commentando che \"questo \u00e8 il tipo di musica che ascolti in sottofondo mentre ti diverti con gli amici o mentre stai bevendo un bel t\u00e8 con la famiglia. \u00c8 il tipo di canzone che canti e che ti trasporta lentamente.\" Neal Sky di \"Pop Dirt\" l'ha defin\u00ec una \"bubblegum-radio-song\".\nChuck Taylor di \"Billboard\" scrisse: \"\"I'm Alive\" dimostra una svolta a sinistra stilistica, con i suoi ritmi tribali palpitanti e una voce sciolta e sfolgorante di Dion... Il filtrante remix di Humberto Gatica aggiunge succo alla versione dell'album, mentre l'up-tempo Wake Up Mix, con l'assistenza di Ric Wake e Richie Jones, \u00e8 il remix pi\u00f9 ispirato e festoso della Dion fino ad oggi, con \"Heart of Glass\" di Blondie intrecciato al ritmo di uno splendido effetto\". Stephen Thomas Erlewine di \"AllMusic\" defin\u00ec questa canzone edificante e sottolineata; nella sua recensione dell'album \"A New Day Has Come\" ha definito la canzone, un \"gioiello up-tempo di grande successo\".\nSuccesso commerciale.\nLa canzone ha avuto successo in molti paesi europei come Austria, Belgio e Francia. \"I'm Alive\" debutt\u00f2 alla 71\u00aa posizione della \"\u00d63 Austria Top 40\" per poi passare la settimana seguente, alla numero 23. Il singolo, nella sua quarta settimana in classifica, raggiunse la top ten posizionandosi alla numero 5, dove rimase per quattro settimane consecutive. In totale la canzone trascorse ventidue settimane in classifica. Anche in Svezia raggiunse la quinta posizione della classifica dei singoli pi\u00f9 venduti rimanendo in totale 18 settimane. Nella classifica belga, il singolo debutt\u00f2 alla numero 18 passando la settimana successiva in terza posizione. Nella sua terza settimana \"I'm Alive\" sal\u00ec ancora, raggiungendo la numero 2, dove rimase per quattro settimane consecutive. In totale trascorse 17 settimane in top ten e 26 settimane in classifica. \"I'm Alive\" fu certificato disco di platino nel 2002 per le oltre 70.000 copie vendute in Belgio.\nIl singolo raggiunse la top ten anche nella classifica francese dove debutt\u00f2 in 61\u00aa posizione, passando la settimana seguente direttamente alla numero 7. In totale la canzone rimase 22 settimane in classifica e fu certificata disco d'oro per aver venduto oltre 250.000 copie.\n\"I'm Alive\" si posizion\u00f2 anche nella classifica australiana raggiungendo la numero 30, mentre in Nuova Zelanda debutt\u00f2 alla numero 44 per poi salire alla 35\u00aa posizione nella sua quarta settimana.\nNegli Stati Uniti il singolo della Dion non ottenne un buon successo anche se riusc\u00ec a raggiungere la sesta posizione della \"Billboard Hot Adult Contemporary Tracks\", classifica in cui vi rimase per 26 settimane totali.\nInterpretazioni dal vivo.\nDurante la sua promozione del nuovo singolo, C\u00e9line Dion partecip\u00f2 a molti eventi ed ospitate televisive, presentando \"I'm Alive\" in programmi americani e non come il \"David Letterman Show, Top of the Pops, Le Grand Blond Avec Un Show Sournois with Marc Labr\u00e8che, Tout Prix, Bingo Lotto, Graine de stars.\"\nIl 7 aprile 2002 C\u00e9line interpreta il singolo \"I'm Alive\" durante lo speciale televisivo \"A New Day Has Come,\" spettacolo della CBS dedicato al nuovo album omonimo della Dion e registrato il 2 marzo al Kodak Theatre di Los Angeles.\nIl 2 maggio 2002 C\u00e9line canta \"I'm Alive,\" tra i vari brani, durante lo speciale televisivo della CBS \"Rockin' for the USA - A National Salute to the U.S. Military\", concerto dedicato ai soldati americani, tenutosi sulla portaerei statunitense Harry S. Truman. Il 23 maggio C\u00e9line partecipa al concerto benefico \"VH1 Divas Las Vegas: An Honors Concert For The VH1 Save The Music Foundation\", tenutosi al MGM Grand di Las Vegas e andato in onda sul canale televisivo musicale il 22 ottobre 2002. Tra i vari brani presenti nella scaletta c'\u00e8 \"I'm Alive\", la cui interpretazione \u00e8 stata inclusa nell'album live \"Divas Las Vegas.\"\nDal 25 marzo 2003, C\u00e9line esegu\u00ec \"I'm Alive\" per cinque serate a settimana durante il suo spettacolo \"A New Day...\" tenutosi al Caesars Palace di Las Vegas. Una delle performance fu pubblicata sull'album live \"A New Day... Live in Las Vegas\" nel 2004 e sul DVD \"Live in Las Vegas - A New Day...\" nel 2007. La canzone ha fatto parte anche della scaletta del \"Taking Chances World Tour\" ed \u00e8 stata eseguita dalla Dion in una nuova versione remix. Mentre nel 2015 il brano fu interpretato in versione acustica per la scaletta del nuovo residency-show della cantante, \"C\u00e9line\".\n\"I'm Alive\" \u00e8 stata eseguita anche durante le tourn\u00e9e \"Celine Dion Live 2017\", \"Celine Dion Live 2018\" e \"Courage World Tour\". Il 5 luglio 2019 \"I'm Alive\" fu cantata durante il concerto al \"BST Hyde Park\", tenutosi a Londra.\nFormati e tracce.\nCD Maxi-Singolo (Australia) (Epic: 672912 2)\nCD Singolo Promo (Brasile) (Epic: 2 900166 - 2 900205)\nCD Singolo Promo (Canada; Messico) (Columbia: CSK 56894; Epic: PRCD 98660)\nCD Singolo Promo (Europa) (Columbia: SAMPCS 11573 1)\nCD Singolo (Europa) (Columbia: COL 672728 1)\nCD Maxi-Singolo (Europa; Sud Africa) (Columbia: COL 672728 2; Columbia: CDSIN 537)\nCD Singolo Promo (Regno Unito) (Epic: XPCD2710)\nCD Singolo (Regno Unito) (Epic: 673065 2)\nCD Singolo (Regno Unito) (Epic: 673065 5)\nCD Singolo Promo (Stati Uniti) (Epic: ESK 56894)\nCD Singolo Promo (Stati Uniti) (Columbia: 88697 46233 2)\nLP Singolo Promo 12\" (Francia) (Columbia: SAMPMS 11799)\nLP Singolo Promo 12\" (Regno Unito) (Epic: XPR3604)\nLP Singolo Promo 12\" (Stati Uniti) (Epic: EAS 56894)\nMC Singolo (Regno Unito) (Epic: 673065 4)\nCrediti e personale.\nRegistrazione\nPersonale"}
{"id": "1958722", "revid": "567822", "url": "https://it.wikipedia.org/wiki?curid=1958722", "title": "Vanessa Abrams", "text": ""}
{"id": "1958724", "revid": "122836263", "url": "https://it.wikipedia.org/wiki?curid=1958724", "title": "Palazzo Manzoni (Forl\u00ec)", "text": "Il palazzo Manzoni \u00e8 un palazzo quattrocentesco di Forl\u00ec, che sorge lungo la via Emilia nel tratto di corso Garibaldi, nella parte antica della citt\u00e0.\nAll'inizio il palazzo appartenne alla famiglia Morattini, dalla quale prende il nome anche il vicino ponte \"dei Brighieri\". Vi era annessa la chiesa di San Bernardo, in seguito di Sant'Antonio, che venne restaurata del 1785 e distrutta nell'Ottocento.\nNell'Ottocento il palazzo fu acquistato da Domenico Manzoni, un nobile faentino, che lo fece ristrutturare all'interno secondo il gusto neoclassico, mantenendo la facciata originaria e inserendo uno scalone monumentale. Vi sono ospitati bassorilievi e statue di Giovan Battista Ballanti Graziani e decorazioni e affreschi di Felice Giani.\nNel novembre 2008 sono state realizzate le immagini termiche all'infrarosso dell'intero palazzo."}
{"id": "1958734", "revid": "287204", "url": "https://it.wikipedia.org/wiki?curid=1958734", "title": "Carta di Atene", "text": ""}
{"id": "1958740", "revid": "76963", "url": "https://it.wikipedia.org/wiki?curid=1958740", "title": "Fran\u00e7ois Englert", "text": "Biografia.\nNato nel 1932 in Belgio da una famiglia ebraica di origine polacca, Fran\u00e7ois Englert vive la difficile esperienza dei bambini dell'Olocausto. Durante la seconda guerra mondiale \u00e8 ospitato, sotto falsa identit\u00e0, presso famiglie o orfanotrofi nelle citt\u00e0 di Dinant, Lustin, Stoumont e infine Annevoie-Rouillon, fino alla Liberazione con l'arrivo delle truppe americane.\nNel 1955 si \u00e8 laureato come ingegnere elettromeccanico presso l'Universit\u00e9 Libre de Bruxelles (ULB) dove ha conseguito il dottorato di ricerca nelle scienze fisiche nel 1959. Dal 1959 al 1961 ha lavorato negli Stati Uniti presso la Cornell University, in qualit\u00e0 di assistente di Robert Brout e successivamente come ricercatore. Tornato come professore all'ULB \u00e8 stato seguito da Robert Brout, che nel 1980 con Englert ha diretto il gruppo di fisica teorica. \nNel 1997 Englert ha ricevuto il \"premio per l'alta energia e le particelle\" della European Physical Society e nel 2004 il Premio Wolf per la fisica per lo studio sul meccanismo che unifica le interazioni a corto e lungo raggio generando bosoni di gauge massivi.\nL'8 ottobre 2013, assieme a Peter Higgs, \u00e8 stato insignito del premio Nobel per la fisica per la scoperta dei meccanismi che danno origine alla massa delle particelle elementari, diventando il primo belga a vincere il premio.\nHa dato i maggiori contributi nel campo della fisica statistica, della teoria quantistica dei campi, della cosmologia, della teoria delle stringhe e nello studio della supergravit\u00e0."}
{"id": "1958744", "revid": "1543377", "url": "https://it.wikipedia.org/wiki?curid=1958744", "title": "Pia Covre", "text": "Spesso intervistata da giornalisti, ospite di convegni, programmi radiofonici e televisivi, Pia Covre \u00e8 nota per la continua attivit\u00e0 di sostegno alle prostitute e per l'opera di sensibilizzazione dell'opinione pubblica e dei politici sui problemi correlati.\nNel 1982, insieme a Carla Corso e ad altre colleghe, ha fondato il \"Comitato per i diritti civili delle prostitute\" (CDCP), al fine di dare aiuto \u00aballe persone prostitute\u00bb, e nel 1985 il giornale \"Lucciola\". Nel 2004 il CDCP ha ottenuto l'iscrizione all'anagrafe delle ONLUS.\nNel 2009 \u00e8 candidata nella Lista Anticapitalista (Federazione della Sinistra, cartello elettorale PRC e PdCI) al Parlamento europeo nella circoscrizione Nord-Est; inoltre \u00e8 membro dell'associazione radicale \"Certi Diritti\".\nAttualmente Pia Covre vive a Pordenone."}
{"id": "1958747", "revid": "122563160", "url": "https://it.wikipedia.org/wiki?curid=1958747", "title": "Maria Teresa Bertuzzi", "text": "Biografia.\nDopo aver conseguito la maturit\u00e0 scientifica nel 1980, presso il Liceo Roiti di Ferrara, si iscrive alla Facolt\u00e0 di Economia e Commercio presso l'universit\u00e0 di Bologna, dove si laurea nel 1986 con una tesi su \"Contabilit\u00e0 e Bilancio secondo le Direttive Comunitarie\".\nDopo una breve esperienza lavorativa presso un Istituto Bancario, inizia la propria carriera di Insegnante presso l'Istituto Commerciale Statale V. Monti di Ferrara, dove insegna in un primo momento Ragioneria e Tecnica, e successivamente Economia Aziendale.\nAttivit\u00e0 politica.\nSi dedica all'attivit\u00e0 politica a partire dal 1995, quando entra nel Consiglio Comunale di Copparo (FE) come Indipendenti di Sinistra. Nel 1997 ricopre l'incarico di assessore con deleghe alla cultura e Welfare presso il Comune di Copparo, del quale diventer\u00e0 Sindaco nel 2004 ottenendo il 66% dei consensi. Nel 2004 lascia l'incarico di Insegnante.\nElezione a senatore.\nAlle elezioni politiche del 2008 viene eletta al Senato della Repubblica, nelle liste del Partito Democratico nella circoscrizione Emilia-Romagna.\nDa questo momento \u00e8 membro della IX Commissione Agricoltura. Come Sindaco e come Senatrice ha incentrato la sua attivit\u00e0 politica su alcuni grandi temi a cui \u00e8 sempre stata legata: Scuola e giovani, ma anche Enti Locali e Sviluppo del Territorio. \u00c8 autrice di 8 disegni di legge ed \u00e8 secondo firmataria del \u201cPiano nazionale per l'autonomia e la libert\u00e0 delle nuove generazioni\u201d , del Gruppo Senatori PD. Come membro della Commissione Agricoltura ha presentato 2 disegni di legge volti a favorire il ricambio generazionale nel settore agricolo, l'imprenditoria giovanile e per l'istituzione della Banca Dati delle terre agricole. Ha depositato altres\u00ec tre disegni di legge contenenti \"disposizioni per il ristoro dei danni alle produzioni agricole conseguenti a siccit\u00e0 e sbalzi termici, subiti dalle imprese agricole\", \"Disposizioni per la regolarizzazione dei fabbricati rurali\" e \"Norme modificative del D.l. 227/2001 in materia di definizione di bosco\". Gli altri Disegni di Legge presentati come primo firmatario, recano misure in materia di pensioni obbligatorie per i superstiti, parit\u00e0 di accesso agli organi di gestione, programmazione, indirizzo e controllo degli enti pubblici, e determinazione del trattamento economico complessivo dei membri del Parlamento.\nA seguito della\nsua prima esperienza parlamentare, \u00e8 rieletta al Senato della Repubblica nel\n2013 nelle liste del Partito Democratico. Attualmente \u00e8 membro della IX\nCommissione Agricoltura, della III Commissione Esteri ed \u00e8 membro della\ndelegazione parlamentare italiana presso l'Assemblea del Consiglio d'Europa.\nDurante la XVII legislatura ha presentato come primo firmatario i disegni di\nlegge \"Disposizioni per il ristoro dei danni alle produzioni conseguenti a\nsiccit\u00e0 e sbalzi termici subiti dalle imprese agricole\", Misure per\nla competitivit\u00e0 dell'imprenditoria giovanile e il ricambio generazionale in\nagricoltura, Introduzione degli articoli 613-bis e 613-ter del codice\npenale in materia di tortura, Norme in materia di diritto al trattamento\npensionistico di reversibilit\u00e0 per i figli superstiti, Misure per favorire\nil ricambio generazionale in agricoltura e istituzione della Banca delle terre\nagricole."}
{"id": "1958749", "revid": "1656773", "url": "https://it.wikipedia.org/wiki?curid=1958749", "title": "Circondario di Teramo", "text": "Il circondario di Teramo era uno dei circondari in cui era suddivisa l'omonima provincia.\nIstituzione e soppressione.\nFu costituito insieme alla provincia di Teramo, di cui era parte, dopo l'annessione del Regno delle Due Sicilie al Regno d'Italia nel 1861. I circondari erano stati istituiti come ente amministrativo subordinato alle province con la Legge Rattazzi (Regio Decreto n. 3702 del 23.10.1859).\nDopo il 1927, con la costituzione della Provincia di Pescara e la soppressione dei circondari, fu soppresso il circondario di Penne ed aggregato alla nuova provincia, salvo i comuni del Mandamento di Bisenti (Bisenti, Arsita, Castiglione Messer Raimondo, Penna Sant'Andrea, Basciano e Castel Castagna), che furono invece aggregati alla Provincia di Teramo.\nComuni compresi.\nAncarano, Atri (capoluogo di mandamento), Bellante, Campli, Canzano, Castellalto, Castelli, Castiglione della Valle (dal 1928 il comune prender\u00e0 il nome di Colledara), Castilenti, Cellino Attanasio (fino al 1863 denominato \"Cellino\"), Civitella del Tronto, Colonnella, Controguerra, Corropoli, Cortino (nel 1868 aggiunte frazioni Faieto e Casanova gi\u00e0 di Valle San Giovanni), Crognaleto, Fano Adriano, Giulianova, Isola del Gran Sasso d'Italia (fino al 1863 denominato Isola), Montefino (fino al 1863 denominato Montesecco), Montorio al Vomano (fino al 1863 denominato Montorio - capoluogo di mandamento), Morro d'Oro (fino al 1863 denominata Morro), Mosciano Sant'Angelo (fino al 1863 denominato Mosciano), Mutignano (soppresso nel 1927 e ricostituito nel 1929 con la nuova denominazione di Pineto), Nereto, Notaresco (capoluogo di mandamento), Pietracamela, Rocca Santa Maria, Roseto degli Abruzzi (fino al 1927 il comune aveva denominazione Montepagano), Sant'Egidio alla Vibrata (fino al 1863 denominato Sant'Egidio), Sant'Omero, Silvi, Teramo, Torano Nuovo (fino al 1863 denominato Torano), Torricella Sicura (fino al 1863 denominato Torricella), Tortoreto, Tossicia (capoluogo di mandamento), Valle Castellana, Valle San Giovanni (soppresso nel 1868)."}
{"id": "1958753", "revid": "671029", "url": "https://it.wikipedia.org/wiki?curid=1958753", "title": "Euroleague Basketball 2006-2007", "text": "LEurolega di pallacanestro 2006-07 rese il via il 24 ottobre 2006 e si concluse il 6 maggio 2007 con la vittoria del Panathinaikos. Theod\u014dros Papaloukas venne nominato MVP della regular season, e D\u012bm\u012btr\u012bs Diamantid\u012bs, MVP delle Final Four."}
{"id": "1958754", "revid": "260612", "url": "https://it.wikipedia.org/wiki?curid=1958754", "title": "Sant'Ampelio di Milano", "text": ""}
{"id": "1958755", "revid": "260612", "url": "https://it.wikipedia.org/wiki?curid=1958755", "title": "Sant'Aspreno", "text": ""}
{"id": "1958758", "revid": "260612", "url": "https://it.wikipedia.org/wiki?curid=1958758", "title": "Sant'Audoeno", "text": ""}
{"id": "1958760", "revid": "339392", "url": "https://it.wikipedia.org/wiki?curid=1958760", "title": "Sant'Atanasio Vescovo", "text": ""}
{"id": "1958762", "revid": "339392", "url": "https://it.wikipedia.org/wiki?curid=1958762", "title": "San Bartolomeo il giovane", "text": ""}
{"id": "1958763", "revid": "339392", "url": "https://it.wikipedia.org/wiki?curid=1958763", "title": "San Benedetto martire", "text": ""}
{"id": "1958767", "revid": "21880", "url": "https://it.wikipedia.org/wiki?curid=1958767", "title": "Martinpescatore", "text": ""}
{"id": "1958769", "revid": "339392", "url": "https://it.wikipedia.org/wiki?curid=1958769", "title": "San Bertulfo abate", "text": ""}
{"id": "1958771", "revid": "767487", "url": "https://it.wikipedia.org/wiki?curid=1958771", "title": "Robert Brout", "text": "Ha svolto attivit\u00e0 di ricerca nel campo delle particelle elementari.\nNel 2004 ha ricevuto il premio Wolf per la fisica assieme a Peter Higgs e Fran\u00e7ois Englert, con i quali ha teorizzato il meccanismo mediante il quale le particelle acquisiscono massa, oggi principalmente noto come meccanismo di Higgs."}
{"id": "1958772", "revid": "111704546", "url": "https://it.wikipedia.org/wiki?curid=1958772", "title": "Cartello di Sonora", "text": "Il Cartello di Sonora, anche conosciuto come Organizzazione Caro-Quintero, \u00e8 stato un cartello del narcotraffico messicano.\nFondazione.\nIl Cartello di Sonora \u00e8 considerato dalla DEA come uno dei pi\u00f9 vecchi e ben organizzati cartelli. Le radici del cartello affondano nel Cartello di Guadalajara, che spar\u00ec dopo l'arresto, nel 1989, del suo cofondatore Miguel \u00c1ngel F\u00e9lix Gallardo. La zona d'influenza del Cartello di Guadalajara fu divisa tra: il Cartello di Sonora, il Cartello di Tijuana ed il Cartello di Sinaloa.\nIl Cartello di Sonora \u00e8 comandato da Miguel Caro Quintero, fratello del cofondatore del Cartello di Guadalajara, Rafael Caro Quintero. Rafael Caro Quintero fu arrestato in Costa Rica nel 1985 per la tortura e l'uccisione dell'agente speciale della DEA Enrique \"Kiki\" Camarena Salazar. Miguel Caro Quintero \u00e8 stato arrestato la prima volta nel 1989, ma si considera comunque che sia ancora lui a mantenere il controllo sul cartello da dietro le sbarre.\nOperazioni.\nIl Cartello di Sonora \u00e8 stato uno dei primi cartelli a cominciare il trasporto di cocaina dalla Colombia, in modo particolare dal Cartello di Cali. L'affare fondamentale del cartello \u00e8 la produzione e distribuzione della marijuana, tra gli altri affari messi in essere c'\u00e8 quello del trasporto e della distribuzione di metanfetamine.\nOperando nel Messico centro-settentrionale, si considerano zone di smercio preferenziali per il cartello l'Arizona, il Texas e la California, dove una rete di ranch, lungo il confine nord della regione, funge da magazzino di raccolta prima del trasporto. Il Cartello di Sonora \u00e8 principalmente connesso in operazioni nelle zone di Hermosillo, Agua Prieta, Guadalajara (Messico), Culiac\u00e1n, San Luis Potos\u00ed, Sinaloa e Sonora."}
{"id": "1958774", "revid": "260612", "url": "https://it.wikipedia.org/wiki?curid=1958774", "title": "Santa Caterina d'Alessandria", "text": ""}
{"id": "1958778", "revid": "2187", "url": "https://it.wikipedia.org/wiki?curid=1958778", "title": "San Ciro martire", "text": ""}
{"id": "1958781", "revid": "78273", "url": "https://it.wikipedia.org/wiki?curid=1958781", "title": "Regia Universit\u00e0 di Cagliari", "text": ""}
{"id": "1958784", "revid": "2187", "url": "https://it.wikipedia.org/wiki?curid=1958784", "title": "San Cono Abate", "text": ""}
{"id": "1958786", "revid": "260612", "url": "https://it.wikipedia.org/wiki?curid=1958786", "title": "San Cono da Teggiano", "text": ""}
{"id": "1958788", "revid": "15756", "url": "https://it.wikipedia.org/wiki?curid=1958788", "title": "Vincenzo Sulis", "text": "Biografia.\nNacque in una famiglia modesta, dal nuorese Antonio Sulis e dalla cagliaritana Lucia Mura. Riusc\u00ec a studiare fino alle scuole superiori della Regia Universit\u00e0 di Cagliari. Abbandonati improvvisamente gli studi, condusse una vita disordinata. Arrestato, dopo aver ottenuto la libert\u00e0, armato e al comando di alcuni vecchi compagni di prigione, si mise a fare razzie nei campi. Dopo aver ottenuto il perdono giudiziario riprese gli studi fino a diventare uno dei pi\u00f9 importanti notai di Cagliari.\nL'arrivo della flotta francese nel 1793 risvegli\u00f2 in lui il carattere ribelle tanto da divenire, prima capopopolo contro i francesi, e poi comandante delle truppe di Stampace durante i moti antipiemontesi. Quando Carlo Emanuele IV, perduto il Piemonte, trov\u00f2 rifugio in Sardegna, Vincenzo fu uno dei suoi pi\u00f9 stretti collaboratori.\nI suoi nemici per\u00f2 riuscirono a metterlo in cattiva luce verso il popolo e il re. Ricercato, e con una taglia da 500 scudi, venne tradito, consegnato alla forza pubblica e infine processato. In seguito alla condanna, nella quale gli fu comminata la pena di carcere a vita, venne rinchiuso prima nella torre dell'Aquila a Cagliari e, dal 1799, nella Torre dello sperone ad Alghero, (\"Torres Sulis, Torre di Sulis o Torres de l'Esper\u00f3 Rejal\"), dove visse fino al 1821 anno in cui ricevette la grazia da Carlo Felice.\nFin\u00ec i suoi giorni a La Maddalena dove scrisse la sua autobiografia, rimasta inedita fino al 1964.\nUna loggia massonica del Grande Oriente d'Italia, ad Alghero, \u00e8 intitolata al suo nome."}
{"id": "1958789", "revid": "260612", "url": "https://it.wikipedia.org/wiki?curid=1958789", "title": "San Corbiniano", "text": ""}
{"id": "1958801", "revid": "2120113", "url": "https://it.wikipedia.org/wiki?curid=1958801", "title": "Repubblica Popolare Democratica d'Etiopia", "text": "La Repubblica Popolare Democratica d'Etiopia (RPDE) \u00e8 stata la denominazione ufficiale dell'Etiopia tra il 1987 e il 1991, durante il governo comunista di Menghistu Hail\u00e9 Mari\u00e0m e del suo Partito dei Lavoratori d'Etiopia. Fu il successore del Governo militare provvisorio dell'Etiopia socialista, la precedente dittatura comunista militare guidata dal Derg, e si dissolse nel maggio 1991, quando Menghistu fu rovesciato da una coalizione di forze ribelli dell'FRDPE, portando alla nascita di un governo di transizione.\nLo Stato era organizzato secondo un sistema politico monopartitico."}
{"id": "1958802", "revid": "260612", "url": "https://it.wikipedia.org/wiki?curid=1958802", "title": "San Corrado di Baviera", "text": ""}
{"id": "1958803", "revid": "260612", "url": "https://it.wikipedia.org/wiki?curid=1958803", "title": "San Costanzo di Perugia", "text": ""}
{"id": "1958805", "revid": "287204", "url": "https://it.wikipedia.org/wiki?curid=1958805", "title": "Zanda", "text": ""}
{"id": "1958806", "revid": "260612", "url": "https://it.wikipedia.org/wiki?curid=1958806", "title": "San Crodegango", "text": ""}
{"id": "1958808", "revid": "4252", "url": "https://it.wikipedia.org/wiki?curid=1958808", "title": "San Dario di Nicea", "text": ""}
{"id": "1958809", "revid": "260612", "url": "https://it.wikipedia.org/wiki?curid=1958809", "title": "Sant'Eligio", "text": ""}
{"id": "1958810", "revid": "1529788", "url": "https://it.wikipedia.org/wiki?curid=1958810", "title": "Santa Elisabetta (disambigua)", "text": ""}
{"id": "1958813", "revid": "260612", "url": "https://it.wikipedia.org/wiki?curid=1958813", "title": "Sant'Eurosia di Jaca", "text": ""}
{"id": "1958815", "revid": "260612", "url": "https://it.wikipedia.org/wiki?curid=1958815", "title": "Sant'Eustorgio II", "text": ""}
{"id": "1958817", "revid": "260612", "url": "https://it.wikipedia.org/wiki?curid=1958817", "title": "San Filadelfo di Pattano", "text": ""}
{"id": "1958818", "revid": "1924342", "url": "https://it.wikipedia.org/wiki?curid=1958818", "title": "Bertuzzi", "text": ""}
{"id": "1958819", "revid": "1793900", "url": "https://it.wikipedia.org/wiki?curid=1958819", "title": "Presidential Records Act", "text": "The Presidential Records Act (PRA) del 1978, regola gli atti ufficiali del Presidente e Vicepresidente datati dopo il 20 gennaio 1981.\nIl PRA ha modificato la propriet\u00e0 legale dei documenti ufficiali del Presidente da privata a pubblica. Nello specifico il PRA permette il pubblico accesso ai registri Presidenziali attraverso il Freedom of Information Act (FOIA) a partire da cinque anni dopo il termine di quella specifica amministrazione.\nNel 2001 George W. Bush emana l'ordine esecutivo 13233 con il quale limita l'accesso ai documenti presidenziali."}
{"id": "1958820", "revid": "47767", "url": "https://it.wikipedia.org/wiki?curid=1958820", "title": "San Filippo diacono", "text": ""}
{"id": "1958821", "revid": "161374", "url": "https://it.wikipedia.org/wiki?curid=1958821", "title": "San Gaudenzio (vescovo di Arezzo)", "text": ""}
{"id": "1958823", "revid": "1305772", "url": "https://it.wikipedia.org/wiki?curid=1958823", "title": "Santa Gertrude", "text": "Santa Gertrude o Santa Geltrude possono riferirsi a:"}
{"id": "1958826", "revid": "149587", "url": "https://it.wikipedia.org/wiki?curid=1958826", "title": "Pasteria", "text": ""}
{"id": "1958827", "revid": "260612", "url": "https://it.wikipedia.org/wiki?curid=1958827", "title": "San Giovanni Nepomuceno", "text": ""}
{"id": "1958830", "revid": "260612", "url": "https://it.wikipedia.org/wiki?curid=1958830", "title": "San Giuliano diacono", "text": ""}
{"id": "1958834", "revid": "260612", "url": "https://it.wikipedia.org/wiki?curid=1958834", "title": "San Lorenzo Maiorano", "text": ""}
{"id": "1958835", "revid": "661526", "url": "https://it.wikipedia.org/wiki?curid=1958835", "title": "San Lorenzo Ruiz", "text": ""}
{"id": "1958837", "revid": "1879880", "url": "https://it.wikipedia.org/wiki?curid=1958837", "title": "Retratto successorio", "text": "Il retratto successorio \u00e8 un istituto giuridico di diritto italiano, tipico della comunione di una eredit\u00e0. Non \u00e8 applicabile in caso di comunione ordinaria.\n\"Ratio\".\nLa \"ratio\" del retratto successorio \u00e8 quella di favorire, nel caso di alienazione di una quota di eredit\u00e0, tra i possibili acquirenti uno dei coeredi, evitando l'intromissione di estranei nei rapporti di successione. Ai coeredi l'ordinamento garantisce non solo il diritto di prelazione sull'acquisto della quota alienanda, ma anche il diritto di riscattare la quota alienata sostituendosi al terzo acquirente.\nIl legislatore ha voluto quindi agevolare la permanenza della titolarit\u00e0 delle quote a persone aventi legami affettivi, concedendo loro il diritto potestativo di escludere il terzo, pagandogli il corrispettivo dallo stesso gi\u00e0 versato per l'acquisto della propriet\u00e0 della quota alienata da uno dei coeredi.\nLa \"ratio\" pu\u00f2 essere individuata anche nell'interesse, riconosciuto dal legislatore, di agevolare la volont\u00e0 testamentaria facendo in modo che i beni, ove possibile, rimangano nella propriet\u00e0 di soggetti individuati dal \"de cuius\".\nDisciplina.\nIl retratto successorio \u00e8 disciplinato dell'art. 732 del codice civile italiano il quale prevede che il coerede, se vuole alienare a un estraneo la sua quota ereditaria o parte di essa deve notificare la proposta di alienazione scritta, in caso di immobili, indicandone il prezzo, agli altri coeredi, che hanno diritto di prelazione da esercitare entro i due mesi successivi all'ultima delle notificazioni. \nIn mancanza di notificazione, nonch\u00e9 quando l'alienazione segua alla tempestiva comunicazione dei coeredi di volersi avvalere del diritto, costoro hanno diritto di riscattare la quota dell'acquirente e da ogni successivo avente causa, a prescindere dall'avvenuta trascrizione dell'acquisto."}
{"id": "1958841", "revid": "262457", "url": "https://it.wikipedia.org/wiki?curid=1958841", "title": "Enryakuji", "text": ""}
{"id": "1958847", "revid": "172345", "url": "https://it.wikipedia.org/wiki?curid=1958847", "title": "Bernard Strigel", "text": "Vita e opere.\nBernhard nacque nella citt\u00e0 tedesca di Memmingen, figlio di Ivo Strigel di professione scultore. Appartenente ad una famiglia di artisti, Bernhard ne \u00e8 considerato il rappresentante pi\u00f9 importante. In giovane et\u00e0 venne mandato a fare apprendistato presso la bottega del pittore Bartholomeus Zeitblom, nella citt\u00e0 di Ulma.\nAcquistata una certa notoriet\u00e0, fu chiamato alla sua Corte dal Sacro Romano Imperatore Massimiliano I d'Asburgo che ne fece il suo principale ritrattista. Al servizio dell'imperatore fu attivo ad Augusta, Innsbruck e Vienna.\nStrigel \u00e8 noto soprattutto come ritrattista, ma fu anche pittore di scene religiose; tra le altre realizz\u00f2 \"La vita di Maria\" e dieci tavole raffiguranti la \"Genealogia di Cristo\"."}
{"id": "1958849", "revid": "121836", "url": "https://it.wikipedia.org/wiki?curid=1958849", "title": "Bernhard Strigel", "text": ""}
{"id": "1958850", "revid": "108779005", "url": "https://it.wikipedia.org/wiki?curid=1958850", "title": "Montagna Sheik Barakat", "text": "La Montagna Sheik Barakat - ossia \"Montagna del vecchio delle benedizioni\" - \u00e8 un'altura situata nel nord della Siria, nei pressi di Antiochia, a pochi chilometri dalla costa del Mar Mediterraneo dove visse, per 37 anni, Simeone Stilita il Vecchio."}
{"id": "1958853", "revid": "1429175", "url": "https://it.wikipedia.org/wiki?curid=1958853", "title": "Un posto tranquillo (serie televisiva)", "text": "Un posto tranquillo \u00e8 una serie televisiva italiana trasmessa su Rai 1 dal 2003 al 2005.\nProduzione.\nPrima stagione.\nLa serie \u00e8 stata trasmessa in prima serata su Rai Uno dal 9 febbraio 2003 al 10 febbraio 2003 con protagonista assoluto Lino Banfi e con la partecipazione straordinaria di Nino Manfredi. I temi musicali ricorrenti durante gli episodi sono stati composti da Andrea Guerra.\nSeconda stagione.\nLa serie \u00e8 stata trasmessa in prima serata su Rai Uno dal 10 ottobre 2005 al 19 ottobre 2005. La stagione \u00e8 dedicata a Nino Manfredi scomparso circa un anno prima della messa in onda e co-protagonista della prima stagione. Qui Lino Banfi interpreta ben due personaggi: quello di frate Raniero, gi\u00e0 protagonista di \"Un posto tranquillo\", e quello del malavitoso Rocco Mattone.\nI temi musicali ricorrenti durante gli episodi sono stati composti da Andrea Guerra.\nTrama.\nPrima stagione.\nLa vita dei quattro frati di un piccolo convento \u00e8 sconvolta dall'arrivo di Antonio, che si dichiara essere uno studente di storia dell'arte interessato ad esaminare la struttura del monastero. Raniero, il padre guardiano, inizia un'attivit\u00e0 da agente segreto per indagare sul passato del nuovo ospite. Ci\u00f2 che scoprir\u00e0 sar\u00e0 una sorpresa per tutti. Giorgia sta per sposare il figlio del sindaco del paese, ma dopo aver conosciuto Antonio la sua vita cambia radicalmente. La ragazza cerca in tutti i modi di negare a se stessa di essersi innamorata di Antonio ma alla fine \u00e8 costretta a cedere ai suoi sentimenti.\nSeconda stagione.\nDopo aver scoperto, nella prima serie, di avere un figlio, padre Raniero si trova di fronte un sosia che \u00e8 anche un malavitoso. L'obiettivo del delinquente \u00e8 chiaro: rifugiarsi nel convento e prendere il posto del frate per sfuggire alla polizia e alla vendetta di un gruppo mafioso.\nRiconoscimenti.\nNel 2003 questa miniserie si colloc\u00f2 in testa alle top ten degli ascolti e venne proclamata \"programma dell'anno\"."}
{"id": "1958861", "revid": "2208340", "url": "https://it.wikipedia.org/wiki?curid=1958861", "title": "Monte Hiei", "text": "Il \u00e8 una montagna situata in Giappone, a nord-est di Ky\u014dto, si erge al confine tra la prefettura di Kyoto e la prefettura di Shiga. Alta 848 metri, ha posseduto e possiede un significato simbolico molto importante per la storia e la cultura giapponese, essendo luogo di divinit\u00e0 shintoiste e sede del principale monastero della scuola buddhista giapponese Tendai, l'Enryaku-ji."}
{"id": "1958873", "revid": "287204", "url": "https://it.wikipedia.org/wiki?curid=1958873", "title": "Rostam", "text": "Rostam (in ) \u00e8 un eroe della mitologia persiana, figlio di Zal e Rudaba. In qualche modo la posizione di Rostam nella tradizione storica si ricollega curiosamente a Surena, l'eroe della battaglia di Carrhae. La figura del personaggio storico e di quello mitico condividono molte caratteristiche della personalit\u00e0. In entrambi i casi ci si trova di fronte al paladino dell'Iran, il pi\u00f9 potente degli eroi persiani, con forti reminiscenze del periodo arsacide. Rostam viene immortalato dal poeta del X secolo d.C. Ferdowsi, nel suo capolavoro epico intitolato \"Shahnameh\", cio\u00e8 \"Libro dei Re\", contenente una summa del folclore e della storia persiani nel periodo preislamico.\nBackground.\nNello \"Shahnameh\" di Ferdowsi, Rostam \u00e8 il campione dei campioni, e si trova coinvolto in numerose avventure, che costituiscono alcune delle pi\u00f9 famose (e probabilmente delle meglio concepite) parti dell'intero poema. Ancora fanciullo uccide l'elefante bianco impazzito del re Manuchehr con un singolo colpo della mazza appartenente a suo nonno Sam, figlio di Nariman. Quindi cattura il celeberrimo stallone Rakhsh. L'etimologia del nome \"Rostam\" risale alle radici \"Raodh\" e \"Takhma\", dove \"Raodh\" significa \"crescita, sviluppo\" e \"Takhma\" significa \"coraggioso\". Nell'Avesta si ritrova la forma *Raosta-takhma ed in pahlavi *Rodastahm.\nNascita.\nNella mitologia persiana la gravidanza di Rudaba per generare Rostam fu prolungata in proporzione alla straordinaria taglia del nascituro. Zal, suo marito, era sicuro che il parto l'avrebbe uccisa. Ma quando Rudaba sembrava ormai vicina alla morte Zal decide di invocare il Simurgh, che appare e lo istruisce su come praticare un \"Rostamzad\" (l'equivalente persiano del parto cesareo), salvando cos\u00ec sia la madre sia il bambino.\nHaft Khan-e Rostam (Le Sette Fatiche di Rostam).\nSono due gli eroi mitologici iraniani che, come il greco Ercole, affrontano imprese seriali: Esfandyar e lo stesso Rostam.\nNella prima delle sue sette fatiche \u00e8 protagonista in realt\u00e0 il suo cavallo, Rakhsh (il cui manto \u00e8 curiosamente luccicante) che affronta un leone. Rostam lascia la corte dove \u00e8 ospite e viaggia giorno e notte, compiendo in un giorno il cammino di due, senza dare tregua al poderoso Rakhsh. Stanco e affamato, cerca un luogo dove fermarsi, lamentandosi della \"lentezza\" del loro viaggio. Catturato un onagro (asino selvatico asiatico) col suo infallibile laccio, l'eroe estrae dalla punta di una freccia delle scintille e prepara un fuoco dove arrostire la bestia usando stoppie, spine e legno. La carne per\u00f2 non \u00e8 di suo gradimento, ed egli getta via le ossa. Si fa una branda con un letto di giunchi. Toglie allora le briglie a Rakhsh e libera il suo cavallo nella prateria. Non teme la vicina tana di un leone nei paraggi, ma si getta sulle canne, imponente \"come un elefante\".\nPassa un turno di guardia e il leone si fa avanti, orgoglioso: si compiace di vedere una forma tra le canne e vicino ad essa una cavalcatura. La belva progetta prima di colpire il cavallo, quindi di approfittare del cavaliere. Il leone balza allora sul cavallo, ma lo \"splendente\" Rakhsh esplode in tutta la sua furia e colpisce con il potente zoccolo la testa del predatore, quindi conficca i suoi denti (curiosamente appuntiti) nella schiena, lasciandolo trafitto a morte. Quando Rostam si sveglia e vede i segni della lotta combattuta durante il suo sonno rimprovera l'eroico Rakhsh, che stupidamente ha affrontato un leone da solo, rischiando la vita. Con il leone che Rostam voleva sfidare con l'elmo, la pelle di tigre, l'arco, il laccio e la mazza, insomma con tutte le sue armi portate apposta dal Mazandaran. Detto fatto, l'eroe si riaddormenta profondamente e, quando il sole si alza sopra le oscure colline, anche Rostam si leva sonnolento, striglia e sella Rakhsh, quindi prega Dio, l'Autore di Ogni Bene, e continua per la sua strada.\nDi seguito un elenco delle altre sue fatiche:\nla seconda: Rostam e Rakhsh attraversano indenni il Deserto.\nla terza: l'uccisione del Drago.\nla quarta: Rostam sventa il complotto della Strega, uccidendola.\nla quinta: Rostam punisce il Signore dei Cavalli di Olad, eroe di Mazani. Nell'occasione Olad cerca di vendicare l'umiliazione ma viene catturato da Rostam che, per salvargli la vita, richiede il suo aiuto contro \"Div-e Sepid\", il Demone Bianco, Capo dei Div.\nla sesta: Rostam combatte il castellano di Div-e Sepid, Arjhang-e Div, uccidendo il demone e ottenendo la chiave per accedere alla rocca del Capo dei Div.\nla settima: Rostam affronta Div-e Sepid in un'epica battaglia, lo uccide e libera Key Kavus, ponendo sul trono del Mazandaran l'amico Olad.\nMa fra le storie pi\u00f9 famose di Rostam, sempre contenuta nello \"Shahnameh\", vi \u00e8 quella in cui l'eroe uccide involontariamente il suo stesso figliolo, Sohrab, senza che nessuno dei due sapesse l'identit\u00e0 dell'altro, se non quando era ormai troppo tardi. &lt;br&gt;\nSi \u00e8 ricollegata la storia di Rostam e Sohrab al lamento di Ildebrando.\nUn altro famoso episodio della carriera di Rostam lo vede combattere il \"d\u0113w\" (in persiano moderno \"div\", \"demone\") chiamato Akvan, che in forma di onagro stava rovinando le armenti della Persia. Il Re capisce che non si pu\u00f2 trattare di un fenomeno naturale, ma che lo stesso Ahriman doveva aver deciso di distruggere l'Iran-Shahr (il Paese degli Arii). Solo Rostam naturalmente poteva affrontare la missione.\nVanno infine notate le similitudini tra le vicende di Rostam e quelle che hanno per protagonista l'eroe irlandese C\u00fa Chulainn. Entrambi guerrieri invincibili, uccisori in giovane et\u00e0 di bestie feroci, uccisori nella maturit\u00e0 dei propri stessi figli, assassinati con un tradimento ma capaci di uccidere il proprio carnefice prima della fine.\nCredito popolare.\nUn episodio folcloristico riportato da Afshin Molavi oppone seppure amichevolmente Rostam niente meno che all'Imam sciita \u02bfAl\u012b. I due si equivalgono e l'incontro di lotta si risolve in un pareggio. Ma l'invocazione di Dio da parte di \u02bfAl\u012b cambia le sorti del confronto a suo favore. Tuttavia nessun rancore tra i due contendenti che si danno la mano e si abbracciano. Evidentemente la figura di Rostam era cos\u00ec cara agli Iraniani da non poter essere demonizzata, ma da esser posta appena sotto quella del loro personaggio pi\u00f9 sacro dopo aver abbracciato distopicamente la variante sciita dell'Islam.\nVisioni alternative.\nSi \u00e8 scritto sul \"Journal of the Royal Central Asian Society\" che la battaglia tra Rostam e il Demone Bianco riecheggia la resistenza dei Persiani agli invasori provenienti da Nord, cio\u00e8 dalle regioni rivierasche del Mar Caspio."}
{"id": "1958877", "revid": "6923", "url": "https://it.wikipedia.org/wiki?curid=1958877", "title": "Tradizioni popolari di Grosseto", "text": "Le tradizioni popolari hanno da sempre caratterizzato gli usi e costumi degli abitanti della citt\u00e0 di Grosseto e del territorio circostante. Mentre nei secoli scorsi costituivano elementi insiti nella quotidianet\u00e0, attualmente sono prevalentemente rievocazioni della vita del passato.\nLa merca.\nLa merca \u00e8 un evento che si svolge a primavera, generalmente nel mese di maggio.\nQuesto evento che rievoca le tradizioni storiche consiste nell'isolare in un recinto circolare, uno alla volta, i vitelli nati durante l'ultima annata; al centro del recinto \u00e8 presente un grosso tronco caratterizzato dalla presenza di una robusta biforcazione sommitale. Ogni animale viene condotto nel recinto da un bestiaio, dove ad attenderlo trova altri due bestiai, uno che tiene in mano un laccio molto robusto e l'altro con un ferro precedentemente arroventato, necessario a marchiare l'animale con il simbolo che identificasse la sua appartenenza al padrone o all'azienda agricola. Appena entrato all'interno, il recinto viene chiuso dal bestiaio che accompagna l'animale; il bestiaio che tiene il laccio ha il compito di catturare il vitello e di rovesciarlo a terra e legarlo al tronco assieme all'altro collega che, col ferro arroventato, provvede alla marcatura a fuoco dell'animale, che successivamente viene liberato all'interno della mandria di appartenenza.\nIn passato, la merca si svolgeva sempre alla presenza delle autorit\u00e0 cittadine; adesso \u00e8 diventato un evento folkloristico che richiama molti curiosi e turisti anche da altre zone.\nIl Maggio.\nIl mese di maggio si caratterizza Grosseto e la sua provincia per le \"Maggiolate\", antichi riti della civilt\u00e0 e della tradizione contadina che prevedevano la diffusione dei canti di questua per l'augurio di un'ottima annata agricola.\nFino all'Ottocento le poesie cantate trattavano soltanto argomenti legati alle attivit\u00e0 agricole quotidiane; successivamente, vi fu un arricchimento grazie all'introduzione di tematiche politiche e sociali. I canti di questua sono praticati dai cosiddetti \"Maggiolatori\" o \"Maggiaioli\", gruppo di pi\u00f9 persone con alcuni membri impegnati a suonare la fisarmonica ed altri nei canti vocali; nel loro complesso, si caratterizzano per un particolare tipo di abbigliamento in stile agreste che deve essere indossato da tutti i membri.\nIn alcune aree rurali, la notte tra il 30 aprile e il 1\u00ba maggio i Maggiolatori rievocano questa tradizione del passato, muovendosi da un podere all'altro, cantando poesie in ottava rima ed offrendo mazzi di fiori a donne e ragazze in cambio di alcuni prodotti dell'azienda agricola visitata che vengono loro offerti. Altre rievocazioni tipiche avvengono durante l'intera giornata del 1\u00ba maggio, la pi\u00f9 famosa delle quali si svolge a Braccagni, dove vengono richiamati numerosi spettatori.\nLa processione di San Lorenzo.\nIl 10 agosto si festeggia San Lorenzo, il patrono della citt\u00e0 di Grosseto a cui \u00e8 dedicata anche la Cattedrale.\nI festeggiamenti del santo iniziano la sera precedente (9 agosto) con la suggestiva processione che attraversa le vie del centro cittadino, prima di concludersi in Duomo con la Santa Benedizione impartita dal vescovo. Questo evento \u00e8 da sempre seguito da una grandissima folla di Grossetani e di turisti, italiani e stranieri, provenienti dalle vicine localit\u00e0 balneari.\nLa processione \u00e8 aperta da un carro trainato da robusti ed instancabili buoi maremmani di Alberese, attraverso il tradizionale giogo. Sul carro prende posto il vescovo e viene esposta la statua lignea del santo durante il passaggio lungo le vie del centro storico.\nIl carro \u00e8 seguito dai butteri con il loro inseparabile cavallo maremmano e la loro tradizionale divisa di abbigliamento; subito dopo sfilano lungo il corteo religioso le autorit\u00e0 cittadine, i sacerdoti delle varie parrocchie della Diocesi e i fedeli in preghiera.\nAll'arrivo in Piazza Dante, il carro viene fatto fermare davanti al sagrato della Cattedrale, assieme ai buoi maremmani e ai butteri a cavallo. Contemporaneamente, il vescovo, i sacerdoti, i fedeli e le autorit\u00e0 cittadine entrano in chiesa per la solenne benedizione, durante la quale viene ricollocata al suo posto la statua di San Lorenzo.\nLa festa di San Rocco.\nIl 16 agosto nella frazione comunale di Marina di Grosseto si festeggia San Rocco, patrono della localit\u00e0 balneare.\nMentre la quasi totalit\u00e0 dei turisti trascorre la giornata al mare o in pineta, gli abitanti si recano nella Chiesa di San Rocco per una preghiera al santo.\nI festeggiamenti, che richiamano i turisti presenti e un gran numero di persone dalle varie localit\u00e0 della zona, raggiungono il momento apicale con il suggestivo spettacolo pirotecnico, durante il quale i fuochi d'artificio illuminano in modo caratteristico il mare e la spiaggia affollata di spettatori.\nCredenze popolari per curare malattie e infortuni.\nNumerose credenze popolari si sono sviluppate nel corso del tempo per porre rimedio a malattie ed infortuni pi\u00f9 o meno gravi.\nLe ricorrenti febbri malariche portarono a sviluppare una credenza popolare davvero singolare. Secondo questa credenza, chi era colpito dalla malaria, per poter guarire doveva recarsi da solo in un luogo isolato di campagna, dove in quel momento non doveva esserci la presenza, n\u00e9 di altri uomini n\u00e9 di animali. Il malato, giunto sul posto prescelto, doveva quindi raccogliere un filo d'erba e legarlo ad uno sterpo, recitando ad alta voce uno specifico motto durante le operazioni di annodamento. In questo modo, si riteneva che egli sarebbe andato incontro ad una rapida guarigione, lasciando in quel determinato punto la malattiae che, successivamente, sarebbe stata trasmessa alla prima persona che vi sarebbe passata.\nSecondo un'altra credenza, la guarigione dalla tosse canina era possibile andando a camminare sulle sponde dell'Ombrone, risalendo il corso del fiume dalla foce verso monte.\nUn'altra credenza, legata alle attivit\u00e0 di butteri e bestiai, poneva rimedio a dolori ossei e muscolari attraverso l'uso dell'albume dell'uovo che, una volta sbattuto e cosparso sul punto dolorante, avrebbe portato alla scomparsa del dolore nel giro di poco tempo."}
{"id": "1958880", "revid": "1543377", "url": "https://it.wikipedia.org/wiki?curid=1958880", "title": "Omne Datum Optimum", "text": "Omne datum optimum (in italiano \"Ogni dono perfetto\") (Lettera di Giacomo 1:17) \u00e8 una bolla pontificia emanata da papa Innocenzo II nel 1139.\nStoria della \"Omne Datum Optimum\".\nLa bolla fu di vitale importanza per l'ordine dei Cavalieri templari perch\u00e9 ne sanc\u00ec la totale indipendenza del proprio operato e l'essere esente dal pagare tasse e gabelle. Questo port\u00f2 all'ordine un'importanza notevole nella Chiesa.\nQuesta decisione fu presa dalla Chiesa solo dopo aver sancito le condizioni per poter entrare nell'ordine; esse erano molto dure allo scopo anche di provare se vi fosse una reale e vera vocazione. Queste condizioni, oltre che a spogliare l'aspirante cavaliere di ogni bene materiale, dopo un percorso di vita spirituale di tipo monastico, culminavano con l'entrata nell'ordine in cui bisognava emettere i voti di povert\u00e0, castit\u00e0 ed obbedienza.\nLa data dell'emanazione della bolla \"Omne datum optimum\" \u00e8 considerata storicamente l'ufficializzazione dell'ordine dei Cavalieri templari come ordine indipendente della Chiesa cattolica."}
{"id": "1958882", "revid": "2121005", "url": "https://it.wikipedia.org/wiki?curid=1958882", "title": "Jack Kevorkian", "text": "Biografia.\nDi ascendenza armena, secondo di tre figli, Margo (1926-1994) e Flora (1931-1962). Kevorkian \u00e8 noto per aver praticato il suicidio assistito su 129 malati terminali, e per aver praticato l'eutanasia sul 130\u00ba paziente. Kevorkian, medico patologo, dopo essersi diplomato con lode all'et\u00e0 di 17 anni, si \u00e8 laureato nel 1952 alla \"Medical School\" dell'Universit\u00e0 del Michigan, ad Ann Arbor.\nNel 1980 Kevorkian ha scritto una serie di articoli in una rivista tedesca per la Medicina e una legge sull'etica dell'eutanasia. Come lui stesso afferm\u00f2 frequentemente, non era un sostenitore del suicidio assistito, ma un sostenitore di chi, nel pieno delle sue facolt\u00e0 mentali, ha diritto di scegliere, in condizioni di patologia grave e incurabile, se continuare a vivere oppure no. Questa sua teoria, che gli valse il nomignolo di \"Dottor Morte\", lo port\u00f2 ad essere considerato alla stregua di un serial killer appartenente al ramo degli \"Angeli della Morte\".\nVenne quindi condannato a 25 anni di reclusione per omicidio di secondo grado. Kevorkian ha scontato parte della condanna - a partire dal 1999 - nel carcere di Lakeland, nel Michigan. Rilasciato nel 2007, condannato per\u00f2 alla libert\u00e0 vigilata per 3 anni, si candid\u00f2 come indipendente alla Camera, sebbene la condanna gli precludesse la partecipazione alle Commissioni. Da tempo malato ai reni e al cuore, nel maggio del 2011 venne ricoverato all'ospedale William Beaumont di Royal Oak, dove mor\u00ec il 3 giugno 2011 a causa di una trombosi polmonare.\nInfluenza culturale.\nNel 2010 \u00e8 stato girato un film intitolato \"You Don't Know Jack - Il dottor morte\" sulla sua vita, interpretato da Al Pacino.\nNel 1999 Kurt Vonnegut scrisse \"Dio la benedica, dottor Kevorkian\" (\"God Bless you, Dr. Kevorkian\"), un libro in cui l'autore si fa assistere dal medico per fare dei \"viaggi con ritorno\" in paradiso per intervistare personaggi famosi deceduti.\nLa copertina dell'album \"Paegan Terrorism Tactics\" della band sludge metal Acid Bath raffigura un dipinto di Kevorkian.\nLa band heavy metal Anvil ha dedicato al medico la canzone \"Doctor Kevorkian\" nell'album del 1996 \"Plugged In Permanent\".\nLa band industrial EBM Kevorkian Death Cycle \u00e8 considerata crociata per il diritto alla morte, in omaggio a questo medico. "}
{"id": "1958886", "revid": "71433", "url": "https://it.wikipedia.org/wiki?curid=1958886", "title": "Un posto tranquillo 2", "text": ""}
{"id": "1958888", "revid": "1149807", "url": "https://it.wikipedia.org/wiki?curid=1958888", "title": "Candy Kong", "text": ""}
{"id": "1958889", "revid": "22475", "url": "https://it.wikipedia.org/wiki?curid=1958889", "title": "Io sto nei boschi", "text": "Io sto nei boschi \u00e8 un libro scritto da Jean Craighead George nel 1959. Narra di come il giovane Sam Gribley impari a vivere nei boschi.\nTrama.\nSam Gribley fugge di casa nel mese di maggio con in tasca spago, scure, acciarino e pietra focaia. Facendo l'autostop si allontana da New York in direzione dei Monti Catskill, dove si trova la fattoria abbandonata della sua famiglia. Raggiunti i monti, passa una terribile prima notte accampato su un versante della montagna esposto al vento e senza riuscire ad accendere un fuoco. All'alba si allontana dal suo accampamento e trova una casa. Il proprietario, Bill, lo accoglie, gli offre da mangiare e gli insegna a usare acciarino e pietra focaia e a preparare e cucinare i pesci.\nRimessosi in cammino, Sam raggiunge un paese di montagna, Delhi, nella cui biblioteca cerca informazioni riguardo alla fattoria Gribley, un tempo propriet\u00e0 del bisnonno. La signorina Turner, la bibliotecaria, disegna a Sam una cartina.\nSam raggiunge la fattoria Gribley, ormai in rovina. Trovato un gigantesco abete, scava un buco al suo interno, partendo dalla corteccia gi\u00e0 consumata, e ne fa la propria dimora.\nDopo qualche tempo, Sam vede dei falchi e decide di addestrarne uno. Dopo essersi procurato informazioni sugli uccelli rapaci in biblioteca, Sam scala la montagna e trova un nido con tre pulcini di falco. Nonostante l'intervento della madre, Sam riesce ad allontanarsi con uno dei pulcini, che chiama Terrore.\nIn seguito Sam incontra un piccolo procione spelacchiato, magro e indifeso, che nutre e a cui d\u00e0 nome Jessie James. Un altro giorno Sam libera da una trappola un furetto irrequieto, che chiama Barone.\nPassato altro tempo, Sam riesce a catturare degli animali, tra cui un daino, grazie a delle trappole e con l'aiuto del falco Terrore. Sfruttando pelle e pelo degli animali catturati, Sam si fabbrica una porta, un maglione, dei pantaloni e dei mocassini.\nSam incontra poi un uomo, che soprannomina Bando. Temutolo un bandito, scopre che \u00e8 un professore persosi nei boschi. I due fanno amicizia, e alla sua partenza Bando promette di tornare a natale. Lo far\u00e0, portando con s\u00e9 il padre di Sam. I tre passano un piacevole natale insieme, e alla fine i due uomini partono, approvando l'indipendenza del giovane e la sua decisione di restare nei boschi.\nSam fa anche la conoscenza di altri giovani.\nUn giorno arriva alla fattoria Gribley tutta la famiglia di Sam: i genitori hanno deciso di trasferirsi l\u00ec con tutta la famiglia.\nPersonaggi principali.\nLa famiglia Gribley.\nSam Gribley \u00e8 il protagonista del libro. \u00c8 un ragazzo di circa dodici anni, con i capelli e gli occhi color nocciola.\nSuo padre adora il mare e lavora al porto di New York.\nIl suo bisnonno aveva una fattoria nei Monti Catskill e aveva vissuto nei boschi per poi scoprire che amava il mare.\nPubblicazione e seguiti.\nL'editore aveva inizialmente rifiutato di pubblicare l'opera, sostenendo che potesse incoraggiare i ragazzi a vivere nei boschi.\nMolti anni dopo questo romanzo, l'autrice ne ha scritto quattro seguiti: \"On the Far Side of the Mountain\" (1991), \"Frightful's Mountain\" (1999), \"Frightful's Daughter\" (2002) e \"Frightful's Daughter Meets the Baron Weasel\" (2007).\nJean Craighed George ha tratto ispirazione per l'opera dalla sua giovinezza passata con il padre e i fratelli falconieri nella natura selaggia."}
{"id": "1958895", "revid": "38120", "url": "https://it.wikipedia.org/wiki?curid=1958895", "title": "Universidad Internacional Men\u00e9ndez Pelayo", "text": "La Universidad Internacional Men\u00e9ndez Pelayo (UIMP) \u00e8 la prima e pi\u00f9 antica universit\u00e0 spagnola per stranieri. La UIMP infatti \u00e8 sorta nel 1933 su proposta del ministro della Pubblica Istruzione Fernando de los R\u00edos, con la denominazione iniziale di \"Universidad Internacional de Verano de Santander\". Il primo segretario generale fu il poeta e professore Pedro Salinas, vero ispiratore di questa nuova istituzione universitaria. Le attivit\u00e0 dell'Universit\u00e0 internazionale si interruppero per la guerra civile, e ripresero nell'estate del 1939, quando l'organizzazione fu affidata alla \"Societ\u00e0 Men\u00e9ndez Pelayo\", un'associazione culturale che ha come scopo la promozione dello studio sull'opera di Marcelino Men\u00e9ndez Pelayo, un erudito spagnolo del XIX secolo. Nel 1945 fu creata, per decreto del governo, la Universidad Internacional Men\u00e9ndez Pelayo alla quale nel 1949 l'erede al trono di Spagna, Giovanni di Borbone, concesse come sede universitaria il Palacio de la Magdalena (Santander).\nLe attivit\u00e0 accademiche tradizionali sono costituite da corsi estivi tenuti nella prestigiosa sede del palazzo della Magdalena a Santander, e corsi di spagnolo per stranieri che si tengono durante tutto l'anno nel campus universitario di Las Llamas, sempre a Santander e che attirano ogni anno centinaia di studenti provenienti da ogni parte del mondo.\nNel corso degli ultimi anni l'offerta formativa si \u00e8 arricchita una serie di master tra i quali: Master in Insegnamento della lingua spagnola (in collaborazione con l'Istituto Cervantes), Master sulle energie rinnovabili, master sull'Economia e Finanza.\nLa UIMP eroga i propri corsi anche in altre citt\u00e0 spagnole: Barcellona, Valencia, Siviglia, Santa Cruz de Tenerife, La Coru\u00f1a, Cuenca, La L\u00ednea de la Concepci\u00f3n e Pirenei)."}
{"id": "1958896", "revid": "834", "url": "https://it.wikipedia.org/wiki?curid=1958896", "title": "Episodi di Monty Python's Flying Circus (prima stagione)", "text": ""}
{"id": "1958897", "revid": "300883", "url": "https://it.wikipedia.org/wiki?curid=1958897", "title": "UIMP", "text": ""}
{"id": "1958901", "revid": "124301517", "url": "https://it.wikipedia.org/wiki?curid=1958901", "title": "Ian Smith", "text": "\u00c8 stato Primo Ministro della Rhodesia indipendente dall'11 novembre 1965 al 1\u00ba giugno 1979; in seguito \u00e8 stato ministro senza portafoglio del nuovo stato di Zimbabwe-Rhodesia tra il 1979 e il 1980, dopo una richiesta respinta di venire nominato ministro della Difesa.\nBiografia.\nNascita e giovinezza.\nIan Douglas Smith nacque a Selukwe, nelle Midland, l'8 aprile 1919 da una famiglia anglosassone. Studi\u00f2 a Gwelo e si trasfer\u00ec diciottenne in Sudafrica per proseguire gli studi alla facolt\u00e0 di economia e commercio della Rhodes University. Nel frattempo scoppi\u00f2 la Seconda guerra mondiale e Smith si arruol\u00f2 volontario nelle truppe rhodesiane che combattevano al fianco dei britannici. Scelse l'aviazione e fu assegnato al 237\u00ba Squadrone RAF della Royal Air Force (gi\u00e0 No. 1 Squadron Southern Rhodesian Air Force).\nNell'aprile 1944, durante un'azione di guerra sulla stazione ferroviaria di Alessandria, fu colpito dalla contraerea e fu costretto a lanciarsi sulle montagne del Savonese, pi\u00f9 precisamente tra i comuni di Urbe e Tiglieto. Venne aiutato dalla popolazione locale a nascondersi in quanto braccato dai tedeschi che partendo dal forte nel comune di Sassello lo stavano cercando. Partecip\u00f2 con i partigiani alla Resistenza italiana, nella zona a cavallo tra Liguria e Piemonte agli ordini del capitano savonese Domenico Lanza detto \"Mingo\". Finita la guerra, concluse i suoi studi alla Rhodes University. Nel 1948 si spos\u00f2 e si stabil\u00ec nella citt\u00e0 natale di Selukwe, dove, acquistata una tenuta, si dedic\u00f2 all'attivit\u00e0 di proprietario terriero.\nInizio della carriera politica.\nNegli anni cinquanta inizi\u00f2 l'attivit\u00e0 politica, iscrivendosi al Partito Liberale Rhodesiano (Rhodesian Liberal Party), e fu eletto alla camera bassa del Parlamento (House of Assembly). Presto entr\u00f2 per\u00f2 in urto con i vertici liberali, ritenuti da lui troppo poco tradizionalisti e troppo filobritannici. Usc\u00ec perci\u00f2 da quel partito, per aderire al Partito Federalista Unito (United Federal Party) di Sir Roy Welensky, pi\u00f9 vicino ai propri ideali. Nel 1962 decise di fondare un proprio partito con Winston Field, il Fronte Rhodesiano (Rhodesian Front), con il preciso obiettivo dell'indipendenza dalla Gran Bretagna e dell'organizzazione di un governo bianco sull'esempio del Sudafrica.\nL'ascesa al governo della colonia.\nIl nuovo partito ebbe subito un clamoroso successo e alle elezioni del 1962 ottenne la maggioranza assoluta in parlamento. Costituito un governo monocolore, Winston Field divenne Primo Ministro. Nell'aprile del 1964 Smith sostitu\u00ec Field, ritenuto troppo poco incisivo nel raggiungere gli obiettivi prefissati. Il nuovo primo ministro inizi\u00f2 cos\u00ec a perseguire detti obiettivi (indipendenza e governo bianco), da raggiungere nel pi\u00f9 breve tempo possibile.\nLa dichiarazione d'indipendenza.\nTra il 1964 e il 1965 Smith avvi\u00f2 negoziati con la Gran Bretagna per accedere finalmente all'indipendenza, ma essi furono fallimentari. Smith infatti fu irremovibile su un punto: egli non voleva scendere assolutamente a patti con l'Organizzazione dell'unit\u00e0 africana (OUA), che soleva definire \"sordido circolo dei dittatori\" e la sua indipendenza non avrebbe avuto alcun legame con quell'associazione. Smith non aveva neppure una grande stima dell'ONU, da lui ritenuto un \"covo di marxisti e terzomondisti\".\nConstatata perci\u00f2 l'impossibilit\u00e0 di scendere a patti, l'11 novembre 1965 Smith proclam\u00f2 la Unilateral Declaration of Independence e fond\u00f2 la Repubblica di Rhodesia, di cui divenne primo ministro. L'ONU reag\u00ec imponendo sanzioni al nuovo stato, ma Smith ottenne l'appoggio economico e militare di Sudafrica e Portogallo, cos\u00ec da poter sfuggire alle sanzioni per un certo periodo.\nIl governo: l'applicazione del pensiero politico di Smith.\nUna volta ottenuta l'indipendenza, forte di una maggioranza parlamentare assoluta, Smith pot\u00e9 applicare il suo pensiero politico nella gestione dello stato. In base alle sue idee, la Rhodesia doveva essere uno stato gestito politicamente ed economicamente dai bianchi di origine europea (perlopi\u00f9 anglosassone). Secondo Smith, essi avevano non solo il diritto, ma il dovere di esercitare questo dominio, in quanto fondatori di quell'unit\u00e0 statale e gli unici in grado di assicurare benessere a tutta la popolazione, essendo estranei e \"super partes\" rispetto alle lotte tribali che caratterizzavano la popolazione nera.\nInoltre Smith era sostanzialmente favorevole al principio della \"crescita separata delle comunit\u00e0\" (in Sudafrica chiamato apartheid). Secondo lui, cio\u00e8, qualora uno stato presenti componenti etniche profondamente diverse, esse avrebbero il diritto di sviluppare le proprie tradizioni e il proprio modo di vita in modo separato, senza reciproche contaminazioni imposte.\nDi qui l'organizzazione del cosiddetto \"apartheid sociale\", ovvero la differenziazione su base razziale delle strutture di uso sociale (dai ritrovi, ai ristoranti, ai mezzi di trasporto e cos\u00ec via). Quest'impostazione fu assai avversata dalla comunit\u00e0 internazionale (eccezion fatta per il Sudafrica) e da gran parte della popolazione nera, che si considerava impossibilitata a svilupparsi autonomamente senza poter incidere direttamente sulla gestione politica-economica dello stato. . Suoi grandi avversari rimasero invece gli esponenti dell'etnia Shona.\nLa crisi, la guerra civile e le speranze di un governo di unit\u00e0 nazionale.\nIl regime instaurato da Smith entr\u00f2 in crisi con gli anni settanta, quando la guerriglia promossa dai suoi oppositori, sostenuti e finanziati dal Patto di Varsavia, si trasform\u00f2 in vera e propria guerra civile. Si addivenne cos\u00ec al 1979, quando, grazie all'intervento diretto della Gran Bretagna, fu raggiunto un compromesso. Lo stato assumeva il nome di Zimbabwe-Rhodesia e veniva assicurato un governo e un parlamento multirazziale. Smith cedette cos\u00ec la carica di primo ministro a Muzorewa, divenendo ministro senza portafoglio.\nIn questa fase, Smith parve essere parzialmente ottimista sul futuro del paese: in effetti questo processo poteva inserirsi nel quadro della corretta integrazione dei neri nella vita politica del paese, da lui prevista e auspicata per ottenere il consenso del mondo occidentale e porre fine al parziale isolamento della nazione. Tuttavia egli avvert\u00ec Muzorewa del pericolo che per la pace del paese costituivano gli shona dello ZANU di Robert Mugabe.\nNel 1980 fu proclamato lo Zimbabwe e Smith inizi\u00f2 a temere ci\u00f2 che poi avvenne, cio\u00e8 l'affermarsi del dominio assoluto di Mugabe, da lui considerato gi\u00e0 allora nient'altro che \"un folle\". Il clima di violenza fomentato da Mugabe raggiunse in breve tempo livelli estremi. I regolamenti di conti tra ZANU e ZAPU mieterono migliaia di vittime. Smith riusc\u00ec a mantenere il suo seggio di deputato, divenendo il rappresentante ufficiale dell'opposizione in parlamento, con il suo nuovo partito, il \"Fronte Repubblicano\"; tra il 1980 e il 1985, tuttavia, il supporto al Fronte Repubblicano da parte della \u00e9lite bianca conobbe alti e bassi. Dopo le elezioni del 1985, quando Mugabe abol\u00ec i seggi riservati ai parlamentari bianchi, Smith si ritir\u00f2 dalla vita politica.\nGli ultimi anni.\nAnche dopo il suo ritiro dall'attivit\u00e0 politica, Smith continu\u00f2 comunque ad opporsi strenuamente al governo di Mugabe. Nella sua autobiografia, \"The Great Betrayal\" (it. 'Il grande tradimento'), sono contenute molte delle sue critiche al governo dello Zimbabwe. Gli ammiratori di Smith lo considerarono un uomo di provata integrit\u00e0 mentre i suoi detrattori videro nelle sue critiche un testardo rifiuto a riconoscere la necessit\u00e0 di cambiamenti nel Paese. Le sue accuse furono indirizzate a molteplici persone, tra cui l'allora Primo Ministro del Regno Unito, Harold Wilson, che Smith accusava di aver contribuito attivamente a danneggiare il governo Rhodesiano. Nella sua biografia, inoltre, Smith rimarca il proprio astio per l'isolamento internazionale nei confronti della Rhodesia.\nSmith scelse comunque di restare in Zimbabwe per ritirarsi a vita privata. Suo figlio Alec ritorn\u00f2 dall'Europa e lo aiut\u00f2 a condurre la fattoria di famiglia, a Shurugwi, nello Zimbabwe meridionale. Nel 2001 la sua fattoria venne presa di mira da alcuni simpatizzanti di Mugabe. Trov\u00f2 diversi sostenitori anche tra la popolazione nera, e continu\u00f2 a discutere di politica sia sui media locali sia su quelli internazionali. Le critiche verso Robert Mugabe si fecero via via sempre pi\u00f9 aspre, finch\u00e9 nel 2000, durante un viaggio all'estero, Smith lo descrisse definendolo \"un folle\". Mugabe, per risposta, minacci\u00f2 di arrestare e processare Smith, qualora fosse mai pi\u00f9 tornato in Zimbabwe. Tuttavia, al suo ritorno non venne n\u00e9 arrestato n\u00e9 processato.\nLa morte.\nAll'inizio del 2005 Smith si rec\u00f2 in Sudafrica per ricevere cure mediche. Nel gennaio 2006 mor\u00ec il suo unico figlio, Alec. Fu un fortissimo shock per l'ex-presidente rhodesiano, che non si riprese mai n\u00e9 fisicamente n\u00e9 mentalmente dal trauma. Per il resto dei suoi anni continu\u00f2 a vivere accudito dalla nuora ormai vedova, Jean, a Citt\u00e0 del Capo, dove \u00e8 presente una significativa comunit\u00e0 di profughi della Rhodesia. Ian Smith mor\u00ec il 20 novembre 2007, all'et\u00e0 di 88 anni.\nBibliografia.\nPer la biografia:\nPer il pensiero politico:"}
{"id": "1958902", "revid": "1654832", "url": "https://it.wikipedia.org/wiki?curid=1958902", "title": "Premio E.T.I. Gli Olimpici del Teatro", "text": "Il premio E.T.I. Gli Olimpici del Teatro \u00e8 un importante riconoscimento per il teatro italiano. Dal 2011, conservando sostanzialmente le stesse caratteristiche, muta nome in premio Le Maschere del Teatro Italiano, organizzato dal Napoli Teatro Festival Italia prima e dal Teatro Stabile di Napoli dal 2015.\nCaratteristiche.\nCreati nel 2003 per desiderio dell'Ente teatrale italiano (ETI), del Teatro Stabile del Veneto e del Ministero per i Beni e le Attivit\u00e0 Culturali in collaborazione con la Regione Veneto e il comune di Vicenza, questo riconoscimento annuale segna il confine tra la stagione teatrale conclusa e quella che si andr\u00e0 ad aprire. Impostato come gli Oscar del cinema, i premi sono divisi per categorie, ciascuna delle quali possiede una terna di finalisti (le \"nomination\") selezionati da una commissione di esperti (artisti, critici e personalit\u00e0 istituzionali con presidente esterno al mondo dello spettacolo). Il vincitore verr\u00e0 scelto da una giuria composta da 300 artisti e professionisti del teatro italiano.\nLa prima fase del premio (quella della creazione delle nomination) si svolge a Roma presso la sede dell'ETI. Gli artisti delle terne vengono inoltre ricevuti in Quirinale dal presidente della Repubblica. La seconda fase si tiene a Venezia, presso la sede del Teatro Stabile del Veneto.\nCerimonia di premiazione.\nLa cerimonia di premiazione avviene, generalmente, in settembre nella cornice del Teatro Olimpico di Vicenza (da cui prende il nome il premio stesso).\nFin dalla prima edizione la cerimonia \u00e8 stata presentata da Tullio Solenghi e trasmessa in diretta differita su Rai Uno. L'edizione 2009 ha visto invece nel ruolo di conduttore Massimo Ranieri.\nPremio \"Le Maschere del Teatro Italiano\".\nDal 2011, il Napoli Teatro Festival Italia organizza il premio \"Le Maschere del Teatro Italiano\", in collaborazione con l'AGIS (Associazione Generale Italiana Spettacolo), rinnovando la tradizione del Premio Eti - Gli Olimpici del Teatro. I premi vengono consegnati nella cornice del Teatro San Carlo di Napoli. La cerimonia dell'anno 2020 non si \u00e8 tenuta per le restrizioni causate dalla pandemia di Covid-19 ed \u00e8 stata accorpata con la cerimonia dell'anno 2021.\nOlimpici 2004.\nCerimonia svoltasi sabato 2 ottobre.\nOlimpici 2005.\nCerimonia di premiazione svoltasi venerd\u00ec 30 settembre.\nOlimpici 2006.\nCerimonia di premiazione svoltasi venerd\u00ec 15 settembre.\nOlimpici 2007.\nCerimonia di premiazione svoltasi venerd\u00ec 14 settembre.\nOlimpici 2008.\nCerimonia di premiazione svoltasi mercoled\u00ec 10 settembre.\nOlimpici 2009.\nCerimonia di premiazione svoltasi venerd\u00ec 11 settembre.\nLe Maschere del Teatro 2011.\nCerimonia di premiazione: gioved\u00ec 8 settembre 2011 al Teatro di San Carlo di Napoli\nLe Maschere del Teatro 2012.\nCerimonia di premiazione: gioved\u00ec 6 settembre 2012 al Teatro di San Carlo di Napoli\nLe Maschere del Teatro 2013.\nCerimonia di premiazione: gioved\u00ec 5 settembre 2013 al Teatro di San Carlo di Napoli\nLe Maschere del Teatro 2014.\nCerimonia di premiazione: venerd\u00ec 5 settembre 2014 al Teatro di San Carlo di Napoli \nLe Maschere del Teatro 2015.\nCerimonia di premiazione: venerd\u00ec 4 settembre 2015 al Teatro Mercadante di Napoli \nLe Maschere del Teatro 2016.\nCerimonia di premiazione: gioved\u00ec 8 settembre 2016 al Teatro Mercadante di Napoli \nLe Maschere del Teatro 2017.\nCerimonia di premiazione: sabato 16 settembre 2017 al Teatro Mercadante di Napoli \nLe Maschere del Teatro 2018.\nCerimonia di premiazione: sabato 7 settembre 2018 al Teatro Mercadante di Napoli \nLe Maschere del Teatro 2019.\nCerimonia di premiazione: gioved\u00ec 5 settembre 2019 al Teatro Mercadante di Napoli \nLe Maschere del Teatro 2021.\nLa cerimonia di premiazione, riguardante le stagioni 2019-2020 e 2020-2021, \u00e8 avvenuta marted\u00ec 7 settembre 2021 alla Villa Campolieto di Ercolano, organizzata dalla Fondazione Ente Ville Vesuviane"}
{"id": "1958907", "revid": "834", "url": "https://it.wikipedia.org/wiki?curid=1958907", "title": "Episodi di Monty Python's Flying Circus (seconda stagione)", "text": ""}
{"id": "1958910", "revid": "392652", "url": "https://it.wikipedia.org/wiki?curid=1958910", "title": "Scadenzario", "text": "Lo scadenzario (a volte, erroneamente, scadenziario) \u00e8 un registro contabile su cui vengono normalmente annotate le varie scadenze contabili da rispettare. Fra queste possiamo citare tipicamente incassi da clienti, pagamenti a fornitori, rate di \"leasing\" e pagamento di imposte e tasse.\nCon l'avvento dell'informatica, il termine ha assunto una accezione pi\u00f9 restrittiva e viene principalmente riferito a crediti da clienti o debiti verso fornitori. Quasi sempre \u00e8 presente anche la voce relativa alle uscite per pagare salari e stipendi degli addetti. La consultazione di tali informazioni permette di fare previsioni sul flusso di denaro necessario all'attivit\u00e0 aziendale.\nNon va confuso con il flusso di cassa che comprende altre voci di bilancio quali gli ammortamenti o l'utile aziendale."}
{"id": "1958914", "revid": "834", "url": "https://it.wikipedia.org/wiki?curid=1958914", "title": "Episodi di Monty Python's Flying Circus (terza stagione)", "text": ""}
{"id": "1958915", "revid": "834", "url": "https://it.wikipedia.org/wiki?curid=1958915", "title": "Episodi di Monty Python's Flying Circus (quarta stagione)", "text": ""}
{"id": "1958918", "revid": "1573940", "url": "https://it.wikipedia.org/wiki?curid=1958918", "title": "Dardanus calidus", "text": "Dardanus calidus () \u00e8 un crostaceo decapode appartenente alla famiglia Diogenidae. Viene detto anche paguro Bernardo, come il congenere \"Dardanus arrosor\".\nDistribuzione e habitat.\n\u00c8 endemico del Mar Mediterraneo e vive da pochi metri di profondit\u00e0 fino a 100 metri.\nDescrizione.\nCarapace e chele (la sinistra pi\u00f9 grande della destra) sono di colore rosso, ricoperti da tubercoli. Le articolazioni sono caratterizzate da strisce bianche. Fino a 10 centimetri di lunghezza.\nBiologia.\nComportamento.\nCome tutti i paguri utilizza conchiglie di gasteropodi come protezione. La conchiglia viene ornata con attinie urticanti, spesso della specie \"Calliactis parasitica\".\nRiproduzione.\nSi riproduce in luglio e agosto."}
{"id": "1958927", "revid": "1573940", "url": "https://it.wikipedia.org/wiki?curid=1958927", "title": "Dardanus", "text": "Dardanus \u00e8 un genere di crostacei decapodi della famiglia Diogenidae."}
{"id": "1958930", "revid": "287204", "url": "https://it.wikipedia.org/wiki?curid=1958930", "title": "William Rubio", "text": "Ex pilota di Supersport, Rubio fu uno dei primi superider europei, detiene due titoli francesi e un italiano. Ha inoltre partecipato al Campionato del Mondo ed Europeo fino al 2003. "}
{"id": "1958933", "revid": "767487", "url": "https://it.wikipedia.org/wiki?curid=1958933", "title": "Frantisek Faltus", "text": "Prof. Ing. Dr. Frantisek Faltus, DrSc. (5 gennaio 1901 - 6 ottobre 1989) \u00e8 stato un esperto in materia di strutture in acciaio e autorit\u00e0 indiscussa nella sua materia. \nIl primo periodo della sua carriera \u00e8 legata alla \u0160kodov\u00fdmi impianti a Pilsen. Nel corso della sua attivit\u00e0 professionale ha progettato alcuni ponti in acciaio con caratteristiche innovative. \nHa lavorato come professore presso l'Universit\u00e0 Tecnica Ceca a Praga, Direttore del Dipartimento di strutture in acciaio."}
{"id": "1958934", "revid": "2210194", "url": "https://it.wikipedia.org/wiki?curid=1958934", "title": "Coppa Italia Serie C 2003-2004", "text": "La Coppa Italia di Serie C 2003-2004 \u00e8 stata la 23\u00b0 edizione del torneo calcistico noto successivamente come Coppa Italia Lega Pro. Venne vinto dal che si \u00e8 aggiudicato il trofeo per la sua prima volta nella storia battendo la Pro Patria nella finale a doppia sfida.\nLa formula.\nVengono ammesse alla competizione tutte le squadre che risultano regolarmente iscritte ad un campionato di Serie C. La competizione si divide in due fasi:\nLa prima fase eliminatoria a gironi.\nSquadre e gironi.\nLe 80 squadre partecipanti al primo turno sono state suddivise in 16 gironi da 5 squadre:\nI gironi sono stati sorteggiati come segue:\nFase ad eliminazione diretta.\nSedicesimi di finale.\n \n \n \n \n \n \n \n \nOttavi di finale.\n \n \n \n \nQuarti di finale.\n \n \nSemifinali.\n \nTabellini finale.\nAndata.\nCesena: Vecchini, Rea (67' Confalone), Peccarisi, Bocchini, Tricoli (58' Ambrogioni), Biserni, De Feudis, Pestrin , Piccoli, Bernacci (64' Chiaretti), Ranalli. All. Castori.\nPro Patria: Di Sarno, Corti, Dato , Salvalaggio, Tramezzani, Kalu, Piovanelli (78' Morante), Boscolo, Trezzi, Belluomini (73' Romano), Elia. All. Sala.\nRitorno.\nPro Patria: Di Sarno, Morante , Salvalaggio, Annoni, Corti, Carbone (83' Lombardi), Piovanelli, Tramezzani (71' Cattaneo), Elia (64' Santangelo), Belluomini, Kalu . All. Sala.\nCesena: Vecchini, Ambrogioni, Peccarisi , Bocchini, Tricoli, Tedoldi (67' Piccoli), Biserni (76' Ongfiang), De Feudis , Groppi, Bernacci, Chiaretti (53' Ranalli). All. Castori."}
{"id": "1958937", "revid": "726373", "url": "https://it.wikipedia.org/wiki?curid=1958937", "title": "Episodi di Doctor Who (sedicesima stagione)", "text": "Questa voce contiene l'elenco dei 26 episodi della sedicesima stagione della serie TV Doctor Who, interpretata da Tom Baker nel ruolo del quarto Dottore.\nTutti gli episodi di questa stagione - andati in onda nel Regno Unito dal 2 settembre 1978 al 24 febbraio 1979 e del tutto inediti in Italia - sono collegati tra loro e formano un'un arco narrativo noto con il titolo \"The Key to Time\", ma permane anche la divisione in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nThe Ribos Operation.\nTrama.\nIl Dottore viene reclutato dal Guardiano Bianco per trovare i sei frammenti della \"Chiave del Tempo\" dispersi nell'universo. La ricerca parte da Ribos, un pianeta medievale che l'imbroglione galattico Garron sta provando a vendere a Graff Vynda-K.\nThe Pirate Planet.\nTrama.\nLa ricerca del secondo frammento li porta sul pianeta Zanak, che \u00e8 stato scavato ed equipaggiato con motori iperspaziali, permettendo al suo folle capitano mezzo robot di materializzarlo nei pressi di pianeti pi\u00f9 piccoli per saccheggiare le loro risorse.\nThe Stones of Blood.\nTrama.\nLa ricerca del terzo frammento porta il Dottore e Romana sulla Terra negli anni settanta del XX secolo, dove i viaggiatori del tempo si devono confrontare con cerchi di pietre, rituali druidici, e una strana divinit\u00e0 di nome Cailleach.\nThe Androids of Tara.\nTrama.\nLa ricerca del quarto frammento avviene sul pianeta Tara. Il Quarto Dottore e Romana si ritrovano imbrigliati in complicati giochi politici, dove doppi, androidi e non, complicano la cerimonia d'incoronazione del Principe Reynart.\nThe Power of Kroll.\nTrama.\nLa ricerca del quinto frammento li porta fino alla terza luna di Delta Magna, presi nel mezzo di una disputa tra il personale di una raffineria di metano e la popolazione locale.\nThe Armageddon Factor.\nTrama.\nLa ricerca del sesto ed ultimo frammento li porta ad Atrios, un mondo impegnato in una guerra perenne e in stallo con il suo vicino planetario Zeos. Ma il Guardiano Nero sta per porvi fine."}
{"id": "1958940", "revid": "767487", "url": "https://it.wikipedia.org/wiki?curid=1958940", "title": "Beniamino Vergani", "text": "Biografia.\nNato da una famiglia di origine cremonese, apprese il gioco a circa 20 anni, avendo come maestro l'Ing. G.B. Dall'Armi, un forte dilettante montebellunese. Cominci\u00f2 quindi a partecipare a vari tornei locali e per corrispondenza, dedicandosi anche alla problemistica. Nel 1890 un suo problema ricevette una menzione nel quinto concorso indetto dalla Nuova Rivista degli Scacchi.Dal 1890 al 1897 cur\u00f2 la rubrica scacchistica del quotidiano milanese \"Lo Sport illustrato\".\nIn quel periodo era gi\u00e0 noto per essere un forte giocatore di scacchi alla cieca. Nel mese di febbraio del 1891 tenne una simultanea alla cieca su otto scacchiere al \"Caff\u00e8 Roma\" di Treviso, vincendo tutte le partite.\nNel 1892 ottiene i primi importanti risultati: si classifica secondo nel VI torneo nazionale di Torino, vinto da Vittorio Torre, e poi 2\u00ba-3\u00ba nel torneo di Roma, con 10 punti su 14.\nNel 1895 il giornale \"Lo Sport illustrato\" riesce ad iscriverlo al grande torneo di Hastings, considerato il pi\u00f9 forte disputato nel XIX secolo. In una competizione di cos\u00ec alto livello dovette accontentarsi dell'ultimo posto, ma usc\u00ec con l'onore delle armi (come comment\u00f2 Serafino Dubois), perch\u00e9 vinse con giocatori del calibro di Isidor Gunsberg (candidato al titolo mondiale in un match con Wilhelm Steinitz nel 1890) e Carl Schlechter (che patt\u00f2 un match mondiale con Emanuel Lasker nel 1911) e fece patta con i rumeni Georg Marco e Adolf Albin.\nLa \"Nuova Rivista degli Scacchi\" comment\u00f2 cos\u00ec la sua prestazione: - \"Il suo cimento a Hastings ci parve e fu temerariet\u00e0, ma egli si dimostr\u00f2 molto al di sopra di quanto avevamo supposto di lui, rest\u00f2 l'ultimo tra tutti i partecipanti ma salv\u00f2 l'onore: patt\u00f2 con Marco e con Albin e vinse contro Gunsberg e Schlechter\u2026.\"\nNel 1897 il giornale \"Lo Sport illustrato\" di cui era collaboratore cess\u00f2 le pubblicazioni. Vergani partecip\u00f2 ancora a vari tornei nazionali, con alterni risultati.\nIl \"Circolo Scacchi Beniamino Vergani\" di Montebelluna, Piazza Aldo Moro, c/o Barchessa Manin, \u00e8 dedicato alla sua memoria."}
{"id": "1958945", "revid": "6923", "url": "https://it.wikipedia.org/wiki?curid=1958945", "title": "Du\u0161an \u0160akota", "text": "\u00c8 figlio di Dragan \u0160akota, allenatore che si stabil\u00ec in Grecia nel 1990, quando sedette sulla panchina del PAOK Salonicco.\nCarriera.\nCresce nelle giovanili dell'AEK Atene, restandovi fino al 2003 quando il padre lascia la panchina della prima squadra. \u0160akota firma quindi il suo primo contratto da professionista con il Panathinaikos. Qui rimane per quattro anni senza per\u00f2 trovare molto spazio, e cos\u00ec nel 2007-08 va a farsi le ossa in prestito al Panionios per un anno: la squadra si fa strada in campionato fino ad arrivare alle semifinali scudetto, mentre l'apporto medio del giocatore \u00e8 pari a 11,3 punti e 4,3 rimbalzi a partita.\nUna volta ritornato alla casa madre gioca un'altra stagione con il Panathinaikos ma il suo impiego continua a essere limitato, con 11 minuti di media. Nonostante i numerosi successi ottenuti con i biancoverdi in campo nazionale e continentale, nell'estate 2009 \u0160akota in scadenza di contratto decide di lasciare il club ateniese per approdare in Italia alla Scavolini Spar Pesaro, dove \u00e8 stabilmente nel quintetto titolare.\nIl 25 aprile 2010 nel corso del match esterno contro Teramo si scontra fortuitamente col playmaker avversario Giuseppe Poeta, ma durante la notte seguente si sente male e viene operato d'urgenza all'intestino. Nella giornata di marted\u00ec 27, a seguito di un'emorragia interna, viene nuovamente operato e viene indotto in stato di coma farmacologico.\nSi \u00e8 poi ripreso e nel 2011-12 ha militato nel BC Ostenda, e successivamente si \u00e8 trasferito all'Enisey Krasnojarsk. Nell'estate 2012 \u00e8 stato ingaggiato dalla Pallacanestro Varese.\nA Varese gioca una buona stagione aiutando la squadra ad ottenere il 1\u00ba posto in stagione regolare. Diventa assoluto protagonista nei playoff in gara-6 della semifinale contro la Montepaschi Siena quando con le squadre in parit\u00e0 a 62 centesimi dalla fine sulla rimessa da fondo campo infila un canestro che regala la vittoria a Varese che cos\u00ec pareggia la serie ed espugna Siena dopo 7 anni dall'ultima sconfitta casalinga nei play-off."}
{"id": "1958946", "revid": "287204", "url": "https://it.wikipedia.org/wiki?curid=1958946", "title": "Dusan Sakota", "text": ""}
{"id": "1958952", "revid": "1543377", "url": "https://it.wikipedia.org/wiki?curid=1958952", "title": "Moti rivoluzionari sardi", "text": "I moti rivoluzionari sardi ( in lingua sarda noti come Sarda Rivolutzione, o anche Vespri sardi in lingua italiana) furono un periodo ribellione all'autorit\u00e0 sabauda avvenuta in Sardegna nel triennio dal 1793 al 1796, e il quale ebbe come punto chiave il 28 aprile 1794, chiamato \"Sa Die de s'aciapa\" e noto oggi come sa die de sa Sardigna, festa nazionale della Sardegna. \nStoria.\nCause scatenanti.\nLa vittoria sui francesi.\nNel 1793 l'esercito repubblicano francese aveva cercato di invadere la Sardegna per poter controllare il Mediterraneo occidentale. La Francia repubblicana era allora vista come una potenza in ascesa. La Sardegna era passata a Casa Savoia nel 1720 dopo secoli di dominazione spagnola. I Savoia e il governo sabaudo (che aveva sede a Torino) non erano stati in grado o non avevano avuto intenzione di approntare le difese della Sardegna in vista di questa temuta invasione francese. I sardi tuttavia organizzarono un esercito di volontari reclutati dai villaggi e dalle citt\u00e0 e il cui equipaggiamento venne pagato da volontarie donazioni delle figure pi\u00f9 importanti nella societ\u00e0 sarda (tra questi il vescovo di Cagliari e il magistrato della Reale Udienza Giovanni Maria Angioy).\nNel gennaio del 1793 una flotta francese arriv\u00f2 nel Golfo di Cagliari. Precedentemente i francesi avevano conquistato senza difficolt\u00e0 l'isola di San Pietro e Carloforte dove erano stati accolti favorevolmente dalla popolazione locale. Anche in seguito a questa iniziale accoglienza, e sapendo che l'amministrazione piemontese non era pronta a una strenua difesa, i francesi pensavano di trattare una resa di Cagliari senza dover combattere. A questo scopo, appena in vista di Cagliari i francesi inviarono una delegazione a riva per trattare le condizioni di resa, ma questa delegazione venne respinta immediatamente. I francesi allora bombardarono Cagliari dal mare (alcune delle palle di cannone francesi sono ancora visibili sul muro di Palazzo Boyl nel quartiere di Castello a Cagliari). Nonostante un massiccio bombardamento la citt\u00e0 resistette e l'esercito sardo prese coraggio. I francesi si prepararono allora allo sbarco e ad una invasione. Lo sbarco delle truppe avvenne nella localit\u00e0 di Margine Rosso, attualmente facente parte del litorale di Quartu Sant'Elena.\nIl piano dei francesi era di inviare contingenti lungo il litorale per prendere possesso delle fortificazioni sul colle di Sant'Elia da cui avrebbero poi potuto bombardare la citt\u00e0. Altre truppe avrebbero dovuto prendere possesso del villaggio di Quartu Sant'Elena da cui avrebbero iniziato la conquista del resto dell'isola marciando nella piana del Campidano. Tuttavia i francesi vennero sconfitti dai sardi anche grazie ad alcuni eventi fortuiti (le truppe francesi non avevano approntato l'occupazione accuratamente e non avevano buona conoscenza dei luoghi: nella notte del 13 febbraio questa impreparazione determin\u00f2 che alcuni plotoni francesi aprissero il fuoco su plotoni amici scambiandoli per l'esercito nemico). Il 14 febbraio 1794 i francesi imbarcarono le truppe e abbandonarono il piano di conquistare Cagliari. Nel nord della Sardegna, truppe provenienti dalla Corsica, che vedevano tra i componenti anche il giovane Napoleone Bonaparte avrebbero dovuto iniziare la conquista del nord dell'isola, ma anche queste furono respinte. La vittoria dell'esercito approntato dai sardi di fronte ad una delle potenze europee pi\u00f9 temute fu uno dei catalizzatori delle rivendicazioni della classe dirigente sarda e dei popolani che parteciparono alla difesa della Sardegna.\nIl re Vittorio Amedeo III di Savoia volle premiare i sudditi che avevano respinto il pericolo di invasione.\nNelle ricompense, per\u00f2, vennero favoriti i piemontesi e non i sardi che invece avevano approntato un esercito e avevano combattuto. Le ricompense per i sardi furono:\nIn particolare, i volontari che avevano partecipato alla difesa della Sardegna non avevano ricevuto i compensi sperati, e questo fu un altro motivo di malumore che si ripercosse nei villaggi da cui i volontari provenivano.\nLe cinque domande.\nAvendo dato prova di valore e fedelt\u00e0 alla corona, nonch\u00e9 di capacit\u00e0 di organizzazione, le classi dirigenti sarde auto-convocarono gli Stamenti per negoziare le proprie rivendicazioni al governo piemontese. Gli Stamenti erano organi di rappresentanza del Regno di Sardegna. Gli Stamenti erano tre, quello militare che riuniva i nobili possidenti e i militari di alto grado, quello ecclesiastico che riuniva ecclesiastici di alto rango e quello reale che riuniva i sindaci e alti funzionari delle citt\u00e0 regie della Sardegna. Assieme agli Stamenti, un altro organo che in qualche misura fungeva da esecutivo era la Reale Udienza, della quale facevano parte giudici e magistrati.\nAl termine dei lavori, gli Stamenti concordarono una piattaforma che aveva lo scopo di ammettere le classi dirigenti sarde all'amministrazione della Sardegna. Infatti i Savoia avevano di fatto esautorato i sardi da ogni ruolo nell'amministrazione del territorio: dall'inizio della dominazione sabauda la maggior parte delle cariche erano state riservate a piemontesi e funzionari provenienti d'oltremare e i re sabaudi non avevano mai convocato le assemblee sarde (corti generali) che avevano il ruolo di trattare questioni di interesse per la Sardegna. Inoltre, un motivo di malumore era anche il fatto che il governo piemontese avesse istituito una Segreteria di Stato che era gestita direttamente dal vicer\u00e9 di Sardegna. Questo organo istituzionale, oltre a non essere previsto dalla costituzione del Regno, era anche gestito in modo non trasparente. Una delle lamentele degli Stamenti consisteva nel fatto che la Segreteria di Stato prendesse decisioni in modo arbitrario, accordando favori, esenzioni e amnistie secondo criteri misteriosi che spesso inducevano sospetti di pratiche clientelari.\nLe richieste su cui gli Stamenti concordarono al termine delle trattative tra le diverse posizioni rappresentate erano cinque:\nGli Stamenti decisero di inviare le cinque domande non attraverso il vicer\u00e9 in Sardegna ma direttamente al sovrano, approntando una delegazione che part\u00ec il 17 agosto 1793. La delegazione era composta da sei persone provenienti da tutti e tre gli Stamenti: per lo Stamento ecclesiastico monsignor Aymerich ed il canonico Piero Maria Sisternes, per lo Stamento militare gli avvocati Girolamo Pitzolo e Domenico Simon e per lo Stamento reale gli avvocati Maria Ramasso e Antonio Sircana.\nI delegati arrivarono a Torino ai primi di settembre, ma furono preceduti dai messaggi del Vicer\u00e9 Vincenzo Balbiano in cui questi consigliava al re di rifiutare le richieste dei sardi e di cercare di corrompere i membri della delegazione. \nLa delegazione fu fatta attendere tre mesi prima di essere ricevuta dal re, che nel frattempo aveva ordinato che a Cagliari cessassero le riunioni degli Stamenti.\nLe cinque domande miravano a fornire un ruolo amministrativo alla nobilt\u00e0 sarda e all'emergente borghesia professionale sarda, che era cresciuta grazie alla rifondazione delle due universit\u00e0 sarde avviata dal ministro del Regno per gli affari di Sardegna Giovanni Battista Lorenzo Bogino nella met\u00e0 del XVIII secolo. Come si pu\u00f2 vedere, le richieste non miravano ad una sostanziale riforma istituzionale ma ad un aggiustamento che desse una minima autonomia alla Sardegna. Tuttavia, nella ricerca storiografica recente l'analisi di documenti dell'epoca (per esempio, le memorie di alcuni dei protagonisti dei moti) ha messo in evidenza che il fine di alcuni degli esponenti delle classi dirigenti sarde era ristabilire un ruolo paritario per la Sardegna nell'ambito del Regno a cui dava il nome: nelle memorie dell'epoca alcuni parlano della Sardegna come di un \"con-stato\" con uguale dignit\u00e0 rispetto allo Stato piemontese, i due stati uniti sotto la stessa corona ma con uguali competenze e poteri.\nIl governo sabaudo, estremamente diffidente verso ogni forma di decentramento politico o amministrativo, perseguiva una politica reazionaria di accentramento del potere nella corona e nei suoi diretti rappresentanti in Sardegna, allo scopo di rafforzare il potere e il prestigio del Piemonte, vero nucleo del regno. \nIl governo piemontese, fedele a tale politica, impose, durante il soggiorno a Torino dei rappresentanti del parlamento, lo scioglimento delle assemblee degli Stamenti (non senza incontrare resistenze). Successivamente, il sovrano sabaudo rifiut\u00f2 di acconsentire alle cinque richieste. A far crescere ulteriormente il malcontento dei sardi fu anche il modo in cui il rifiuto venne comunicato: la delegazione inviata dagli Stamenti non ricevette infatti alcuna comunicazione, che venne invece passata direttamente al vicer\u00e9 in Sardegna col compito di comunicarla ai sardi. Questo atto non faceva che confermare che il governo piemontese non riconosceva alcuna autorit\u00e0 legittima ai rappresentanti degli Stamenti e agli Stamenti stessi, ovvero non riconosceva alcuna legittimit\u00e0 alle istanze di autonomia e autogoverno delle classi dirigenti sarde.\nLo storico sardo Giuseppe Manno sostenne nella sua opera \"Storia Moderna della Sardegna\" che in seguito a questi eventi i nobili e la borghesia sarde avessero preparato una rivolta. Sebbene sia probabile che ci fossero stati da parte di alcuni nobili e borghesi sardi dei piani contingenti per una eventuale sollevazione, la storiografia moderna ha messo in dubbio la validit\u00e0 della ricostruzione di un preciso disegno insurrezionale.\nLa ribellione.\nSostiene il Manno che la data iniziale della ribellione decisa dai cospiratori fosse quella del 4 maggio, giorno del rientro della Festa di sant'Efisio nella citt\u00e0 di Cagliari e perci\u00f2 giorno di assembramento di masse. Sempre secondo il Manno, la scoperta da parte del Vicer\u00e9 dei piani della sommossa fece per\u00f2 anticipare la ribellione alla notte tra il 28 e il 29 aprile. Ma a seguito di un'altra fuga di informazioni fu aumentato il numero dei miliziani stanziati nei quartieri di Castello e della Marina. Come detto, l'ipotesi di una ribellione programmata non ha ottenuto riscontri nella recente storiografia.\nQuello che \u00e8 accertato \u00e8 che verso l'una del 28 aprile 1794, un gruppo di soldati, proveniente dalle caserme del quartiere di Castello, si avvi\u00f2 nel quartiere di Stampace verso la casa dell'avvocato Vincenzo Cabras per arrestarlo con l'accusa di sedizione contro lo Stato. Con lui, per errore, fu arrestato Bernardo Pintor, scambiato per il fratello Efisio. \nMentre venivano condotti verso Castello, Efisio Pintor e Vincenzo Cabras incitavano il popolo alla ribellione. Per tutta risposta un gruppo di popolani armati cerc\u00f2 di sfondare una delle porte di Castello, mentre altri diedero fuoco alla porta di Sant'Agostino. Qui, grazie ad una breccia, riuscirono ad entrare a Castello e disarmarono i soldati messi a proteggere la porta. Nel frattempo le campane dei quartieri di Stampace, di Marina e di Villanova suonavano e incitavano il resto degli abitanti alla ribellione.\nAltri rivoltosi arrivarono a Castello e trovando la porta chiusa le diedero fuoco. I militari cercarono di far fuoco con i cannoni verso i ribelli ma questi riuscirono ad impossessarsi delle loro armi e puntarono i cannoni verso Castello stesso.\nAltri popolani nel frattempo prendevano le porte della Torre dell'Elefante e della Torre del Leone con l'intento di arrestare il Vicer\u00e9, Vincenzo Balbiano.\nI soldati piemontesi una volta accerchiati si arresero e cercarono rifugio dentro il Palazzo Regio. A Cagliari era di stanza anche una guarnigione di soldati svizzeri guidati da un generale di nome Schmid: questi vennero facilmente disarmati, probabilmente perch\u00e9, come fonti dell'epoca riportarono in seguito, questi soldati sostenevano la causa dei rivoltosi e avevano fraternizzato con la popolazione. \nI rivoltosi riuscirono finalmente ad entrare nel Palazzo ma non trovarono il Vicer\u00e9, che si era rifugiato nel palazzo Arcivescovile, per cui entrarono anche nel palazzo arcivescovile dove catturarono il Vicer\u00e9 e le massime autorit\u00e0 piemontesi. Il 7 maggio seguente il Vicer\u00e9 e gli altri funzionari furono rimandati in Piemonte.\nA parte la frustrazione per la mancata accettazione delle cinque richieste e l'umiliazione subita nel modo in cui questa decisione venne presa, tra le cause scatenanti la ribellione vanno annoverati altri fattori. Il malcontento popolare nasceva anche dai mancati compensi che i volontari che avevano partecipato alla difesa contro i francesi si aspettavano. A questo va aggiunto il malcontento creato da altri fattori economici, in particolare la svalutazione della carta-moneta, il regime fiscale attuato dal governo piemontese e la corruzione dei funzionari piemontesi. Esistevano, per esempio, alte tasse sulle esportazioni dalla Sardegna, ma queste erano facilmente aggirate da commercianti che avevano connessioni con i funzionari piemontesi, e in alcuni casi si sospettava anche della partecipazione del vicer\u00e9 a queste pratiche clientelari. Del resto alcuni casi clamorosi di corruzione erano gi\u00e0 stati evidenziati nel breve periodo di dominazione sabauda (per esempio, il governatore di Sassari, Tondut, era stato sottoposto a esame dalle autorit\u00e0 sabaude per malversazione, corruzione e abuso d'ufficio) e altre rivolte causate dal malcontento per la cattiva amministrazione sabauda erano gi\u00e0 scoppiate in passato (per esempio, a Sassari nel 1780).\nL'autogoverno.\nIn seguito alla rivolta del 28 aprile, gli Stamenti, che si erano autoconvocati, presero il controllo e l'iniziativa. Cacciati tutti i funzionari piemontesi dalla Sardegna, gli Stamenti e l'altro organo istituzionale sardo, la Reale Udienza (formata da magistrati e giudici), puntarono a ristabilire l'ordine. \nGli Stamenti inviarono infatti una dichiarazione al sovrano per giustificare la ribellione e rassicurare il sovrano sul fatto che avevano riportato i moti nell'alveo della legalit\u00e0. Nella giustificazione, gli Stamenti riaffermavano le cinque richieste aggiungendo la richiesta di una generale amnistia per i partecipanti ai moti del 28 aprile. \nNel corso dei lavori gli Stamenti avviarono anche alcune riforme istituzionali. Per esempio, si decise di far partecipare ai lavori degli Stamenti anche rappresentanti del popolo cagliaritano che tanta parte avevano avuto nella difesa della Sardegna e nei moti: probi uomini eletti in rappresentanza dei quartieri cagliaritani furono ammessi ai lavori degli Stamenti. Di fatto, come dimostrano i verbali delle riunioni stamentarie, il popolo partecip\u00f2 attivamente alla formulazione di iniziative e leggi, instaurando una sorta di regime democratico.\nInoltre gli Stamenti avviarono anche la formazione di milizie cittadine reclutate tra il popolo cagliaritano, che avrebbero risposto direttamente agli Stamenti. Infine, gli Stamenti e la Reale Udienza promossero anche maggiore trasparenza aprendo le assemblee al pubblico e pubblicando per mezzo stampa gli atti di queste assemblee, una riforma che venne in seguito formalizzata dagli Stamenti con la pubblicazione periodica del Giornale di Sardegna, che riportava i resoconti delle riunioni stamentarie.\nIn seguito a diverse trattative tra Stamenti e governo piemontese, nel settembre 1794 un nuovo vicer\u00e9 venne insediato, Filippo Vivalda di Castellino. Esso arriv\u00f2 assieme al Generale delle Armi di nuova nomina, Gavino Paliaccio Marchese della Planargia. \nSuccessivamente anche alcuni dei delegati che avevano fatto parte della delegazione che aveva presentato le cinque richieste al sovrano rientrarono a Cagliari. Tra questi, ebbe un ruolo eminente negli eventi successivi Girolamo Pitzolo. Essendosi messo favorevolmente in luce durante la difesa contro i francesi, il Pitzolo venne salutato dai cagliaritani come un padre della patria.\nDopo il rientro del Pitzolo e degli altri delegati a Torino, il re sabaudo, Vittorio Amedeo III, decise di accettare alcune delle cinque richieste e nomin\u00f2 ad importanti cariche istituzionali personaggi di origini sarde. Tra questi, il Pitzolo ottenne la carica di Intendente Generale, mentre Gavino Paliaccio, marchese della Planargia, mantenne la carica di Generale delle Armi.\nNonostante la nomina di sardi ad alte cariche fosse una parziale concessione del sovrano sabaudo alle richieste degli Stamenti, il modo in cui le nomine vennero effettuate fu causa di accese diatribe all'interno degli Stamenti e determin\u00f2 una evidente spaccatura tra due partiti. Infatti, i nobili e borghesi riformatori contestavano il fatto che, secondo il dettato della costituzione del Regno, il re avrebbe dovuto eseguire queste nomine dopo aver preso in considerazione delle \"terne\", cio\u00e8 delle indicazioni sui possibili candidati fatte dagli Stamenti. Il re invece non aveva consultato gli Stamenti e tanto meno aveva rispettato la procedura di prendere visione delle terne. Seppure la nomina di funzionari sardi veniva incontro ad una delle richieste, la procedura delle nomine ancora una volta frustrava i tentativi degli Stamenti di venire riconosciuti come un organo di governo della Sardegna da parte del re, e questo peraltro in contrasto con le leggi e procedure del Regno stesso.\nIn seno agli Stamenti alcuni tentarono di invalidare le nomine reali per cercare di stabilire l'autorit\u00e0 degli Stamenti stessi: questi personaggi vennero riconosciuti come parte di un partito dei \"novatori\", ovvero dei riformatori. Tra questi si distinse Giovanni Maria Angioy. In contrasto ai novatori, alcuni nobili e borghesi conservatori erano favorevoli ad accettare le nomine reali. Tra questi conservatori quelli pi\u00f9 autorevoli erano il Pitzolo e il Marchese della Planargia. Grazie anche alla sua popolarit\u00e0, il Pitzolo convinse il popolo a validare le nomine dei funzionari scelti dal re, atto che gli Stamenti dovettero accettare sotto la pressione popolare determinando, in questa occasione, la sconfitta del partito dei novatori.\nTuttavia, nel corso del tempo il Pitzolo e il suo partito (detto dei \"normalizzatori\") si rivelarono estremamente avversi ad ogni politica che concedesse alla borghesia e alle masse popolari un ruolo nel governo e nell'amministrazione della nazione sarda. Lo scopo dei moti rivoluzionari, secondo il Pitzolo e il partito dei normalizzatori, doveva limitarsi all'ottenimento di un riconoscimento e un ruolo per gli aristocratici e i possidenti sardi, lasciando per\u00f2 immutati gli assetti istituzionali e socio-economici esistenti. Intriso di cultura politica dell'Ancien R\u00e9gime, il Pitzolo era contrario ad ogni concessione democratica o riformatrice. \nInoltre, tra l'autunno 1794 e l'estate 1795, il Pitzolo e il Marchese della Planargia lavorarono assiduamente ad un progetto reazionario per instaurare un vero e proprio stato di polizia. Questi personaggi infatti non vedevano altra soluzione per stroncare l'ala democratica degli Stamenti e le riforme che gli Stamenti stavano attuando nell'amministrazione della Sardegna. La determinazione del Pitzolo e del Paliaccio a ricorrere a misure repressive venne anche accentuata dal fatto che il nuovo vicer\u00e9, Vivalda, cerc\u00f2 in ogni modo di assecondare le istanze riformatrici dei novatori. Agli occhi del partito dei \"normalizzatori\" il vicer\u00e9 stava in questo modo minando la stessa autorit\u00e0 reale.\nLa determinazione del Pitzolo e del Paliaccio a ricorrere a mezzi repressivi era anche indotta dalla loro preoccupazione per il fatto che gli Stamenti avevano istituito milizie cittadine che rispondevano direttamente alla volont\u00e0 degli Stamenti, e quindi avevano un ulteriore strumento di azione. Il Paliaccio, in qualit\u00e0 di Generale delle Armi, aveva tentato di formare dei corpi provinciali di miliziani che avrebbero dovuto rispondere direttamente al Generale delle Armi, includendo persone di alto rango provenienti dai paesi delle province sarde. Questo piano venne osteggiato dagli Stamenti e non venne a frutto; tuttavia il Generale delle Armi disponeva di alcuni reggimenti regolari di piemontesi e di sardi, e aveva organizzato con il Pitzolo un reggimento che raccoglieva persone di nobile rango. Mentre il Pitzolo e il Paliaccio assestavano queste forze militari, essi avevano anche redatto delle vere e proprie liste di proscrizione che raccoglievano i nomi di nobili, borghesi e popolani che, secondo loro, erano troppo vicini a posizioni democratiche e \"giacobine\", e perci\u00f2 pericolosi nemici dell'ordine costituito.\nLa politica reazionaria del Pitzolo contribu\u00ec a fargli rapidamente perdere consensi tra le masse di popolani che inizialmente l'avevano considerato come un padre della patria. Il partito dei normalizzatori era anche contrario ad ogni richiesta di riconsiderare o abolire il funzionamento del sistema feudale in Sardegna: tale sistema sussisteva nonostante la crescente insofferenza della popolazione dei villaggi infeudati e di pochi borghesi illuminati, che imputavano a questo sistema - oltre che ad altre cause - l'arretratezza della Sardegna.\nSeconda ribellione.\nLo scontro tra partito dei novatori (riformatori) e normalizzatori (conservatori) si intensific\u00f2 a seguito della sostituzione del ministro Avogadro con il ministro Galli della Loggia nel governo a Torino. Il ministro Galli della Loggia dimostr\u00f2 di essere dalla parte del partito dei normalizzatori, assecondandone le azioni politiche. A far precipitare gli eventi fu la nomina reale di tre funzionari sassaresi nella Reale Udienza, personaggi apertamente schierati con il partito dei normalizzatori. Ancora una volta, la nomina fu fatta dal re senza rispettare la procedura di prendere visione delle indicazioni sulle nomine da parte delle stesse istituzioni sarde. Argomentando che non era stato rispettato il dettato costituzionale, il partito dei novatori questa volta convinse il vicer\u00e9 di Sardegna ad annullare le nomine di questi tre funzionari.\nIl ministro Galli della Loggia, informato dell'annullamento, fece pervenire una missiva al vicer\u00e9 che imponeva il rispetto delle nomine. Il ministro inoltre ingiungeva al vicer\u00e9 di dare autorit\u00e0 al Generale delle Armi per assicurarsi che queste disposizioni fossero rispettate e che ogni eventuale opposizione a queste nomine reali fosse neutralizzata. Questo atto equivaleva sostanzialmente ad un colpo di stato in quanto destituiva il legittimo rappresentante dell'autorit\u00e0 reale in Sardegna del suo ruolo conferendolo al capo dell'esercito. Ricevuta questa missiva il partito dei normalizzatori si apprest\u00f2 allo scontro armato che ormai sembrava inevitabile. Il Generale delle Armi, Marchese della Planargia, pass\u00f2 anche direttamente ad azioni di fatto, armando i suoi reggimenti nella citt\u00e0. Una riunione degli Stamenti prevista per il 2 luglio 1795 venne annullata perch\u00e9 il clima di intimidazione instaurato dal Generale delle Armi aveva fatto temere che i delegati stamentari sarebbero stati arrestati se si fossero presentati alla riunione prevista. Il vicer\u00e9 tent\u00f2 di ristabilire l'ordine intimando al Generale delle Armi, Gavino Paliaccio marchese della Planargia, di ritirare le sue forze armate, ma il Paliaccio replic\u00f2 con una lettera dove ammetteva che il suo scopo era quello di impedire i lavori degli Stamenti perch\u00e9 temeva che questi avrebbero deciso di invalidare le nomine reali. Questo era un atto eversivo in quanto il Generale delle Armi non aveva nessuna autorit\u00e0 per impedire le riunioni degli Stamenti.\nIl 6 luglio 1795 ci fu una seconda insurrezione guidata dal partito dei novatori e dalle milizie cittadine che erano state create dopo la prima sollevazione del 28 aprile 1794 (milizie invise al Pitzolo che aveva cercato di ingiungerne lo scioglimento in diverse occasioni). Le milizie cittadine ebbero la meglio sulle truppe del Generale delle Armi, Marchese della Planargia. Il popolo armato si rec\u00f2 presso l'abitazione del Pitzolo che era difesa da alcuni armati. In seguito a trattative, il Pitzolo acconsent\u00ec ad arrendersi per farsi trasdurre presso il vicer\u00e9 che avrebbe dovuto garantire l'incolumit\u00e0 del Pitzolo e l'istituzione di un processo contro di lui e i suoi associati. Tuttavia il vicer\u00e9, per motivi che non sono stati chiariti, non volle prendere in custodia il Pitzolo il quale, rimasto in mano alla folla cittadina, venne trucidato da popolani armati al seguito di Andrea De Lorenzo, maggiore delle milizie urbane. Il Generale delle Armi, Gavino Paliaccio Marchese della Planargia, venne arrestato e tenuto in custodia. Tuttavia, quando le lettere che sia lui che il Pitzolo avevano scritto vennero lette pubblicamente rivelando i loro piani di arrestare o eliminare i simpatizzanti del partito riformatore, gli stessi armati del De Lorenzo presero il Paliaccio e lo uccisero lasciando il cadavere in balia della folla.\nIn seguito a questa seconda sollevazione, gli Stamenti cercarono ancora una volta di ristabilire l'ordine e la legalit\u00e0. Nell'occasione vennero avviate altre riforme che regolamentavano l'accesso dei rappresentanti dei rioni cagliaritani ai lavori degli Stamenti. Inoltre si diede l'avvio alla pubblicazione degli atti dei lavori in un periodico chiamato Giornale di Sardegna.\nLa vittoria dei riformatori (novatori) tuttavia acu\u00ec le tensioni fino ad allora rimaste latenti tra l'ala pi\u00f9 moderata dei novatori e quella pi\u00f9 democratica. I democratici si riproponevano una riforma radicale delle istituzioni sarde, dando maggiore accesso alle istituzioni alle emergenti classi borghesi imprenditoriali e in parte alle masse cittadine che avevano fino a quel momento partecipato attivamente al fermento rivoluzionario. I democratici si riproponevano inoltre di smantellare il feudalesimo, ritenendo questo sistema essere un ostacolo allo sviluppo economico della Sardegna. Tra i democratici si svilupparono anche posizioni pi\u00f9 radicali e apertamente repubblicane come quelle di Francesco Cilocco, ma, almeno inizialmente, le riforme che i democratici proponevano sarebbero dovute avvenire all'interno della monarchia. I riformatori moderati erano invece favorevoli a riforme che offrissero un ruolo effettivo agli Stamenti e alla Reale Udienza nell'amministrazione della Sardegna, ma erano contrari a dare una impronta democratica a queste riforme aprendo le porte ad una partecipazione di ampi strati sociali all'amministrazione. I riformatori moderati erano anche favorevoli a stemprare alcuni eccessi del feudalesimo, per esempio volevano abolire i diritti feudali controversi, ovvero quelli acquisiti da alcuni nobili ma che erano contestati dalle \"ville\" (paesi o villaggi) infeudate. Tuttavia, salvo l'abolizione dei diritti feudali controversi, i riformatori moderati erano favorevoli a mantenere il feudalesimo in Sardegna. Questa posizione di cauto riformismo \u00e8 anche espressa nel canto \"Su patriotu sardu a sos feudatarios\" scritto da Francesco Ignazio Mannu, canto che divenne molto popolare e che rappresenta ora, dal 28 Aprile 2018, l'Inno ufficiale della Sardegna. Nel canto, nonostante alcuni passaggi molto forti di denuncia, l'autore chiede sostanzialmente la fine gli abusi di potere dei feudatari, senza per\u00f2 proporre la soppressione di un sistema - quello feudale - ormai sparito da quasi tutto il resto dell'Europa.\nLa vittoria dei novatori determin\u00f2 anche il contrasto tra il Capo di Sopra (Sassari e il Logudoro) guidato dalla nobilt\u00e0 sassarese e il Capo di Sotto guidato dai novatori vincitori a Cagliari. I nobili del Capo di Sopra, sobillati e assecondati dal ministro piemontese Galli della Loggia, dichiararono una secessione di fatto dal Capo di Sotto. \nNell'intento di ristabilire l'ordine il vicer\u00e9 nomin\u00f2 Giovanni Maria Angioy Alternos, carica che conferiva all'Angioy le funzioni di sostituto del vicer\u00e9. Sconfitti i reazionari, l'Angioy diede il via ad una serie di riforme che tendevano a rinnovare molto pi\u00f9 radicalmente la societ\u00e0 sarda e avevano lo scopo di abolire il feudalesimo. Il metodo scelto per abolire il feudalesimo era l'acquisto dei diritti feudali da parte delle \"ville\" (villaggi): di fatto, i diritti feudali venivano ceduti dietro un compenso giudicato equo. Tuttavia l'Angioy prevedeva anche l'uso della forza contro i feudatari che rifiutavano di vendere i loro diritti feudali.\nQueste riforme erano considerate troppo radicali dai novatori pi\u00f9 moderati a Cagliari, e l'Angioy venne contrastato e infine sconfitto dall'esercito degli Stamenti nel 1796. Tuttavia l'Angioy riusc\u00ec a fuggire la cattura e la morte, rifugiandosi a Genova e poi in Francia, dove continu\u00f2 a progettare senza fortuna una sollevazione in Sardegna che potesse portare a termine i suoi piani di riforma politica e sociale.\nIn conclusione di questo periodo rivoluzionario, gli Stamenti riproposero le cinque richieste con una delegazione del vescovo di Cagliari, una piattaforma che dopo il periodo riformistico dei moti era ormai assolutamente inadeguata alle esigenze di rinnovamento della Sardegna. Questa piattaforma manteneva sostanzialmente lo \"status quo\", dando tuttavia un limitato ruolo alla ristretta e selezionata classe nobiliare e di funzionari sardi. \nDiversi funzionari, borghesi e popolani continuarono, anche dopo il 1796 e la sconfitta dell'Angioy, a perseguire piani di rivolta che portassero a riforme democratiche e anti-feudali, se non proprio alla formazione di una repubblica sarda: vi furono tentativi di rivolta nel 1799, nel 1802 e nel 1807. Nel 1812 ci fu anche una sventata cospirazione di borghesi, la cosiddetta cospirazione di Palabanda, dal nome del luogo a Cagliari in cui questi cospiratori si riunivano. Altre due ribellioni di portata limitata scoppiarono infine nel 1816 e 1821."}
{"id": "1958961", "revid": "228587", "url": "https://it.wikipedia.org/wiki?curid=1958961", "title": "Valdemone", "text": ""}
{"id": "1958964", "revid": "465169", "url": "https://it.wikipedia.org/wiki?curid=1958964", "title": "Daddy Cool (Boney M.)", "text": "Daddy Cool \u00e8 un singolo del gruppo musicale tedesco Boney M., pubblicato il 31 maggio 1976 come secondo estratto dal primo album in studio \"Take the Heat Off Me\".\nDescrizione.\nCaratteristiche della canzone sono l'intro, il ticchettio creato da Frank Farian che percuoteva una matita nei suoi denti, e la frase, sempre di Frank Farian, \"She's crazy like a fool\" e il coro che rispondeva \"What about it Daddy Cool\".\nIl B-side della canzone era la reinterpretazione di \"No Woman, No Cry\" di Bob Marley.\nI Boney M hanno rifatto la canzone in due occasioni: nel 1986, in cui ricorrevano i dieci anni, e nel 2000.\nPromozione.\nNel 2006 \u00e8 stata scelta come canzone accompagnatrice nella pubblicit\u00e0 di \"Amica Chips\", dove compare anche il celebre pornodivo Rocco Siffredi, e anche usata nel 2016 per la pubblicit\u00e0 del double cheeseburger men\u00f9 di McDonald's.\nSuccesso commerciale.\nIl brano ha raggiunto la sesta posizione nella classifica del Regno Unito e ha raggiunto anche la classifica tedesca.\nCover.\nUna reinterpretazione famosa della canzone \u00e8 stata fatta dai Placebo nel 2002, mentre altre cover sono state fatte anche dal duo svedese Peaches nel 2003 e dal trio lettone Melo-M nel 2007."}
{"id": "1958968", "revid": "767487", "url": "https://it.wikipedia.org/wiki?curid=1958968", "title": "Un altro pianeta", "text": "Un altro pianeta \u00e8 un film del 2008 scritto e diretto da Stefano Tummolini\nPresentato nell'ambito della 65\u00aa Mostra internazionale d'arte cinematografica di Venezia, nella sezione \"Giornate degli Autori\", e vincitore del Queer Lion 2008. Il film \u00e8 stato distribuito a partire dal 7 novembre 2008 ed \u00e8 stato in concorso al Sundance Film Festival 2009 nella sezione \"World Cinema Dramatic\".\nPer questa pellicola Tummolini ha ottenuto una \"nomination\" per il Nastro d'argento al miglior regista esordiente del 2009.\nTrama.\nSalvatore, un uomo gay un po' rozzo e solitario, decide di trascorrere una tranquilla giornata al mare. Per arrivare alla spiaggia si avventura tra le dune che costeggiano il mare, e in quell'oasi desolata si ritrova a consumare un veloce e privo di sentimento rapporto sessuale con uno sconosciuto. Arrivato alla spiaggia, Salvatore incontrer\u00e0 tre donne e un ragazzo, che lo coinvolgeranno nelle loro storie, costringendolo suo malgrado a guardarsi dentro e a fare i conti con i fantasmi del proprio passato. Salvatore dovr\u00e0 affrontare le proprie paure e lottare contro le barriere che lo separano dai suoi sentimenti, alla ricerca di un futuro migliore.\nProduzione.\nGirata in HDV, per poi passare in fase di montaggio al 35 mm, la pellicola \u00e8 costata in tutto 980 euro, venendo realizzata senza nessun tipo di contributo economico. La realizzazione del film \u00e8 stata possibile grazie agli attori, tecnici e l'intera troupe, che hanno lavorato con compensi minimi. Il film \u00e8 stato girato in una settimana sulla spiaggia di Capocotta, vicino a Torvaianica a Roma.\nColonna sonora.\nLe musiche originali del film sono state scritte ed arrangiate dal musicista napoletano Francesco Maddaloni, alla sua prima esperienza con il cinema. Le musiche spaziano tra i generi pi\u00f9 differenti dalla bossa nova all'elettronica. La colonna sonora \u00e8 arricchita da alcuni brani interpretati da Leopoldo Mastelloni, scritti appositamente da Maddaloni e Tummolini, inoltre \u00e8 presenta un'inedita versione live di \"Mediterranea\" di Giuni Russo, concessa da Maria Antonietta Sisini e dalla Sugar."}
{"id": "1958973", "revid": "339392", "url": "https://it.wikipedia.org/wiki?curid=1958973", "title": "System Rescue cd", "text": ""}
{"id": "1958978", "revid": "123716685", "url": "https://it.wikipedia.org/wiki?curid=1958978", "title": "Irma Ciaramella", "text": "Biografia.\nIrma Ciaramella \u00e8 un'attrice e regista che lavora soprattutto nell'ambito teatrale, al fianco di Mariano Rigillo per molte stagioni. Diretta da Giuseppe Patroni Griffi, Luca Ronconi, Gigi Dall'Aglio, Giorgio Albertazzi, Carlo Cerciello,Franco Per\u00f2, Pierpaolo Sepe,Massimo Venturiello, Francesco Maria Cordella. Nel 2008 interpreta il personaggio di Rita Santacroce nella soap opera \"CentoVetrine\". \nNel 2009 partecipa anche alla seconda stagione della fiction di Rai Uno, \"Butta la luna\". Precedentemente ha preso parte a \"Diario napoletano\", regia di Francesco Rosi, Palcoscenico su Rai-due \"Il maresciallo Rocca\" (Rai Uno), \"Distretto di Polizia 7\" (Canale 5), \"Il Capitano 2\" (Rai 2). (Cugino&amp;Cugino), (Nero a met\u00e0) (La Fuggitiva) Insegna regolarmente dizione e recitazione presso licei e scuole di Teatro.Nipote del soprano Rosa Ponselle \u00e8 la sorella minore di Giuseppe Ciaramella, Pianista-Compositore e Direttore d'Orchestra, Docente titolare al Conservatorio Statale di Musica di Potenza, Direttore stabile della Polifonica Rosa Ponselle di Matera."}
{"id": "1958981", "revid": "47767", "url": "https://it.wikipedia.org/wiki?curid=1958981", "title": "Sant'Attala abate", "text": ""}
{"id": "1958982", "revid": "729019", "url": "https://it.wikipedia.org/wiki?curid=1958982", "title": "Sandro Teti Editore", "text": "La Sandro Teti Editore \u00e8 una casa editrice italiana fondata a Roma nel 2003 da Sandro Domenico Teti, presidente della \"Fondazione Alferov Italia\".\nDal 2010 pubblica \"Il Calendario del Popolo\", una delle pi\u00f9 longeve riviste di cultura italiana, fondata nel marzo 1945 e edita dalla Nicola Teti Editore dal 1964 al 2010.\nCollane.\nLa casa editrice pubblica cinque collane:\nPubblicazioni.\nDi seguito sono riportati alcuni volumi pubblicati dalla Sandro Teti Editore:\nCollegamenti esterni.\n "}
{"id": "1958984", "revid": "287204", "url": "https://it.wikipedia.org/wiki?curid=1958984", "title": "Daniel Purcell", "text": "Biografia.\nDaniel Purcell nacque a Londra nel 1664, verso il 1658 fu tra i coristi della Cappella Reale Inglese e a 20 anni divenne organista presso il Magdalen College di Oxford, dove inizi\u00f2 a comporre. Nel 1695 (anno della morte del fratello Henry) si spost\u00f2 a Londra, dove scrisse musica per il teatro. Nel 1700 arriv\u00f2 terzo ad una gara fra operisti con la sua composizione \"The judgement of Paris\". Dal 1713 fu organista presso la chiesa di San Andrea, nel quartiere di Holborn a Londra. Fra le sue composizioni pi\u00f9 importanti si possono citare \"The Island Princess\" (1699, scritta insieme a Jeremiah Clarke, con il quale aveva collaborato anche per \"World in the Moon\" 1697), \"The Grove, or Love's Paradise\" al Drury Lane di Londra (1700) e le sue cantate \"in modo italiano\" (1713), oltre che le sue molte canzoni in onore di Anna, futura regina d'Inghilterra. Molto eseguiti attualmente sono il \"Magnificat\" e il \"Nunc Dimittis\" in Mi minore, tratti dalle sue opere liturgiche. Purcell mor\u00ec il 26 novembre del 1717 e fu sepolto nella chiesa di Sant'Andrea, dove aveva terminato la carriera."}
{"id": "1958993", "revid": "339392", "url": "https://it.wikipedia.org/wiki?curid=1958993", "title": "San Venerio di Milano", "text": ""}
{"id": "1958994", "revid": "260612", "url": "https://it.wikipedia.org/wiki?curid=1958994", "title": "Santa Veronica Giuliani", "text": ""}
{"id": "1958995", "revid": "260612", "url": "https://it.wikipedia.org/wiki?curid=1958995", "title": "San Luigi Versiglia", "text": ""}
{"id": "1958996", "revid": "1468869", "url": "https://it.wikipedia.org/wiki?curid=1958996", "title": "San Vigilio", "text": ""}
{"id": "1958997", "revid": "1543377", "url": "https://it.wikipedia.org/wiki?curid=1958997", "title": "Declino e caduta dell'Impero romano", "text": "Storia della decadenza e caduta dell'Impero romano (titolo originale The History of the Decline and Fall of the Roman Empire) \u00e8 un'opera storica in sei volumi scritta dallo storico inglese Edward Gibbon. Traccia le tappe della civilizzazione dell'Occidente - raccontando pure le conquiste islamiche e mongole - dall'apogeo dell'Impero Romano alla conquista di Costantinopoli da parte di Maometto II. Il primo volume fu pubblicato nel 1776, e poi ristampato altre sei volte. I volumi II e III vennero dati alle stampe nel 1781; i volumi IV, V e VI tra il 1788 e 1789. Dato l'uso - insolito per l'epoca - di fonti primarie, la metodologia adottata divenne un modello per gli storici, meritando a Gibbon la definizione di \"primo storico moderno dell'antica Roma\". Il testo \u00e8 considerato una splendida opera letteraria, un'introduzione molto leggibile al periodo trattato, anche se i progressi compiuti nell'archeologia e nella documentazione storica rendono talune interpretazioni esposte oramai superate e non pi\u00f9 conoscenze accademiche accettate, come avvenne fino al XX secolo.\nTema.\nL'opera copre la storia dell'Impero romano da Traiano, dal 98 al 1453, concludendosi nel 1590. Egli prese come materiale per il suo lavoro i comportamenti e le decisioni che portarono prima alla lunga decadenza e poi alla caduta dell'Impero romano: Impero bizantino e Impero romano d'occidente, esponendo una spiegazione circa i motivi della sua caduta. Il suo pessimismo ed il distaccato uso dell'ironia \u00e8 comune al genere storico di questo periodo.\nNonostante abbia scritto anche altre opere, Gibbon dedic\u00f2 gran parte della sua vita (1772-1789) a questo suo lavoro. La sua autobiografia \"Memoirs of My Life and Writings\" \u00e8 dedicata per gran parte alle sue riflessioni su come il libro sia virtualmente divenuto la sua stessa vita. Egli paragon\u00f2 la pubblicazione di ogni volume alla nascita di un nuovo figlio.\nGibbon lavorava in questo modo: \u00abmodellare di getto un intero paragrafo, ripeterlo a alta voce, depositarlo nella memoria, ma sospendere l'azione della penna fin tanto che non avessi dato l'ultima rifinitura al lavoro\u00bb. Gibbon stesso not\u00f2 una certa differenza di stile tra i vari volumi che compongono la sua opera: il primo volume era secondo lui \u00abun po' aspro e elaborato\u00bb, il secondo e il terzo \u00abmaturati in naturalezza e precisione\u00bb, mentre negli ultimi tre, composti per lo pi\u00f9 in Svizzera (a Losanna), temeva che \u00abl'uso costante di parlare in una lingua e scrivere in un'altra abbia infuso una certa mescolanza di gallici idiomi.\u00bb\nL'opera.\nPrefazione.\nNella prefazione dell'opera Gibbon afferma che \u00ab\"in tre periodi possono dividersi le memorabili rivoluzioni, che nel corso di circa tredici secoli, hanno urtato l'edifizio della romana grandezza e infine lo hanno gettato a terra\"\u00bb:\nGibbon nella prefazione aggiunge che non \u00e8 sicuro di completare un cos\u00ec \u00abimmenso piano\u00bb che \u00abergerebbe molti anni di salute, di ozio, e di costanza\u00bb e che molto probabilmente si sarebbe fermato al primo periodo; alla fine per\u00f2 decise di proseguire l'opera narrando, non molto approfonditamente a dire il vero, la millenaria storia dell'Impero romano d'Oriente (o bizantino).\nCapitoli 1-14.\nI primi tre capitoli dell'opera sono dedicati allo Stato e alla costituzione dell'Impero nei primi due secoli, mentre il quarto capitolo \u00e8 dedicato a Commodo e all'inizio della crisi. I successivi capitoli sono dedicati ai vari Imperatori del III secolo (Valeriano, Gallieno, Aureliano, Claudio il Gotico, Diocleziano ecc.) e il modo in cui avevano rallentato o accelerato la crisi dell'Impero. Due capitoli sono dedicati anche alla Persia e alla Germania e i popoli bellicosi che vi abitavano.\nCapitoli 15-16: l'opinione di Gibbon sul Cristianesimo.\nNei Capitoli 15 e 16 dell'opera originale il Gibbon si dilunga sulle origini e sulla diffusione del Cristianesimo, e parla anche delle persecuzioni. A causa del forte anticlericalismo che pervade tali pagine, questi capitoli vennero fortemente criticati. In una lettera scritta alla matrigna verso la fine del 1776, paragonava le critiche a tali capitoli a \u00abun cannoneggiamento tanto violento quale quello che potrebbe venir raccolto contro Washington\u00bb. In risposta a tali critiche, Gibbon pubblic\u00f2, in risposta a un libello di H.E. Davis, un'opera \"A vindication of some passages in the fifteenth and sixteenth chapters\" (\"Difesa di alcuni brani dei capitoli XV e XVI\"), dopodich\u00e9 rimase in silenzio. Nella sua biografia scrive che sarebbe stato tentato di attenuare questi due capitoli se solo avesse previsto il loro effetto sui \u00abpii, sugli incerti e sui prudenti\u00bb.\nAlcuni curatori di Gibbon erano di fede cattolica e provarono a censurare l'opera. Thomas Bowdler nella sua edizione del \"Declino e caduta\" tagli\u00f2 dall'opera originale tutte le parti anticlericali e per questo motivo venne coniata una nuova parola ispirandosi al cognome del censore, \"Bowdolirized\" (\"espurgato\"). Un altro curatore, il Decano Millman, defin\u00ec l'opera un attacco sfrontato e in malafede al Cristianesimo, mentre il vittoriano Birbeck Hill rimase colpito dalla \u00abindecenza della sua scrittura\u00bb e dalla sua \u00abfredda e erudita oscenit\u00e0\u00bb.\nCapitolo 38: Osservazioni generali sulla caduta dell'Impero romano in Occidente.\nNel Capitolo 38, in un paragrafo chiamato \"Osservazioni generali sulla caduta dell'Impero romano in Occidente\", il Gibbon elenca una serie di cause che portarono declino e alla caduta dell'Impero romano d'Occidente:\nMa da discepolo fedele di Voltaire, identificava nel Cristianesimo la causa prima della crisi dell'Impero:\nA parte l'evidente spirito anticlericale illuministico che ispirava l'analisi di Gibbon bisogna tuttavia riconoscerne l'attualit\u00e0 se anche Momigliano (1959) concordava nell'evidenziare come il trionfo del Cristianesimo avesse notevolmente influito sulle istituzioni della societ\u00e0 pagana.\nCapitolo 48: Invettiva contro i Bizantini e piano degli ultimi due volumi dell'opera.\nAll'inizio del capitolo 48, dedicato agli Imperatori bizantini dal 641 al 1204, Gibbon lancia un'invettiva contro i bizantini: \nQuesto giudizio negativo sui Bizantini \u00e8 stato condannato dal Bury, che lo considera \u00abuno dei [giudizi] pi\u00f9 falsi e di maggior effetto mai espressi da uno storico attento\u00bb.\nNonostante l'evidente disprezzo per i Bizantini, lo storico decide di non abbandonare (nonostante ne fosse tentato) \u00abgli schiavi Greci e i loro storici servili\u00bb, in quanto \u00abil fato della monarchia Bizantina \u00e8 passivamente connesso con le pi\u00f9 splendide e importanti rivoluzioni che hanno cambiato lo stato del mondo\u00bb. Infatti le province perdute dai Greci vennero occupate da nuovi regni e, secondo lo storico inglese, \u00ab\u00e8 nelle loro origini e conquiste, nella loro religione e governo, che dobbiamo esplorare le cause e gli effetti del declino e caduta dell'Impero d'Oriente\u00bb. Dunque nei capitoli successivi il Gibbon analizzer\u00e0 le nazioni nemiche dell'Impero d'Oriente, descrivendo usi e costumi di tali popoli, i loro rapporti con Bisanzio, come lo sviluppo di tali nazioni incise sulla decadenza e rovina dell'Impero d'Oriente. Lo storico rassicura i lettori che: \nEcco le nazioni trattate dal Gibbon negli ultimi due volumi dell'Opera:\nI Capitoli 53 e 54 sono dedicati interamente all'Impero bizantino: nel primo di questi vengono trattate le condizioni dell'Impero nel X secolo, descrivendo l'organizzazione delle province, dell'esercito, le cariche politiche ecc. Il Cap. 54 viene invece dedicato all'eresia dei Pauliciani. Il Cap. 61 viene dedicato all'Impero latino, cio\u00e8 l'Impero fondato dai Crociati dopo la loro conquista di Costantinopoli nel 1204. Il Cap. 62 viene dedicato alla riconquista greca di Costantinopoli e la rifondazione dell'Impero d'Oriente sotto la Dinastia dei Paleologhi. I capitoli dal 62 al 68 descrivono gli ultimi due secoli di vita dell'Impero, ridotto praticamente alla capitale; il capitolo 68 descrive la caduta di Costantinopoli del 1453 a opera degli Ottomani e la caduta dell'Impero \"romano\" in Oriente.\nConclusione dell'Opera.\nGli ultimi tre capitoli sono dedicati allo Stato di Roma alla fine del Medioevo: le sue rovine e l'inizio della ricostruzione. Alla fine del Capitolo 71 scrive la conclusione di tutta l'opera:\nLa teoria di Gibbon.\nGibbon offre una spiegazione per la caduta dell'Impero romano, un compito difficile dovuto alla carenza di fonti scritte, sebbene egli non fosse l'unico storico a trattare il soggetto. La maggior parte dei suoi spunti furono tratti dai pochi documenti disponibili: quelli dei pochi studiosi romani del IV e V secolo.\nSecondo Gibbon, l'Impero romano cadde sotto le invasioni barbariche a causa della perdita di senso civico da parte dei suoi sudditi. Essi erano divenuti deboli, cedendo il compito di difendere i confini dell'impero a barbari mercenari che divennero cos\u00ec numerosi ed integrati nel tessuto della societ\u00e0 da esser capaci di distruggere l'impero. Egli pensava che i romani fossero divenuti effeminati, incapaci di una vita \"virile\" da veri soldati. In altri termini Gibbon sostenne che il cristianesimo cre\u00f2 la certezza che una migliore vita sarebbe esistita dopo la morte e che questa idea port\u00f2 i cittadini romani ad una indifferenza circa la vita terrena, che indebol\u00ec il loro desiderio di sacrificarsi per l'Impero. Egli credette anche che il pacifismo, cos\u00ec radicato nella nuova religione, contribu\u00ec a smorzare il tradizionale spirito marziale romano. Per ultimo, cos\u00ec come gli altri pensatori illuministi, Gibbon ebbe in disprezzo il medioevo cos\u00ec come i preti superstiziosi dei secoli bui. Fu soltanto nella sua era, l'et\u00e0 della ragione e del pensiero razionale, che si pens\u00f2 la storia umana potesse riprendere il suo progresso."}
{"id": "1958999", "revid": "136473", "url": "https://it.wikipedia.org/wiki?curid=1958999", "title": "Noise Suppressor", "text": ""}
{"id": "1959000", "revid": "260612", "url": "https://it.wikipedia.org/wiki?curid=1959000", "title": "San Vitale eremita", "text": ""}
{"id": "1959002", "revid": "155634", "url": "https://it.wikipedia.org/wiki?curid=1959002", "title": "Torneo di Wimbledon 2008 - Doppio maschile", "text": "Il torneo ha visto vincitore la coppia Daniel Nestor e Nenad Zimonji\u0107 che hanno battuto in finale Jonas Bj\u00f6rkman e Kevin Ullyett."}
{"id": "1959007", "revid": "984922", "url": "https://it.wikipedia.org/wiki?curid=1959007", "title": "Alexandra Patsavas", "text": ""}
{"id": "1959017", "revid": "78273", "url": "https://it.wikipedia.org/wiki?curid=1959017", "title": "San Zeno vescovo", "text": ""}
{"id": "1959020", "revid": "125997191", "url": "https://it.wikipedia.org/wiki?curid=1959020", "title": "Tot\u00f2", "text": "Attore simbolo dello spettacolo comico in Italia, soprannominato \u00abil principe della risata\u00bb, \u00e8 considerato, anche in virt\u00f9 di alcuni ruoli drammatici, uno dei maggiori interpreti nella storia del teatro e del cinema italiano.\nNato Antonio Vincenzo Stefano Clemente da Anna Clemente (Palermo, 2 gennaio 1881 \u2013 Napoli, 23 ottobre 1947) e da Giuseppe de Curtis (Napoli, 12 agosto 1873 \u2013 Roma, 29 settembre 1944), fu adottato nel 1933 dal marchese Francesco Maria Gagliardi Focas di Tertiveri.\nMaschera nel solco della tradizione della commedia dell'arte, accostato a comici come Buster Keaton e Charlie Chaplin, ma anche ai fratelli Marx e a Ettore Petrolini, in quasi cinquant'anni di carriera spazi\u00f2 dal teatro (con oltre 50 titoli) al cinema (con 97 pellicole) e alla televisione (con 9 telefilm e vari sketch pubblicitari), lavorando con molti tra i pi\u00f9 noti protagonisti del panorama italiano e raggiungendo, con numerosi suoi film, i record d'incasso. Adoper\u00f2 una propria unicit\u00e0 interpretativa, che risaltava sia in copioni puramente brillanti sia in parti pi\u00f9 impegnate, sulle quali si orient\u00f2 soprattutto verso l'ultima fase della sua vita, che concluse in condizioni di quasi totale cecit\u00e0 a causa di una grave forma di corioretinite, probabilmente aggravata dalla lunga esposizione ai fari di scena. Spesso stroncato dalla maggior parte dei critici cinematografici, fu ampiamente rivalutato dopo la morte, tanto da risultare ancor oggi il comico italiano pi\u00f9 popolare di sempre.\nFranca Faldini, sua compagna, diventata giornalista e scrittrice dopo la morte dell'attore, scrisse nel 1977 il libro \"Tot\u00f2: l'uomo e la maschera\", realizzato insieme a Goffredo Fofi, in cui raccont\u00f2 sia il profilo artistico sia la vita dell'attore fuori dal set, con l'intento principale di smentire alcune false affermazioni riportate da scrittori e giornalisti riguardo alla sua personalit\u00e0.\nBiografia.\nLo \u00abscugnizzo\u00bb del rione Sanit\u00e0.\nAntonio de Curtis nacque il 15 febbraio 1898 nel rione Sanit\u00e0 di Napoli (un quartiere considerato il centro della \u201cguapperia\u201d napoletana), in via Santa Maria Antesaecula al terzo piano del civico 107 (mesi pi\u00f9 tardi, a causa delle piccole dimensioni dell'abitazione, si trasferirono a pochi metri di distanza, al secondo piano del civico 109 di via Santa Maria Antesaecula, riconosciuta oggi come abitazione storica di Tot\u00f2), da una relazione clandestina di Anna Clemente (1881-1947) con Giuseppe De Curtis (1873-1944) che, in principio, per tenere segreto il legame, non lo riconobbe, risultando dunque per l'anagrafe \"Antonio Clemente, figlio di Anna Clemente e di N.N.\"\nSolitario e di indole malinconica, crebbe in condizioni estremamente disagiate e fin da bambino dimostr\u00f2 una forte vocazione artistica che gli impediva di dedicarsi allo studio, cosicch\u00e9 dalla quarta elementare fu retrocesso in terza. Ci\u00f2 non cre\u00f2 in lui molto imbarazzo, anzi intratteneva spesso i suoi compagni di classe con piccole recite, esibendosi con smorfie e battute. Il bambino riempiva spesso le sue giornate osservando di nascosto le persone, in particolare quelle che gli apparivano pi\u00f9 eccentriche, cercando di imitarne i movimenti, e facendosi attribuire cos\u00ec il nomignolo di \u00ab'o spione\u00bb. Questo suo curioso metodo di \"studio\" lo aiut\u00f2 molto per la caratterizzazione di alcuni personaggi interpretati durante la sua carriera.\nTerminate le elementari, venne iscritto al collegio Cimino, dove per un banale incidente con uno dei precettori, che lo colp\u00ec involontariamente con un pugno, il suo viso sub\u00ec una particolare conformazione del naso e del mento; un episodio che caratterizz\u00f2 in parte la sua \"maschera\". Nel collegio non fece progressi, decise di abbandonare prematuramente gli studi senza ottenere perci\u00f2 la licenza ginnasiale. La madre lo voleva sacerdote, in un primo tempo dovette quindi frequentare la parrocchia come chierichetto, ma incoraggiato dai primi piccoli successi nelle recite in famiglia (chiamate a Napoli \u00ab\"periodiche\"\u00bb) e attratto dagli spettacoli di variet\u00e0, nel 1913, ancora in et\u00e0 giovanissima, inizi\u00f2 a frequentare i teatrini periferici esibendosi\u00a0\u2013 con lo pseudonimo di \"Clerment\" \u2013 in macchiette e imitazioni del repertorio di Gustavo De Marco, un interprete napoletano dalla grande mimica e dalle movenze snodate, simili a quelle d'un burattino. Proprio su quei palcoscenici di periferia incontr\u00f2 attori come Eduardo De Filippo, Peppino De Filippo e i musicisti Cesare Andrea Bixio e Armando Fragna.\nDurante gli anni della prima guerra mondiale si arruol\u00f2 volontario nel Regio Esercito venendo assegnato al 22\u00ba Reggimento fanteria, rimanendo di stanza dapprima a Pisa e poi a Pescia. Venne quindi trasferito al CLXXXII Battaglione di milizia territoriale, unit\u00e0 di stanza in Piemonte, ma destinate a partire per il fronte francese. Alla stazione di Alessandria, il comandante del suo battaglione lo arm\u00f2 di coltello e lo avvert\u00ec che avrebbe dovuto condividere i propri alloggiamenti in treno con un reparto di soldati marocchini dalle strane e temute abitudini sessuali. Tot\u00f2 a quel punto, terrorizzato, fu colto da malore (secondo alcune voci improvvis\u00f2 un attacco epilettico) e venne ricoverato nel locale ospedale militare, evitando cos\u00ec di partire per la Francia. Rimasto in osservazione per breve tempo, quando fu dimesso dalle cure ospedaliere venne inserito nell'88\u00ba Reggimento fanteria \"Friuli\" di stanza a Livorno; proprio in quel periodo sub\u00ec continui soprusi e umiliazioni da parte di un graduato; da quell'esperienza nacque il celebre motto dell'attore: \u00abSiamo uomini o caporali?\u00bb.\nI primi esordi e il \"vari\u00e9t\u00e9\".\nDopo il servizio militare avrebbe voluto fare l'ufficiale di marina ma, non sopportando la disciplina, scapp\u00f2 di casa per esibirsi ancora come macchiettista; venne scritturato dall'impresario Eduardo D'Acierno (divent\u00f2 poi celebre la macchietta de \"Il bel Ciccillo\", riproposta nel 1949 nel film \"Yvonne la Nuit\") e ottenne un primo successo alla Sala Napoli, locale minore del capoluogo campano, con una parodia della canzone di E. A. Mario \"Vipera\", intitolata \"Vicolo\", che aveva sentito recitare al Teatro Orfeo dall'attore Nino Taranto, al quale chiese se poteva \"rubargliela\".\nAll'inizio degli anni Venti Giuseppe De Curtis riconobbe Tot\u00f2 come figlio e regolarizz\u00f2 la situazione familiare sposandone la madre. Riunita, la famiglia si trasfer\u00ec a Roma, ove Tot\u00f2, con la disapprovazione totale dei genitori, fu scritturato come \"straordinario\" - cio\u00e8 un elemento da utilizzare occasionalmente e senza nessun compenso - nella compagnia dell'impresario Umberto Capece, un reparto composto da attori scadenti e negligenti. Si affacci\u00f2 cos\u00ec alla commedia dell'arte e guadagn\u00f2 un particolare apprezzamento del pubblico impersonando sul palco l'antagonista di Pulcinella. Tuttavia, il giovane si sacrificava non poco per raggiungere il teatro: dal momento che non aveva i soldi neanche per un biglietto del tram, doveva partire da Piazza Indipendenza per arrivare a Piazza Risorgimento, che si trovava dall'altra parte della citt\u00e0; a tal proposito, nella stagione invernale, chiese qualche moneta all'impresario Capece che, in modo esageratamente brusco e inaspettato, lo esoner\u00f2 e lo sostitu\u00ec all'istante con un altro \"straordinario\". L'episodio fu un duro colpo per Tot\u00f2, che rimase esterrefatto e dopo aver raccolto i suoi effetti si allontan\u00f2 a malincuore dal teatro.\nIn quel breve periodo di disoccupazione Tot\u00f2 piomb\u00f2 nello sconforto totale ed il suo morale si alzava solo quando riusciva a racimolare qualche soldo esibendosi in piccoli locali; nel corso di quelle esperienze, decise di puntare al genere teatrale a lui pi\u00f9 congeniale: il variet\u00e0 (vari\u00e9t\u00e9, nella declinazione francese). Progett\u00f2 di presentarsi al capocomico napoletano Francesco De Marco (famoso per delle stravaganti esibizioni teatrali), ma all'ultimo minuto ebbe un ripensamento, probabilmente a causa dell'insicurezza.\nL'attore inizi\u00f2 a ponderare l'idea di esibirsi da solo e dunque decise di mantenere come modello d'ispirazione Gustavo De Marco (omonimo, ma non parente del capocomico Francesco), che Tot\u00f2, esercitandosi davanti allo specchio, riusciva ad imitare senza particolari sforzi. Appena sentitosi pronto, decise di tentare al Teatro Ambra Jovinelli, che al tempo era la massima rappresentazione dello spettacolo di variet\u00e0, dove erano passati artisti come Ettore Petrolini, Raffaele Viviani, Armando Gill, Gennaro Pasquariello, Alfredo Bambi e lo stesso De Marco. Emotivamente teso, si present\u00f2 al titolare del teatro, Giuseppe Jovinelli, un uomo rude conosciuto e rispettato per un suo passato scontro con un piccolo boss della malavita locale. Il breve colloquio and\u00f2 inaspettatamente bene e Tot\u00f2, per sua gioia e incredulit\u00e0, venne preso. Debutt\u00f2 con tre macchiette di De Marco: \"Il bel Ciccillo\", \"Vipera\" e \"Il Paraguay\", che ebbero un buon successo di pubblico e un impensabile entusiasmo da parte di Jovinelli. Il comico firm\u00f2 un contratto prolungato con il titolare, che lo us\u00f2 spesso in varie parti dello spettacolo e che organizz\u00f2 addirittura un finto match tra lui e il pugile Oddo Ferretti.\nIl consenso del pubblico ottenuto al teatro non compensava per\u00f2 lo stile di vita dell'artista: la paga era molto bassa e non poteva neanche permettersi abiti eleganti e accessori raffinati (ai quali lui teneva molto) o un taglio di capelli caratteristico, con le basette come quelle di Rodolfo Valentino. In quell'arco di tempo fece appunto amicizia con un barbiere, Pasqualino, il quale, avendo conoscenze in campo teatrale e impietosito dalle ristrettezze economiche del giovane, riusc\u00ec a farlo scritturare da Salvatore Cataldi e Wolfango Cavaniglia, i proprietari del Teatro Sala Umberto I.\nTot\u00f2 rinnov\u00f2 il suo corredo teatrale (che fino a quel momento era composto da un singolo abito di scena sempre pi\u00f9 consumato): una logora bombetta, un tight troppo largo, una camicia lisa con il colletto basso, una stringa di scarpe per cravatta, un paio di pantaloni corti e larghi a zompafosso, calze colorate e comuni scarpe basse e nere. La sera dell'esordio l'attore diede il meglio di s\u00e9, lasciandosi andare in mimiche facciali, piroette, doppi sensi e le immancabili macchiette di Gustavo De Marco. Tra grida di \"bis\" ed applausi, l'esperienza al salone Umberto I segn\u00f2 per Tot\u00f2 l'affermazione definitiva nello spettacolo di variet\u00e0.\nTra il 1923 e il 1927 si esib\u00ec nei principali caff\u00e8-concerto italiani, facendosi conoscere anche a livello nazionale. Grazie ai maggiori guadagni, pot\u00e9 finalmente permettersi di vestire abiti eleganti e di curare maggiormente il suo aspetto fisico, con i capelli impomatati e le desiderate basette alla Rodolfo Valentino; fu un periodo roseo soprattutto per quanto riguarda le donne, con le quali ebbe una serie di avventure (per lo pi\u00f9 con sciantose e ballerine), tanto che acquis\u00ec presto la fama di vero \u00absciupafemmene\u00bb. Prima di iniziare un suo spettacolo, sbirciava sempre tra il pubblico alla ricerca della \"bella di turno\" alla quale dedicare la sua esibizione, che il pi\u00f9 delle volte, dopo varie serate, lo raggiungeva nel suo camerino durante l'intervallo o al termine dello spettacolo.\nNel 1927 fu scritturato da Achille Maresca, titolare di due diverse compagnie; Tot\u00f2 entr\u00f2 a far parte prima della compagnia di cui era primadonna Isa Bluette, una delle \"soubrette\" pi\u00f9 in voga del periodo, e poi, dal 1928 di quella di Angela Ippaviz; gli autori erano \"Ripp\" (Luigi Miaglia) e \"Bel Ami\" (Anacleto Francini). Nella prima compagnia conobbe Mario Castellani, destinato a diventare in seguito una delle sue \"spalle\" pi\u00f9 fedeli ed apprezzate.\nNel 1929, mentre si trovava a La Spezia con la compagnia di Achille Maresca, venne contattato dal barone Vincenzo Scala, il titolare del botteghino del teatro Nuovo di Napoli, che fu mandato dall'impresario Eugenio Aulicio per scritturarlo come \"vedette\" in alcuni spettacoli di Mario Mangini e di Eduardo Scarpetta, tra cui \"Miseria e nobilt\u00e0\", \"Messalina\" e \"I tre moschettieri\" (dove imperson\u00f2 d'Artagnan), accanto a Titina De Filippo. \"Messalina\" rimase particolarmente impresso negli occhi del pubblico, in quanto Tot\u00f2 improvvis\u00f2 una scenetta in cui si arrampic\u00f2 su per il sipario e fece smorfie e sberleffi agli spettatori, i quali andarono totalmente in visibilio.\nLiliana Castagnola.\nLe soddisfazioni professionali dell'attore non andavano per\u00f2 di pari passo con quelle sentimentali: nonostante il suo successo con le donne e le numerose avventure, si sentiva inappagato. Fino a quando non irruppe nella sua vita Liliana Castagnola, che Tot\u00f2 vide su alcune fotografie in un provocante abito di scena, rimanendone subito colpito. La sciantosa, fino a quel momento, era stata costante oggetto delle cronache mondane: era stata espulsa dalla Francia con l'accusa di aver indotto due marinai al duello, e un suo amante geloso si era tolto la vita dopo averle sparato due colpi di pistola, uno dei quali l'aveva ferita al viso lasciandole un frammento di proiettile che le causava forti dolori e per i quali assumeva tranquillanti. A causa della cicatrice, sebbene lieve, ella adott\u00f2 la pettinatura \"a caschetto\" che le copriva guance e fronte.\nLa donna giunse a Napoli nel dicembre 1929, scritturata dal Teatro Nuovo, e incuriosita dal veder recitare l'artista napoletano si present\u00f2 una sera ad un suo spettacolo. Tot\u00f2 non si lasci\u00f2 sfuggire l'occasione e inizi\u00f2 a corteggiarla mandandole, alla pensione degli artisti dove lei abitava, mazzi di rose con un biglietto d'ammirazione, al quale lei rispose con una lettera d'invito. Furono questi gli inizi di un'intensa (seppur breve e tormentata) storia d'amore. Sebbene fosse una donna fatale sia sul palcoscenico sia nella vita reale, la Castagnola aveva per l'artista napoletano un sentimento sincero e passionale, cercando una relazione stabile e sicura.\nDopo il primo periodo iniziarono i problemi legati alla gelosia: Tot\u00f2 non sopportava l'idea che Liliana, durante le sue tourn\u00e9e, fosse corteggiata dagli ammiratori e questo lo port\u00f2 a temere eventuali tradimenti, situazione che diede origine a continui litigi. Entrambi furono poi vittime di malelingue e pettegolezzi, la donna entr\u00f2 in un profondo stato di depressione e la loro relazione si deterior\u00f2. Liliana, accrescendo un senso di attaccamento morboso al suo uomo, pur di restargli accanto propose di farsi scritturare nella sua stessa compagnia; ma Tot\u00f2, sentendosi oppresso dal comportamento della donna, fu pi\u00f9 volte sull'orlo di lasciarla, fino a quando decise di accettare un contratto con la compagnia della soubrette \"Cabiria\", che lo avrebbe portato a Padova.\nL'epilogo fu che Liliana, sentitasi abbandonata dall'amato, si suicid\u00f2 ingerendo un intero tubetto di sonniferi. Fu trovata morta nella sua stanza d'albergo, con al suo fianco una lettera d'addio a Tot\u00f2:\nTot\u00f2, che ritrov\u00f2 il corpo esanime della donna il mattino seguente, ne rimase sconvolto: il peso della responsabilit\u00e0, il non aver capito l'intensit\u00e0 dei sentimenti di lei e i rimorsi per aver pensato \u00abha avuto molti uomini, posso averla senza assumermi alcuna responsabilit\u00e0\u00bb, lo accompagnarono per tutta la vita, tanto che decise di seppellirla nella cappella dei De Curtis a Napoli, nella tomba sopra la sua, e decret\u00f2 che, qualora avesse avuto una figlia, invece di battezzarla con il nome della nonna paterna Anna (secondo l'uso napoletano), le avrebbe dato il nome di Liliana, cosa che poi effettivamente fece con la figlia Liliana De Curtis. Tot\u00f2 volle inoltre conservare un fazzoletto intriso di rimmel che raccolse la mattina del ritrovamento del corpo di Liliana, con il quale probabilmente ella si asciug\u00f2 le lacrime in attesa della morte.\nIn merito all'impegno gi\u00e0 preso, la sera stessa part\u00ec per la tourn\u00e9e con la compagnia a Padova. Era il marzo del 1930. Tornato a Roma il mese successivo, si esib\u00ec nuovamente in numerosi spettacoli alla Sala Umberto I, dove ripropose il suo repertorio di macchiette e nuove creazioni, impersonando anche Charlot, come umile omaggio a Chaplin. Torn\u00f2 poi a lavorare con l'impresario Maresca, dove inizi\u00f2 una nuova tourn\u00e9e riproponendo i successi degli anni precedenti.\nL'avanspettacolo e l'incontro con il cinema.\nSempre nel 1930, anno dell'avvento del sonoro in Italia, Stefano Pittaluga, che produsse con la Cines \"La canzone dell'amore\" (il primo film italiano sonoro), era alla ricerca di nuovi volti da portare sul grande schermo. Le doti comiche di Tot\u00f2 non gli sfuggirono e dato che era in procinto di produrre un film, chiamato \"Il ladro disgraziato\", gli fece fare un provino. La pellicola non vide mai la luce, anche per il fatto che il regista avrebbe voluto che Tot\u00f2 imitasse Buster Keaton, idea che all'attore non garbava.\nMomentaneamente accantonata l'eventualit\u00e0 di entrare nel cinema, nel 1932 divent\u00f2 capocomico di una propria formazione, proponendosi nell'avanspettacolo, un genere teatrale che continu\u00f2 a diffondersi in Italia fino al 1940. In tourn\u00e9e a Firenze conobbe l'allora sedicenne Diana Rogliani (la giovane et\u00e0 della ragazza suscit\u00f2 inizialmente qualche riluttanza da parte di Tot\u00f2), dalla quale ebbe una figlia che, in onore della compianta Castagnola, battezz\u00f2 Liliana.\nGli anni Trenta furono un periodo di grandi successi per il comico che, malgrado il guadagno non molto alto, si sentiva affermato: port\u00f2 in scena, insieme alla sua prima \"spalla \"Guglielmo Inglese (pi\u00f9 avanti fu Eduardo Passarelli), numerosi spettacoli in tutta Italia. Sulla traccia di copioni spesso approssimativi, Tot\u00f2 ebbe modo di dare sfogo alle risorse creative della sua comicit\u00e0 surreale, con mimiche grottesche e deformazioni/invenzioni linguistiche, interpretando anche Don Chisciotte e travestendosi addirittura da soubrette; impar\u00f2 cos\u00ec l'arte dei guitti, ossia quegli attori che recitavano senza un copione ben impostato (molte macchiette le ripropose poi nel suo repertorio cinematografico: \"Il pazzo\", \"Il chirurgo\", \"Il manichino\u201d), arte alla quale Tot\u00f2 aggiunse caratteristiche tutte sue, pronto a sbeffeggiare i potenti quanto a esaltare i bisogni e gli istinti umani primari: la fame, la sessualit\u00e0, la salute mentale. Naturalmente, come si conf\u00e0 allo stile di Tot\u00f2, tutto espresso con distinti doppi sensi senza mai trascendere nella volgarit\u00e0. A plasmare questa sua forma d'espressione fu il fatto di aver vissuto per anni in povert\u00e0, difatti lui stesso era del pensiero che \u00abla miseria \u00e8 il copione della vera comicit\u00e0...\u00bb che \u00abnon si pu\u00f2 essere un vero attore comico senza aver fatto la guerra con la vita\u00bb. Acquis\u00ec quindi una sua originale personalit\u00e0 recitativa, diventando uno dei maggiori protagonisti della stagione dell'avanspettacolo.\nNel 1933 .. L'anno successivo mise su casa a Roma insieme alla figlia Liliana e alla compagna Diana Rogliani (per la quale nutriva un'ossessiva gelosia), che spos\u00f2 nell'aprile del 1935. Fu in quel periodo che alcune personalit\u00e0 importanti tentarono di imporlo nel cinema: tra di loro Umberto Barbaro e Cesare Zavattini, che cerc\u00f2 infatti di inserirlo nella parte di \u201cBlim\" nel film \"Dar\u00f2 un milione\" di Mario Camerini - ruolo andato poi a Luigi Almirante. Non realizzandosi questi progetti, il vero debutto avvenne nel 1937 con \"Fermo con le mani\": il produttore Gustavo Lombardo, fondatore della Titanus, scrittur\u00f2 Tot\u00f2 dopo averlo notato mentre era a pranzo in un ristorante di Roma. La direzione fu affidata al regista Gero Zambuto. Il film per\u00f2 non ebbe gran successo; concepito con mezzi molto scarsi, l'intenzione primaria era proporre al pubblico italiano un'alternativa del personaggio di Charlot, di Chaplin.\nNel 1938 Tot\u00f2 fu vittima di un infortunio: ebbe un distacco di retina traumatico e perse la vista dell'occhio sinistro, cosa di cui erano al corrente soltanto i familiari stretti e l'amico Mario Castellani. Nonostante l'incidente, trov\u00f2 la forza di riaffacciarsi per un breve periodo al teatro d'avanspettacolo, la cui epoca, per lui gloriosa, giunse purtroppo al termine. In quel frattempo, causa il fatto che si sentiva come soffocato dal matrimonio e causa anche la sua opprimente gelosia nei confronti della giovane consorte (si dice che la tenesse perfino chiusa nel camerino mentre lui si esibiva), la sua vita coniugale entr\u00f2 in crisi. Decise dunque di ritornare scapolo e si accord\u00f2 con Diana per la separazione. In Italia non c'era la possibilit\u00e0 di divorzio, cos\u00ec dovettero chiedere lo scioglimento all'estero, in Ungheria, per far s\u00ec che fosse poi annullato in Italia. Dopo l'annullamento, i due continuarono comunque a vivere insieme, trasferendosi in Viale dei Parioli, insieme alla figlia e ai genitori di lui.\nDopo \"Fermo con le mani\", del quale Tot\u00f2 non si ritenne molto soddisfatto, ci fu, nel 1939, un secondo tentativo, che ebbe inizialmente problemi per i costi di produzione: \"Animali pazzi\" di Carlo Ludovico Bragaglia, dove Tot\u00f2 interpret\u00f2 un doppio ruolo. Pure questo suo secondo film non fu del tutto riuscito, sebbene l'attore sfrutt\u00f2 al massimo le sue potenzialit\u00e0 \"marionettistiche\".\nAlla fine del 1939, and\u00f2 in tourn\u00e9e a Massaua e Addis Abeba, in Eritrea, accompagnato da Diana Rogliani, Eduardo Passarelli e la soubrette Clely Fiamma, presentando lo spettacolo \"50 milioni... c'\u00e8 da impazzire!\", scritto insieme a Guglielmo Inglese e gi\u00e0 mostrato al pubblico italiano anni prima. Una volta rientrato in patria interpret\u00f2 la sua terza pellicola, \"San Giovanni decollato\", che fu sceneggiata, tra gli altri, da Cesare Zavattini, al quale venne affidata la regia dal produttore Liborio Capitani. Zavattini per\u00f2 non se la sent\u00ec e il compito pass\u00f2 ad Amleto Palermi. Il film fu un successo di critica: alcuni commenti sulla rivista \"Cinema\" e su \"L'Espresso\" elogiarono proprio la recitazione di Tot\u00f2, la sua capacit\u00e0 espressiva, i suoi giochi di parole e i suoi movimenti snodati. Zavattini, che nutriva ammirazione artistica verso l'attore, scrisse per lui il soggetto \"Tot\u00f2 il buono\", che non divent\u00f2 mai un film ma serv\u00ec allo sceneggiatore per la realizzazione del film \"Miracolo a Milano\" (1951), di Vittorio De Sica, con il quale instaur\u00f2 uno dei sodalizi pi\u00f9 celebri del neorealismo cinematografico italiano. Il quarto film fu \"L'allegro fantasma\" sempre di Amleto Palermi, dove a Tot\u00f2 vennero affidati tre ruoli differenti. Girato nell'autunno del 1940 (uscito poi a ottobre del '41), fu l'ultimo film che interpret\u00f2 prima del suo ritorno a teatro.\nLa rivista.\nQuesti primi esperimenti cinematografici surreali non ottennero il successo di pubblico che Tot\u00f2 aveva invece sul palcoscenico. Quando torn\u00f2 a teatro, alla fine del 1940, l'avanspettacolo era gi\u00e0 tramontato, sostituito dalla \"rivista\", un genere teatrale sorto a Parigi e dal carattere (almeno nel primo periodo) esclusivamente satirico - per quanto concesso dal regime fascista - presentato sotto forma di azioni sceniche ricche di allusioni e di accenni piccanti. In quel periodo l'Italia era da poco entrata in guerra e la ferrea censura del fascismo era attentissima a qualsiasi battuta ambigua o accenno negativo sul Governo di Mussolini.\nTot\u00f2 debutt\u00f2 al teatro Quattro Fontane di Roma insieme a Mario Castellani (da quel momento la sua \"spalla\" ideale) ed Anna Magnani (primadonna), con i quali instaur\u00f2 un solido rapporto artistico e umano. La rivista era \"Quando meno te l'aspetti\" di Michele Galdieri, uno tra i grandi scrittori di riviste teatrali degli anni Quaranta. Tot\u00f2 strinse con Galdieri un sodalizio durato nove anni, con spettacoli scritti anche dall'attore stesso e messi in scena dagli impresari Elio Gigante e Remigio Paone; tra le riviste pi\u00f9 note: \"Quando meno te l'aspetti\", \"Volumineide\", \"Orlando Curioso\", \"Che ti sei messo in testa?\" e \"Con un palmo di naso\".\nCausa la guerra, furono tempi difficoltosi anche per il teatro, per la mancanza di mezzi di trasporto, il divieto di circolazione delle auto private e soprattutto per i bombardamenti, in particolare a Milano, dove gli spettacoli venivano spesso interrotti e gli attori erano costretti ad allontanarsi verso il rifugio pi\u00f9 vicino, senza avere il tempo di togliersi gli abiti di scena. Fu il periodo in cui Tot\u00f2 venne scritturato dalla Bassoli Film per riaprire una fessura nel cinema e prendere parte ad una nuova pellicola che comprendeva nel cast anche il pugile Primo Carnera, \"Due cuori fra le belve\" (ridistribuito dopo la guerra con il titolo \"Tot\u00f2 nella fossa dei leoni\"), del regista Giorgio Simonelli, che venne girato con animali autentici.\nNel maggio del '44, la rivista \"Che ti sei messo in testa?\" (che avrebbe dovuto chiamarsi \"Che si son messi in testa?\", un chiaro accenno ai tedeschi occupanti) cre\u00f2 problemi al comico napoletano, che dopo le prime rappresentazioni al teatro Valle di Roma, venne dapprima intimorito con una bomba all'entrata dal teatro, poi denunciato dalla polizia, insieme ai fratelli De Filippo, con un telegramma dal Comando Tedesco indirizzato al teatro Principe, che Tot\u00f2 non lesse mai; venne avvertito per\u00f2 da una telefonata anonima. Per evitare l'arresto, Tot\u00f2, dopo aver allertato i fratelli De Filippo, si rifugi\u00f2 con la ex moglie Diana e la figlia a casa di un amico in via del Gelsomino nei pressi della via Aurelia, all'estrema periferia ovest di Roma, mentre i De Filippo si nascosero in via Giosu\u00e8 Borsi. Passati alcuni giorni Tot\u00f2 dovette comunque lasciare l'abitazione, per il fatto che molti suoi ammiratori lo avevano riconosciuto e quindi il nascondiglio non era pi\u00f9 sicuro. Torn\u00f2 a Roma, dove erano rimasti i genitori, e si segreg\u00f2 in casa fino al 4 giugno, il giorno della liberazione della capitale (secondo varie testimonianze avrebbe anche notevolmente contribuito ai finanziamenti della Resistenza romana).\nIl 26 giugno riprese a recitare: torn\u00f2 al teatro Valle con la Magnani nella nuova rivista \"Con un palmo di naso\", in cui diede libero sfogo alla sua satira impersonando il Duce (sotto i panni di Pinocchio), e Hitler, che dissacr\u00f2 ulteriormente dopo l'attentato del 20 luglio 1944, rappresentandolo in un atteggiamento ridicolo, con un braccio ingessato e i baffetti che gli facevano il solletico, e mandando l'intera platea in estasi.\nNel 1945, dopo alcune esibizioni nella capitale, a Siena e a Firenze, portando in scena la rivista \"Imputati, alziamoci!\" (in cui faceva la caricatura di Napoleone), Tot\u00f2 fu avvicinato al termine dello spettacolo da un partigiano che, indispettito da una sua battuta di risposta che accomunava ironicamente fascisti e partigiani, lo colp\u00ec al viso con un pugno. Tot\u00f2, corso immediatamente al commissariato per denunciare il fatto, decise poi di lasciar correre senza sporgere querela.\nIn quel periodo il sodalizio artistico con Anna Magnani si interruppe, quando l'attrice si rivel\u00f2 al grande pubblico internazionale interpretando il ruolo della popolana Pina nel film \"Roma citt\u00e0 aperta\", diretto dal suo compagno Roberto Rossellini. Tot\u00f2 invece prosegu\u00ec per la sua strada continuando con il cinema e con il teatro.\nDiscografia di Tot\u00f2 cantante: le incisioni per la Columbia.\nNel 1942 Tot\u00f2 \u00e8 scritturato dalla prestigiosa casa discografica Columbia (o meglio dalla S.A. \u201cLA VOCE DEL PADRONE-COLUMBIA-MARCONIPHONE\u201d di Milano) che sta proponendo una serie di dischi incisi da attori del teatro e del variet\u00e0, tra i quali Vittorio De Sica, Macario, Aldo Fabrizi, Nino Taranto, Wanda Osiris. I dischi di Tot\u00f2 nella singolare veste di cantante, pubblicati nel pieno della guerra, passano sostanzialmente inosservati e di questi si perdono completamente le tracce, a tal punto che quando nel 1967 usc\u00ec il 33 giri (formato 45 giri) contenente la poesia 'A livella e lo sketch \u201cPasquale\u201d (interpretato con Mario Castellani), questo venne reclamizzato come \u201cIl primo disco inciso da Tot\u00f2\u201d. Ad esso segu\u00ec il Long playing 33 giri, ultimo disco inciso da Tot\u00f2, contenente diverse poesie e gli sketch \u201cufficio di collocamento\u201d, \u201cLallo parrucchiere per signora\u201d, \u201cSerafino Bolletta premio Nobel\u201d, \u201cVagone letto\u201d, \u201cMedaglia al valor civile\u201d.\nTot\u00f2 come cantante incise in tutto tre dischi commercializzati dalla Columbia nel mese di aprile del 1942:\nTot\u00f2 e la Massoneria.\nIl 9 aprile 1945 Tot\u00f2 fu iniziato in Massoneria nella Loggia \"Palingenesi\" della Gran Loggia d'Italia, fu poi fondatore e Maestro venerabile della Loggia \"Ars et Labor\" e consegu\u00ec il 30\u00ba grado del Rito scozzese antico ed accettato.\nLa Tot\u00f2-mania.\nDopo la morte del padre Giuseppe De Curtis (avvenuta nel settembre del '44), tra il 1945 e gli anni successivi Tot\u00f2 altern\u00f2 teatro e cinematografia, dedicandosi anche alla creazione di canzoni e poesie, ma anche a buone letture, prediligendo in particolar modo Luigi Pirandello.\nInterpret\u00f2 la sua sesta pellicola, \"Il ratto delle Sabine\", con il regista Mario Bonnard, film che venne accolto da alcune critiche avverse, come quella di Vincenzo Talarico, che stronc\u00f2 l'attore \"augurandosi che rientrasse al pi\u00f9 presto nei ranghi del teatro di rivista.\"\nPoi ci fu \"I due orfanelli\", scritto da Steno e Agenore Incrocci e diretto da Mario Mattoli, con il quale Tot\u00f2 interpret\u00f2 altri tre film tra il '47 e il '49: \"Fifa e arena\", \"Tot\u00f2 al Giro d'Italia\" (il primo film in cui compariva il suo nome nel titolo) e \"I pompieri di Viggi\u00f9\", tutti di buon successo e incasso.\nEra il tempo della rivista \"C'era una volta il mondo\" di Galdieri, composta da sketch rimasti famosi, come quello del \"Vagone letto\", con Tot\u00f2 al fianco di Isa Barzizza, la soubrette che debutt\u00f2 nel film \"I due orfanelli\" e che proprio lui volle nella rivista, e Mario Castellani, la fedele \"spalla\" teatrale che lo accompagn\u00f2 anche nel cinema, prendendo parte a quasi tutte le sue pellicole proprio per volere di Tot\u00f2 che, quando non c'erano ruoli disponibili, lo imponeva come aiuto-regista.\nLa rivista \"C'era una volta il mondo\" ebbe tanto successo che venne presentata anche a Zurigo, recitata in italiano ma acclamata ugualmente dal pubblico svizzero per la genialit\u00e0 comica degli sketch. Spesso gli spettacoli di rivista di Tot\u00f2 si concludevano con la classica \"passerella\", con il comico che correva tra il pubblico con una piuma sulla bombetta, al ritmo della fanfara dei Bersaglieri (scenetta riproposta nel film \"I pompieri di Viggi\u00f9\"). Nell'ottobre 1947, durante le repliche della rivista, la madre di Tot\u00f2 mor\u00ec. Malgrado il grande dolore per la perdita di entrambi i genitori, l'attore non mischi\u00f2 il lavoro con la vita privata, continuando ad essere il comico Tot\u00f2 nello spettacolo e il malinconico Antonio De Curtis al di fuori.\nApr\u00ec anche una piccola parentesi come doppiatore, prestando la voce al cammello Gobbone nel film \"La vergine di Tripoli\". Prima di riaffacciarsi al cinema, part\u00ec per alcune tourn\u00e9e a Barcellona, Madrid e altre citt\u00e0 spagnole, dove recit\u00f2 in spagnolo (senza avere padronanza della lingua) con Mario Castellani nella rivista \"Entre dos luces\" (\"Tra due luci\"), improvvisando una canzone non-sense a met\u00e0 tra spagnolo e napoletano. Tornato in Italia, ebbe anche una piccola esperienza nel campo pubblicitario, facendosi fotografare a pagamento sulla rivista \"Sette\" che promuoveva i profumi Arbell.\nDa quando entr\u00f2 nel mondo del cinema, gli furono proposti moltissimi film, molti dei quali non venivano nemmeno realizzati, spesso per problemi di produzione o per sua rinuncia. Alcuni venivano girati contemporaneamente, in tempi ristrettissimi (la maggior parte in due o tre settimane) e su set spesso improvvisati, tanto che a volte era proprio la troupe che raggiungeva Tot\u00f2 nelle citt\u00e0 in cui recitava a teatro. L'attore, complice la pigrizia, era sempre molto precipitoso quando gli venivano proposti dei progetti, ed essendo profondamente istintivo spesso non voleva conoscere nulla della pellicola che andava ad interpretare, affidandosi quindi alle sue qualit\u00e0 creative.\nCos\u00ec, come sul palcoscenico, dava libero sfogo all'improvvisazione: il copione rappresentava solo un timido canovaccio per l'attore, un punto di partenza per la spontaneit\u00e0 dei suoi numeri, tanto che alle prove partecipava in modo svogliato, e solo quel tanto che bastava a prendere confidenza con la scenografia e i compagni di lavoro. Quindi spesso concepiva sul momento le gag e le battute, cos\u00ec tuttavia nacquero anche alcune delle sue scene cinematografiche pi\u00f9 famose. Vari registi e attori hanno dichiarato d'essersi ritrovati durante le scene a fronteggiare battute, gesti o movimenti non concordati: \u00abEra imprevedibile [...] recitava a braccio\u00bb, testimoni\u00f2 Nino Taranto; \u00abCerte sue folli improvvisazioni durante la recitazione erano geniali e insostituibili\u00bb espresse Vittorio De Sica. Secondo altri commenti, come quelli di Carlo Croccolo, Giacomo Furia e Steno, Tot\u00f2 non elaborava sul momento le gag, ma si rinchiudeva nel suo camerino a provare e riprovare le battute prima dello spettacolo o delle riprese, rileggendo il copione e modificando i passaggi che non lo convincevano, insieme al fidato Mario Castellani e agli attori coinvolti.\nLe differenze tra teatro e cinema crearono inizialmente non pochi disordini per l'attore, che essendosi formato con lo stile teatrale e quindi con un'unica esecuzione dal vivo, dopo i primi \"ciak\" tendeva a perdere la concentrazione. Doveva perci\u00f2 essere colto \"al volo\" per poter recitare al massimo; quindi la troupe doveva prima preoccuparsi di sistemare le luci e di preparare la scena con una controfigura, facendo anche qualche prova. Quando tutto era pronto, si poteva far intervenire Tot\u00f2. Un'altra delle differenze tra le due forme d'arte, di cui il comico risent\u00ec molto inizialmente, fu il fatto di non riuscire a comunicare direttamente con il pubblico, uno dei particolari che pi\u00f9 amava del teatro. Proprio per questo, di solito, i registi (in particolare Bragaglia, con il quale instaur\u00f2 un solido rapporto artistico) e i membri della troupe lo spronavano dopo lo \"stop\" con un applauso, in modo da dargli maggiore carica ed entusiasmo. Un altro inconveniente furono gli orari: Tot\u00f2, abituato agli orari teatrali, non si alzava mai prima di mezzogiorno, essendo poi un assertore della teoria che l'attore \"al mattino non pu\u00f2 far ridere\u201d, girava nel cosiddetto \"orario francese\", dalle 13 alle 21. Si stancava poi per le lunghe pause e attese che il cinema comporta, e inoltre, essendo molto superstizioso, si rinchiudeva in casa e non lavorava mai di marted\u00ec e di venerd\u00ec, 13 o 17. Fattori che creavano non pochi problemi per le riprese. Complicazioni particolari ci furono per \"Tot\u00f2 al Giro d'Italia\", dove erano coinvolti molti ciclisti famosi dell'epoca come Bartali, Coppi, Bobet, Magni; l'attore, non arrivando in orario, creava difficolt\u00e0.\nNella stagione 1949/1950 ottenne l'ultimo successo a teatro con la rivista \"Bada che ti mangio!\", costata ben cinquanta milioni, che debutt\u00f2 al teatro Nuovo di Milano nel marzo del '49, dopodich\u00e9 Tot\u00f2 si allontan\u00f2 dal palcoscenico per dedicarsi esclusivamente al cinema. Dopo \"I pompieri di Viggi\u00f9\", lavor\u00f2 anche con Eduardo De Filippo nel suo film \"Napoli milionaria\", che accett\u00f2 di interpretare senza compenso, in segno dell'affettuosa amicizia che lo legava ad Eduardo. I due attori, sebbene avessero progettato di realizzare insieme altri film, non ebbero pi\u00f9 modo di incontrarsi sul set, apparendo solo in episodi diversi de \"L'oro di Napoli\" di Vittorio De Sica ed in un breve cameo ne \"Il giorno pi\u00f9 corto\".\nNel 1950 Tot\u00f2 rinunci\u00f2 alla proposta di avere un ruolo, insieme al francese Fernandel, nel film di produzione franco-italiana \"Atollo K\", dove avrebbe avuto l'opportunit\u00e0 di recitare insieme a Stan Laurel e Oliver Hardy, la famosa coppia comica conosciuta in Italia come Stanlio e Ollio.\nTra il 1949 e il 1950, oltre a \"Napoli milionaria\", interpret\u00f2 ben altri nove film, tra i quali alcune parodie: \"Tot\u00f2 le Mok\u00f2\", \"Tot\u00f2 cerca moglie\", \"Figaro qua, Figaro l\u00e0\", \"Le sei mogli di Barbabl\u00f9\", \"47 morto che parla\", tutti diretti da Carlo Ludovico Bragaglia, poi \"L'imperatore di Capri\" di Luigi Comencini, \"Tototarzan\" e \"Tot\u00f2 sceicco\" (dove s'invagh\u00ec dell'attrice Tamara Lees) di Mario Mattoli, \"Yvonne la Nuit\" di Giuseppe Amato, \"Tot\u00f2 cerca casa\" di Steno e Mario Monicelli, quest'ultimo un'efficace parodia del neorealismo sulla crisi degli alloggi, che suscit\u00f2 indignazione da parte della censura, tanto che da quel momento in poi film dell'attore napoletano vennero generalmente vietati ai minori di 16 anni. Questi film, in misura diversa, ebbero un buon successo di pubblico, ma non di critica, che gi\u00e0 dalle pellicole precedenti cominci\u00f2 a non gradire lo stile surreale di Tot\u00f2. Commentando in modo ironico queste avversioni da parte dei critici, il \"principe\" osserv\u00f2 che probabilmente si era \"guastato con il crescere\".\nLa morte dei genitori di Tot\u00f2 fu l'avvio di uno squilibrio familiare: nel 1951 Diana Rogliani, in seguito a un violento litigio, se ne and\u00f2 di casa e si rispos\u00f2; altrettanto fece, appena maggiorenne, e contro la volont\u00e0 di Tot\u00f2, la figlia Liliana, unendosi in matrimonio con Gianni Buffardi, figliastro del regista Carlo Ludovico Bragaglia. Tot\u00f2 rest\u00f2 solo, e in quel breve lasso di tempo scrisse la nota canzone \"Malafemmena\", che concep\u00ec durante una pausa di lavorazione del suo nuovo film \"Tot\u00f2 terzo uomo\", a cui seguir\u00e0 \"Sette ore di guai\". La canzone fu apparentemente scritta per la ex moglie Diana, alla quale era ancora molto legato, ma i giornali dell'epoca affermarono che Tot\u00f2 l'avesse dedicata a Silvana Pampanini, l'attrice con la quale recit\u00f2 in \"47 morto che parla\" e che, in quel periodo, corteggiava mandandole mazzi di rose e scatole di cioccolatini. Arriv\u00f2 perfino a chiederle di sposarlo (uno dei motivi per la brusca separazione con la Rogliani), ma l'attrice lo respinse.\nNonostante le oscurit\u00e0 e le delusioni, il 1951 fu un anno importante per la carriera cinematografica dell'attore. Dopo il successo di \"Tot\u00f2 cerca casa\", venne richiamato da Steno e Mario Monicelli per interpretare il ruolo del ladro Ferdinando Esposito in \"Guardie e ladri\", al fianco di Aldo Fabrizi, che fu uno dei suoi amici pi\u00f9 affezionati e una delle sue migliori \"spalle\", capace di rispondere colpo su colpo alle improvvise e \"aggressive\" battute di Tot\u00f2. Per \"Guardie e ladri\" Tot\u00f2 era all'inizio riluttante, il ruolo offertogli era finalmente reale, diverso dai suoi precedenti personaggi e inserito in un contesto decisamente pi\u00f9 drammatico. Anche questo film ebbe inizialmente problemi con la censura, ma appena uscito nelle sale fu un successo unanime: alti incassi, grande apprezzamento di pubblico e plauso inatteso da parte della critica. Nello stesso anno interpret\u00f2, sempre per la regia di Monicelli e Steno, \"Tot\u00f2 e i re di Roma\", l'unico film che lo vide recitare con Alberto Sordi. La pellicola, che inizialmente doveva intitolarsi \"E poi dice che uno...\", venne ritenuta offensiva \"del decoro e del prestigio di pubblici funzionari, nonch\u00e9 nella parte finale del sentimento religioso\". L'anno seguente fu premiato con un nastro d\u2019argento per la sua interpretazione in \"Guardie e ladri\", e l'opera venne presentata al Festival di Cannes 1952, dove si aggiudic\u00f2 il premio per la migliore sceneggiatura, l'anno in cui l'attore collabor\u00f2 a \"Siamo uomini o caporali?\", la sua biografia (che si ferma nel 1930 - dopo il suicidio di Liliana Castagnola) curata da Alessandro Ferra\u00f9 ed Eduardo Passarelli.\nProprio nel 1952 Tot\u00f2 rimase colpito da una giovane sulla copertina del settimanale \"Oggi\", Franca Faldini. Le mand\u00f2 subito un mazzo di rose con un biglietto: \u00abGuardandola sulla copertina di \u201cOggi\u201d mi sono sentito sbottare in cuore la primavera\u00bb, poi le telefon\u00f2 per invitarla a cena, la ragazza accett\u00f2 solo quando Tot\u00f2 ebbe modo di farsi presentare. La Faldini, appena ventunenne, era da poco tornata dagli Stati Uniti, dove aveva preso parte al film \"Attente ai marinai!\" con Dean Martin e Jerry Lewis. Dopo essersi frequentati per circa un mese annunciarono il loro fidanzamento.\nSebbene siano rimasti insieme fino alla morte dell'artista, la loro relazione, che non arriv\u00f2 mai al matrimonio, fu pi\u00f9 volte sull'orlo di essere troncata, per il fatto di essere due persone caratterialmente molto diverse; un motivo, tra l'altro, fu la differenza di et\u00e0 di trentatr\u00e9 anni. La situazione di convivenza senza un legame matrimoniale cre\u00f2 scandalo all'epoca tanto che, pochi anni pi\u00f9 avanti, i due, stanchi di essere tormentati dai paparazzi e dai giornalisti (che li definivano \"pubblici concubini\"), furono costretti a fingere di essersi uniti in matrimonio all'estero, un espediente che comunque non funzion\u00f2 sino in fondo.\nFranca Faldini comparve anche nel cast di alcuni film dell'attore. Il primo a cui partecip\u00f2 fu \"Dov'\u00e8 la libert\u00e0...?\", di Roberto Rossellini, che avendo apprezzato Tot\u00f2 in \"Guardie e ladri\", lo scrittur\u00f2 per il suo film. La lavorazione non ebbe il percorso previsto. Venne girato nel 1952 e usc\u00ec nelle sale due anni dopo, per il fatto che nel corso delle riprese Rossellini si disinteress\u00f2 della pellicola e si allontan\u00f2 spesso dal set. Molte sequenze furono quindi girate dal regista Lucio Fulci e sembra che ci fossero state anche delle collaborazioni con Mario Monicelli e Federico Fellini.\nInsieme alla Faldini, gir\u00f2 poi \"Tot\u00f2 e le donne\", nuovamente diretto da Steno e Monicelli, dove Tot\u00f2 recit\u00f2 per la prima volta con Peppino De Filippo, con il quale form\u00f2 in seguito una delle coppie pi\u00f9 popolari del cinema italiano. Dopo che Steno e Monicelli si divisero, entrambi realizzarono, ciascuno per proprio conto, altri film con Tot\u00f2. Il primo sfrutt\u00f2 la sua comicit\u00e0 surreale, il secondo prosegu\u00ec sull'umanizzazione del personaggio (cominciata proprio con \"Guardie e ladri\"). Il primo grande risultato raggiunto da Steno fu \"Tot\u00f2 a colori\" - gran successo e incassi altissimi - uno dei primi film italiani a colori, girato con il sistema \"Ferraniacolor\", in cui vennero riproposti alcuni dei suoi sketch teatrali, come quello di \"Pinocchio\" o del \"Vagone letto\" con Castellani e Isa Barzizza. Durante le riprese del film Tot\u00f2 inizi\u00f2 ad avere diversi problemi, a causa delle potenti luci usate sul set, che gli causarono problemi alla sua vista gi\u00e0 precaria e addirittura una lieve infiammazione ai capelli, finendo per svenire a causa dei forti dolori accusati all'occhio destro, il solo da cui vedeva dopo il distacco di retina del 1938 all'altro occhio.\nContinu\u00f2 comunque a lavorare. Nel 1953, in seguito ad alcune illustrazioni di \"Tot\u00f2 il buono\" disegnate dallo sceneggiatore Ruggero Maccari su \"Tempo illustrato\", furono (con l'ovvio consenso dell'attore) stampati e distribuiti degli albi a fumetti di Tot\u00f2, rappresentato naturalmente in forma caricaturale, raccolti in una collana chiamata semplicemente \"Tot\u00f2 a fumetti\", che illustrava storie liberamente ispirate ad alcune sue esibizioni teatrali. La collana venne pubblicata dalle Edizioni Diana di Roma.\nNel 1954, un suo brano musicale, \"Con te\", dedicato a Franca Faldini, fu presentato al Festival di Sanremo, classificandosi al 9\u00ba posto nella graduatoria finale. La canzone venne interpretata da Achille Togliani, Natalino Otto e Flo Sandon's. Nello stesso anno, i giornali annunciarono che Tot\u00f2 avrebbe interpretato un film muto scritto da Age &amp; Scarpelli, purtroppo il progetto fu presto annullato per il rifiuto dei produttori. Girare un film del genere sarebbe stata una grande soddisfazione per il comico, che affermava: \u00abIl mio sogno \u00e8 girare un film muto, perch\u00e9 il vero attore, come il vero innamorato, per esprimersi non ha bisogno di parole\u00bb. E fu proprio durante una vacanza sulla Costa Azzurra, in un periodo imprecisato degli anni cinquanta, che ebbe l'occasione di conoscere il maestro del muto Charlie Chaplin, quando il suo yacht si ritrov\u00f2 per caso accanto all'imbarcazione dell'artista inglese. Ma Tot\u00f2, da sempre bloccato dall'insicurezza e da complessi d'inferiorit\u00e0, e pensando poi che l'altro non lo avrebbe riconosciuto per la sua scarsa notoriet\u00e0 all'estero, rinunci\u00f2 a salutarlo.\nTra il 1953 e il 1955 interpret\u00f2 diciassette film, lavor\u00f2 nuovamente con Steno in \"L\u2019uomo, la bestia e la virt\u00f9\" (dall'omonima commedia di Luigi Pirandello), dove nel cast era presente anche Orson Welles, poi con Matt\u00f2li ne \"Il pi\u00f9 comico spettacolo del mondo\" (uno dei primi film italiani tridimensionali), e nella \"trilogia scarpettiana\": \"Un turco napoletano\" (ritenuto scabroso per il tema dell'eunuco), \"Miseria e nobilt\u00e0\" e \"Il medico dei pazzi\". Fu anche chiamato dall'amico Aldo Fabrizi che lo volle per il film \"Una di quelle\", al fianco di Peppino De Filippo, Lea Padovani e lo stesso Fabrizi; la pellicola (ridistribuita successivamente con il titolo di \"Tot\u00f2, Peppino e\u2026 una di quelle\"), dal tono drammatico e sentimentale, non ottenne il successo sperato. Si incontr\u00f2 nuovamente anche con Monicelli, con il quale gir\u00f2 \"Tot\u00f2 e Carolina\", film uscito nelle sale dopo un anno e mezzo dal termine della lavorazione perch\u00e9 massacrato dai tagli della censura, che era infastidita principalmente dai palesi riferimenti comunisti e dal fatto che Tot\u00f2 interpretasse un poliziotto, e per di pi\u00f9 in un atteggiamento che tendeva a ridicolizzarsi. Il film fu sottoposto a 81 tagli e ad una lunga serie di modifiche nelle battute a mezzo di un nuovo doppiaggio per coprire quelle non ammesse.\nFond\u00f2 poi la societ\u00e0 di produzione D.D.L., con sede legale al suo domicilio, collegata a Dino De Laurentiis e all'amministratore di Tot\u00f2, Renato Libassi. Ebbe l'opportunit\u00e0 di lavorare con Alessandro Blasetti e anche Camillo Mastrocinque, con il quale gir\u00f2 molte pellicole di successo. La sua vita privata per\u00f2, non scorreva tranquilla come quella di spettacolo: Franca Faldini, in seguito ad un parto drammatico, diede alla luce il figlio di Tot\u00f2, Massenzio; il bambino, nato di otto mesi, mor\u00ec dopo alcune ore.\nLa malattia agli occhi e il rientro.\nSuperato il dolore della perdita del figlio, al quale Tot\u00f2 reag\u00ec malissimo rinchiudendosi in casa per settimane, nel 1956 ritorn\u00f2 sul set interpretando a catena quattro film di Camillo Mastrocinque, che raggiunse il punto pi\u00f9 alto del suo sodalizio con l'attore dirigendolo in \"Tot\u00f2, Peppino e la... malafemmina\" (in cui si colloca la nota scena della \u201clettera\u201d) e ne \"La banda degli onesti\", scritto da Age &amp; Scarpelli e interpretato insieme a Peppino e Giacomo Furia. Ma la tentazione di ritornare a teatro lo vinse, e, spronato anche dall'impresario Remigio Paone, recit\u00f2 nella rivista \"A prescindere\" (che prendeva il nome da un suo modo di dire), che debutt\u00f2 al teatro Sistina di Roma alla fine del '56, e che venne portata in tourn\u00e9e in tutta Italia.\nNel mese di febbraio del 1957, a Milano, Tot\u00f2 venne colpito da una broncopolmonite virale, e nonostante i pareri dei medici che gli dissero di riposare, torn\u00f2 sul palco dopo alcuni giorni, ci\u00f2 gli caus\u00f2 uno svenimento appena prima di entrare in scena. I medici gli prescrissero almeno due settimane di assoluto riposo, ma Tot\u00f2 ritorn\u00f2 ugualmente a recitare esibendosi a Biella, Bergamo e Sanremo, dove cominci\u00f2 ad avvertire i primi sintomi dell'imminente malattia alla vista. Il 3 maggio la situazione precipit\u00f2: mentre recitava al Teatro Politeama Garibaldi di Palermo si avvicin\u00f2 alla Faldini (che aveva sostituito l'attrice Franca May e recitava sul palco insieme a lui) sussurrandole che non vedeva pi\u00f9; contando perci\u00f2 solo sulle sue abilit\u00e0 e sull'appoggio degli altri attori, fece in modo di accelerare la conclusione dello spettacolo. Nonostante lo sconforto e la totale cecit\u00e0, cerc\u00f2 di resistere e, per non deludere il pubblico ritorn\u00f2 sul palcoscenico - con un paio di spessi occhiali da sole - la sera del 4 maggio e, in due spettacoli, del 5. L'interruzione della vista fu comunque inevitabile. Inizialmente i medici attribuirono la cecit\u00e0 a un problema derivato dai denti, ma alla fine gli fu diagnosticata una corioretinite emorragica all'occhio destro. L'impresario della compagnia, Remigio Paone, non credendogli, richiese una visita fiscale e avrebbe preteso anche che Tot\u00f2 tornasse a recitare.\nTot\u00f2 in un primo tempo fu completamente cieco, e anche dopo dei lievi miglioramenti e una volta riassorbita l'emorragia non riusc\u00ec pi\u00f9 a riacquisire integralmente la vista. Dovette abbandonare definitivamente il teatro, continuando per\u00f2 con il cinema: in quell'anno rest\u00f2 quasi inattivo e interpret\u00f2 solo un film, \"Tot\u00f2, Vittorio e la dottoressa\" di Mastrocinque, ma le sue capacit\u00e0 recitative, malgrado la malattia, non si affievolirono mai. L'unico problema era il doppiaggio, quando alcune scene dei film non venivano girate in presa diretta, non poteva doppiarsi poich\u00e9 non era in grado di vedersi sullo schermo e non poteva sincronizzare le battute con il movimento labiale; in tali occasioni, veniva doppiato da Carlo Croccolo. Per problemi economici fu costretto a vendere alcune propriet\u00e0, e successivamente decise di soggiornare per qualche giorno a Lugano, pensando di trasferirvisi definitivamente per motivi fiscali, ma ritorn\u00f2 a Roma e si spost\u00f2 in un appartamento in affitto in Viale dei Parioli con Franca Faldini, che gli rimase sempre vicino, insieme a suo cugino Eduardo Clemente, che gli faceva da segretario e factotum, e al suo autista Carlo Cafiero, che di solito lo accompagnava sul set.\nPur non coltivando molto interesse per l'ambito televisivo, nel '58 accett\u00f2 l'invito come ospite d'onore nel programma \"Il Musichiere\" condotto da Mario Riva, con il quale aveva lavorato anni prima in alcuni film e riviste teatrali. Durante la trasmissione Tot\u00f2 si lasci\u00f2 scappare un \u00abViva Lauro!\u00bb, riferendosi ad Achille Lauro, l'allora capo del Partito Monarchico Popolare; questa sua sgradita, seppur scherzosa, considerazione politica, gli cost\u00f2 un allontanamento dal piccolo schermo (salvo alcune interviste in privato) sino al 1965, quando duett\u00f2 con Mina a \"Studio Uno\".\nDopo il forzato distacco dalla televisione, riprese a lavorare nel cinema. Sempre nel '58 recit\u00f2 con l'attore francese Fernandel in \"La legge \u00e8 legge\" e, tra le altre pellicole, prese parte al celebre film \"I soliti ignoti\" di Mario Monicelli, interpretando lo scassinatore in pensione Dante Cruciani e recitando, tra gli altri, con Vittorio Gassman e Marcello Mastroianni. In quel periodo gli venne assegnato il Microfono d'argento e in seguito una Targa d'oro dall'ANICA, per il suo contributo al cinema italiano e per la sua lunga carriera artistica.\nNel '59 la sua salute peggior\u00f2, durante la lavorazione del film \"La cambiale\" ebbe una ricaduta e non lavor\u00f2 per due settimane, prima di concludere le riprese. Seguendo i consigli medici si concesse alcuni mesi di riposo, e dopo essersi ripreso invi\u00f2 una sua canzone, \"Piccerella Napulitana\", al Festival di Sanremo 1959, che per\u00f2 fu scartata, insieme ad un'altra di Peppino De Filippo. Tot\u00f2 accett\u00f2 comunque di occupare il posto come presidente della giuria al Festival, in seguito alle insistenze di Ezio Radaelli, rifiutando tra l'altro un cospicuo pagamento giornaliero; per\u00f2, in seguito a un disaccordo con il resto della commissione, abbandon\u00f2 prestissimo l'incarico.\nProprio all'apice del successo, l'agenzia artistica statunitense Ronald A. Wilford Associates di New York (agenzia di quel Ronald Wilford che avrebbe poi fondato e diretto la Columbia Artists Management International, considerata una delle agenzie pi\u00f9 potenti del mondo) desiderava scritturarlo per uno spettacolo da rappresentare in America, insieme a Maurice Chevalier, Marcel Marceau e anche Fernandel. Tot\u00f2 non se la sent\u00ec e prefer\u00ec rimanere in Italia a continuare in modo pi\u00f9 \"rilassante\" con la cinematografia, rifiutando cos\u00ec, anche se malvolentieri, un'offerta importante e un altissimo compenso.\nNel 1961 gli venne comunicato che era vincitore della Grolla d'oro alla carriera, con la motivazione: \u00abAl merito del cinema, per aver da lunghi anni onorato l'estro e il genio del Teatro dell'Arte\u00bb. Ma la sua salute e i suoi impegni non gli permisero di partecipare alla premiazione a Saint-Vincent e la Grolla fu assegnata ad un altro attore.\nNonostante la malattia, Tot\u00f2 (da sempre fumatore) continuava a fumare fino a novanta sigarette al giorno. Cerc\u00f2 comunque di non rallentare troppo la sua gi\u00e0 allora consistente produzione di film; e per il timore di perdere il lavoro e l'affetto del suo pubblico, cominci\u00f2 ad accettare qualsiasi copione: apr\u00ec una parentesi con il regista Lucio Fulci ne \"I ladri\", torn\u00f2 con Steno nel film \"I tartassati\", nuovamente al fianco di Aldo Fabrizi, a cui si aggiunse in un ruolo secondario l'attore francese Louis de Fun\u00e8s e fu anche diretto da Camillo Mastrocinque in \"Noi duri\".\nSebbene fosse quasi completamente cieco (vedeva solo dai lati degli occhi), tanto da dover indossare un pesante paio di occhiali scuri che toglieva soltanto per le riprese, si muoveva sul set con assoluta disinvoltura; lui stesso disse: \u00abAppena sento il \"ciak\", vedo tutto. \u00c8 un effetto nervoso\u00bb.\nTra i tanti film interpretati negli anni Sessanta, oltre ai numerosi con Peppino e alcuni con Fabrizi, di buon successo furono \"Tot\u00f2truffa '62\" di Camillo Mastrocinque, \"Gli onorevoli\" e la commedia amara \"I due marescialli\" di Sergio Corbucci, poi \"I due colonnelli\" di Steno (ricordato per la scena della \u201ccarta bianca\u201d) e \"Risate di gioia\" di Monicelli, che segn\u00f2 una tappa importante per Tot\u00f2, dato che fu l'unica volta che recit\u00f2 sul set insieme all'amica storica di teatro Anna Magnani. Non mancarono poi le parodie, come \"Tot\u00f2 contro Maciste\", \"Tot\u00f2 e Cleopatra\" e \"Tot\u00f2 contro il pirata nero\" di Fernando Cerchio, che altro non furono che delle comiche rivisitazioni mitologiche dei film Peplum, a cui si aggiunsero \"Che fine ha fatto Tot\u00f2 Baby?\" (esplicita parodia di \"Che fine ha fatto Baby Jane?\") di Ottavio Alessi, \"Tot\u00f2 diabolicus\" di Steno (quest'ultimo una parodia del genere giallo-poliziesco dove Tot\u00f2 concep\u00ec una delle sue prove recitative pi\u00f9 complesse e riuscite, dando volto e fattezze a ben sei personaggi differenti) e \"Tot\u00f2 d'Arabia\".\nIn aggiunta, la fama che Tot\u00f2 vantava tra il pubblico, da sempre sfruttata dai produttori, venne usata come una sorta di veicolo pubblicitario o di lancio per cantanti quali Johnny Dorelli, Fred Buscaglione, Rita Pavone, Adriano Celentano, e per piccoli attori come Pablito Calvo che, gi\u00e0 interprete di \"Marcellino pane e vino\", recit\u00f2 poi in \"Tot\u00f2 e Marcellino\". Esplor\u00f2 anche il filone notturno-sexy insieme a Erminio Macario in \"Tot\u00f2 di notte n. 1\" e \"Tot\u00f2 sexy\", due tra i film pi\u00f9 fiacchi della sua carriera.\nNel gennaio del 1964 venne pubblicizzata la notizia dell'uscita del suo centesimo film, annunciato come il suo primo interamente drammatico, \"Il comandante\". Diretto da Paolo Heusch e scritto da Rodolfo Sonego (sceneggiatore di fiducia di Alberto Sordi), richiese complessivamente otto settimane di lavoro, pi\u00f9 del doppio rispetto alla media dei film di Tot\u00f2. La notizia diede luogo a festeggiamenti e riconoscimenti, Tot\u00f2 ricevette perfino la \"Sirena d'oro\" e agli incontri internazionali del cinema venne accolto da un applauso interminabile, poche settimane dopo fu intervistato da Lello Bersani, per Tv7, e da Oriana Fallaci, per \"L'Europeo\". Ma nonostante tutto, il film, che in realt\u00e0 era l'ottantaseiesimo, si rivel\u00f2 un insuccesso. Poi, presso l'editore Fausto Fiorentino di Napoli, pubblic\u00f2 il famoso libro di poesie \"'A livella\", che in origine si chiamava \"Il due novembre\", per la quale vinse anche un premio. Sempre nel 1964 partecip\u00f2 al film collettivo \"Le belle famiglie\".\nNel 1965 conobbe un giovane Pasquale Zagaria che, interprete d'avanspettacolo, era stato consigliato dal titolare del teatro Jovinelli di rivolgersi a Tot\u00f2 al fine di trovare lavoro nel cinema. In quell'occasione Tot\u00f2 gli sugger\u00ec di cambiare il suo nome d'arte, che era Lino Zaga, spiegando che i diminutivi dei nomi portassero bene e quelli dei cognomi portassero male. Da allora il giovane attore si confer\u00ec lo pseudonimo di Lino Banfi. Nello stesso anno recit\u00f2 anche nel film collettivo \"Gli amanti latini\".\nGli ultimi lavori.\nAl culmine della sua carriera, anche se poco prima della morte, arrivarono proposte importanti da cineasti come Alberto Lattuada, Federico Fellini e Pier Paolo Pasolini. Con il primo gir\u00f2, nel 1965, il film \"La mandragola\", nel ruolo di Fra' Timoteo, che interpret\u00f2 in modo brillante. Il secondo lo avrebbe voluto per il film \"Il viaggio di G. Mastorna\", dove erano previsti nel cast anche Mina, Franco Franchi e Ciccio Ingrassia. Lavorare con Fellini era sempre stata una delle maggiori ambizioni di Tot\u00f2, ma la pellicola purtroppo non fu mai realizzata. L'incontro con Pasolini, invece, fu uno dei pi\u00f9 importanti e inaspettati dell'intera carriera cinematografica di Tot\u00f2.\nLa prima opera realizzata insieme fu \"Uccellacci e uccellini\", che Tot\u00f2 accett\u00f2 senza condividere appieno il suo personaggio e la poetica del regista; ormai il suo intento principale era produrre opere di qualit\u00e0, per la ricorrente paura d'essere dimenticato dal pubblico. Pasolini lo scelse perch\u00e9 rimase affascinato dalla sua \"maschera\", che \u00abriuniva in s\u00e9, in maniera assolutamente armoniosa, indistinguibile, due momenti tipici dei personaggi delle favole: l'assurdit\u00e0/il clownesco e l'immensamente umano\u00bb. Per la prima volta Tot\u00f2, durante la lavorazione di un film, si sent\u00ec in qualche modo smorzato, per volere di Pasolini che lasciava poco spazio ai suoi lazzi e alle sue improvvisazioni, rispetto a come era solitamente abituato con gli altri registi. \"Uccellacci e uccellini\", opera di grande forza poetica, fin dall'inizio fu oggetto di discussioni e controversie, anche se fu quasi unanime il riconoscimento della grande interpretazione di Tot\u00f2 che, lodato dalla critica, consegu\u00ec una menzione speciale al Festival di Cannes e il suo secondo nastro d\u2019argento. E per esprimere la sua soddisfazione ringrazi\u00f2 la giuria dei critici cinematografici italiani attraverso una breve dichiarazione scritta.\nPrima di ritornare con Pasolini, ottenne un ruolo in \"Operazione San Gennaro\" di Dino Risi, accanto a Nino Manfredi. Nel 1967 gir\u00f2 con Pasolini il cortometraggio \"La terra vista dalla luna\", episodio del film collettivo \"Le streghe\", tratto dal racconto di Pasolini mai pubblicato \"Il buro e la bura\"; poi \"Che cosa sono le nuvole?\", un episodio del film \"Capriccio all'italiana\", dove l'attore prese parte anche a un altro corto di Steno: \"Il mostro della domenica\".\nFurono le sue ultime pellicole. Venne chiamato anche da Nanni Loy per \"Il padre di famiglia\", di nuovo con Manfredi, in un ruolo di un anziano anarchico che vive vendendo calzini e mutande ai compagni della sinistra; film destinato a collocarsi fra i tanti progetti non realizzati da Tot\u00f2, poich\u00e9 gir\u00f2 la prima scena (per ironica casualit\u00e0, quella d'un funerale) e mor\u00ec due giorni dopo.\nLa televisione.\nTot\u00f2 incontr\u00f2 la televisione gi\u00e0 nel 1958, insieme a Mario Riva nel programma \"Il Musichiere\". Fece ritorno solo nel 1965, invitato da Mina nella trasmissione \"Studio Uno\", partecipando a due puntate: nella prima, subito accolto da un lunghissimo applauso, present\u00f2 la sua canzone \"Baciami\", lasciando cantare Mina mentre lui interveniva facendo da contrappunto alle parole della canzone con qualche sua classica battuta. Nella seconda puntata, nel 1966, ripropose invece un vecchio sketch (\"Pasquale\") con Mario Castellani. La scenetta venne poi incisa, insieme alla poesia \"'A livella\", in un disco 33 giri dell'attore.\nNel suo ultimo periodo di vita, mise in lavorazione alcuni caroselli e una serie per la tv chiamata \"Tutto Tot\u00f2\", comprendente nove telefilm a cura di Bruno Corbucci e diretti da Daniele D'Anza. La serie, nata da un'idea di Mario Castellani, doveva essere inizialmente diretta da Michele Galdieri (l'autore di molte riviste di Tot\u00f2), ma mor\u00ec prima che iniziasse la lavorazione. La maggior parte dei copioni di questi telefilm appariva troppo debole, e soltanto alcuni di questi, con testi discreti, diedero modo a Tot\u00f2 di esibirsi in alcuni suoi numeri, riproponendo alcuni dei suoi famosi sketch teatrali. L'attore appariva per\u00f2 provato e lavorava non pi\u00f9 di quattro ore nel pomeriggio, ma nonostante tutto era ancora in grado di padroneggiare la scena. Il ciclo and\u00f2 in onda dopo la sua morte, dal maggio al luglio del '67, per poi essere replicato dieci anni pi\u00f9 tardi. Positiva fu l'accoglienza del pubblico, pi\u00f9 fredda quella della critica, che sottolineava come la comicit\u00e0 di Tot\u00f2 non apparisse al meglio a causa della realizzazione frettolosa e approssimativa.\nLa morte.\nAlcuni giorni prima della sua morte, Tot\u00f2 disse di chiudere in fallimento e che nessuno lo avrebbe ricordato, dichiar\u00f2 di non essere stato all'altezza delle infinite possibilit\u00e0 che il palcoscenico offre (riferendosi chiaramente alla sua vera e unica passione, il teatro) e si rimprover\u00f2 del fatto che avrebbe potuto fare molto di pi\u00f9. Mor\u00ec nella sua casa di Via dei Monti Parioli, 4; alle 3:35 del mattino (l'ora in cui era solito coricarsi era le 3:30 circa) del 15 aprile 1967, all'et\u00e0 di 69 anni: venne stroncato da un infarto dopo una lunga agonia, tanto sofferta che lui stesso preg\u00f2 i familiari e il medico curante di lasciarlo morire. Proprio la sera del 13 aprile confess\u00f2 al suo autista Carlo Cafiero: \u00abCafi\u00e8, non ti nascondo che stasera mi sento una vera schifezza\u00bb. Secondo la figlia Liliana, le sue ultime parole furono: \u00abRicordatevi che sono cattolico apostolico romano\u00bb, mentre a Franca Faldini disse: \u00abT'aggio voluto bene Franca, proprio assai.\u00bb\nI funerali.\nNonostante l'attore avesse sempre espresso il desiderio di avere un funerale semplice, ne ebbe addirittura tre. Il primo nella capitale, dove mor\u00ec. La sua salma fu vegliata per due giorni dalle principali personalit\u00e0 dello spettacolo e non, giunte da tutta Italia per commemorarlo e rimpiangerlo. Fu accompagnata da pi\u00f9 di duemila persone nella chiesa Sant'Eugenio, sul Tevere, dove si svolse la cerimonia funebre. Tra le personalit\u00e0 dello spettacolo presenti, all'interno della chiesa si notarono Alberto Sordi, Elsa Martinelli, Olga Villi, Luigi Zampa e Luciano Salce; parteciparono anche i registi che lo avevano sempre ignorato, e i critici che lo avevano avversato e considerato un artista inconsistente e volgare. Sulla sua bara furono poggiati la famosa bombetta con cui aveva esordito e un garofano rosso, la cerimonia si limit\u00f2 a una semplice benedizione a causa delle difficolt\u00e0 create dalle autorit\u00e0 religiose, perch\u00e9 con Franca Faldini l'attore non era sposato, addirittura fu fatta uscire di casa mentre il prete benediceva la salma di Tot\u00f2.\nIl secondo si svolse a Napoli, la sua citt\u00e0 natale alla quale era particolarmente legato: il 17 aprile di pomeriggio il feretro part\u00ec verso la citt\u00e0, scortato da circa trenta vetture. La citt\u00e0 sospese dalle 16 alle 18,30 ogni attivit\u00e0, fu interrotto il traffico, i muri delle strade furono riempiti di manifesti di cordoglio, le serrande dei negozi vennero abbassate e socchiusi i portoni degli edifici in segno di lutto. Tra gli altri personaggi dello spettacolo ed amici stretti, ad attendere il feretro, c'erano i fratelli Nino e Carlo Taranto, Ugo D'Alessio, Luisa Conte, Dolores Palumbo. A causa della grande affluenza, il furgone che trasportava la salma impieg\u00f2 due ore per raggiungere la chiesa del Carmine Maggiore, dove si svolsero i funerali di fronte a circa persone, tra bandiere, stendardi e corone.\nL'orazione funebre venne tenuta da Nino Taranto:\nDopo il rito funebre, le autorit\u00e0 furono costrette a far uscire la salma da una porta secondaria, all'interno della basilica si susseguirono scene di panico e anche svenimenti; ci furono quattro feriti, due donne e due agenti, in seguito all'enorme scompiglio causato. Il corpo di Tot\u00f2 venne cos\u00ec scortato da motociclisti della polizia al Cimitero del Pianto, ove ad attendere c'erano Franca Faldini, la figlia Liliana con il marito, Eduardo Clemente e Mario Castellani, che per via della straripante folla decisero di non assistere alla funzione religiosa e raggiunsero direttamente in auto il cimitero. Tot\u00f2 fu sepolto nella tomba di famiglia accanto ai genitori, al piccolo Massenzio e a Liliana Castagnola.\nIl terzo funerale lo volle organizzare un capoguappo del Rione Sanit\u00e0, nel suo quartiere, che si tenne il 22 maggio, cio\u00e8 pochi giorni dopo il trigesimo; ad esso ader\u00ec un numero altrettanto vasto di persone, nonostante la bara dell'attore fosse ovviamente vuota. Eduardo De Filippo, con un partecipato articolo, lo ricord\u00f2 dalle pagine del quotidiano \"Paese Sera\" nel giorno della sua scomparsa.\nNella cultura di massa.\nCon la sua considerevole attivit\u00e0 di attore e umorista, Tot\u00f2 \u00e8 entrato nella cultura popolare di intere generazioni di italiani. Secondo un sondaggio del 2009, condotto dal giornale online \"quinews.it\" con mille intervistati equamente distribuiti per fasce d'et\u00e0, sesso e collocazione geografica (Nord, Centro, Sud e Isole), Tot\u00f2 \u00e8 risultato essere il comico italiano pi\u00f9 conosciuto ed amato, seguito rispettivamente da Alberto Sordi e Massimo Troisi. I suoi film, visti all'epoca da oltre 270 milioni di spettatori (un primato nella storia del cinema italiano), molti dei quali rimasti attuali per satira e ironia, sono stati raccolti in collane di VHS e DVD in svariate occasioni e vengono ancora oggi costantemente trasmessi dalle reti televisive italiane, oltre ad essere presenti nella quasi totalit\u00e0 sui servizi di streaming pi\u00f9 popolari riscuotendo successo anche tra il pubblico pi\u00f9 giovane. Inoltre alcune sue celebri battute, espressioni-mimiche e gag sono divenute perifrasi entrate nel patrimonio comune della lingua italiana.\nUmberto Eco ha espresso cos\u00ec l'importanza di Tot\u00f2 nella cultura italiana: \u00abIn questo universo globalizzato in cui pare che ormai tutti vedano gli stessi film e mangino lo stesso cibo, esistono ancora fratture abissali e incolmabili tra cultura e cultura. Come faranno mai a intendersi due popoli [cio\u00e8 cinesi e italiani] di cui uno ignora Tot\u00f2?\u00bb Su \"Il Foglio\" Pietro Favari, commentando la generale decadenza dei palinsesti estivi, paragona la costante presenza di Tot\u00f2 a un\u2019opera d\u2019arte che \u00abcon il tempo non invecchia, non passa di moda, ma piuttosto aumenta il suo valore.\u00bb\nLiliana de Curtis, la figlia del comico, \u00e8 attiva per mantenere vivo il ricordo del padre. Molti italiani si rivolgono a Tot\u00f2 inviando lettere e biglietti alla sua tomba, per confidarsi, chiedere favori e addirittura grazie, come fosse un santo. A mezzo secolo dalla sua morte, tuttavia, Tot\u00f2 non ha ancora un museo dedicato alla sua vita e alla sua opera. Sua figlia da sempre si batte per adibire a tale scopo l'edificio del Rione Sanit\u00e0 in cui \u00e8 nato, e che rischia di diventare una sorta di albergo. Il comune di Napoli ha speso oltre 400.000 euro per una sede ritenuta pi\u00f9 idonea, nelle sale del Palazzo dello Spagnolo, ma l'apertura al pubblico viene posticipata da anni.\nTot\u00f2 all'estero.\nMalgrado alcuni spettacoli teatrali tenuti fuori Italia e alcuni suoi film esportati (come \"Guardie e ladri\"), Tot\u00f2 non ha mai goduto di grande popolarit\u00e0 oltre i confini nazionali. Lui stesso era cosciente del fatto e anche per questo coltivava il sogno di prender parte a un film muto, essendo del pensiero che la comicit\u00e0 vada espressa essenzialmente con il linguaggio del corpo. Una volta assistette a una proiezione del suo \"Tot\u00f2 sceicco\" in Francia e rivel\u00f2 di essere uscito prima che fosse terminata poich\u00e9 rimase deluso di come la traduzione avesse distorto le battute e il senso del film.\nA questo proposito, Claudio G. Fava spiega che \u00abTot\u00f2 era un comico di linguaggio, e come tale non fu mai esportabile\u00bb. Luciano De Crescenzo afferma altres\u00ec: \u00abDi fatti: come \u00e8 possibile far capire a un contadino dell\u2019Arkansas cosa vuol dire \"Sono un uomo di mondo perch\u00e9 ho fatto il militare a Cuneo\". O ancora: \"a prescindere\", \"eziand\u00eco\", \"mi scompiscio\" o \"tomo tomo, cacchio cacchio\"?\u00bb\nNonostante questi vincoli, alcuni attori stranieri non hanno nascosto di apprezzare la comicit\u00e0 gestuale di Tot\u00f2: come ad esempio Jim Belushi, che lo ha definito un \u00abclown meraviglioso\u00bb. O George Clooney che, intervistato in Italia in occasione del remake de \"I soliti ignoti\", \"Welcome to Collinwood\" (2002), in cui lui interpretava il corrispettivo ruolo di Tot\u00f2, ha dichiarato: \u00abEra un vero poeta popolare, un fantasista espertissimo nell'arte di arrangiarsi e di arrangiare ogni gesto ed espressione\u00bb precisando inoltre che, secondo il suo parere, tutti i comici pi\u00f9 celebri come Jerry Lewis, Woody Allen o Jim Carrey devono qualcosa all'attore italiano. \u00abNon era certo solo un comico, proprio come Buster Keaton. I suoi film potrebbero essere anche muti: riesce sempre a trasmettere il senso della storia. Grazie ai vostri sceneggiatori e alla sua mimica, dai suoi film traspare un personaggio a tutto tondo: astuto, ingenuo e anche vessato dalle circostanze della vita. Per questo continuer\u00e0 a essere imitato, senza speranza di eguagliarlo. C'\u00e8 sempre suspense nella sua recitazione: si aspetta una sua nuova battuta, una strizzatina d'occhi, ma resta imprevedibile il suo modo di sviluppare una storia.\u00bb\nTributi.\nMolti sono i tributi dell'Italia a Tot\u00f2, come scuole, statue, vie e teatri. Di seguito ne sono riportati alcuni:\nCinquantesimo della morte.\nIl 15 aprile 2017, in occasione dei cinquant'anni dalla scomparsa, la citt\u00e0 di Napoli ha inaugurato un monolite in suo onore e ha ospitato la mostra \"Tot\u00f2 Genio\", con un'inedita collezione di documenti, testimonianze, abiti di scena, locandine, ritratti di artisti del Novecento. Dal canto suo, l'Universit\u00e0 degli Studi di Napoli Federico II gli ha conferito la \"Laurea honoris causa alla memoria in \"Discipline della Musica e dello Spettacolo. Storia e Teoria\"\". Inoltre, la Zecca dello Stato ha coniato una moneta da 5 euro in suo onore, la cui emissione ufficiale \u00e8 avvenuta nell'autunno del 2017. La moneta \u00e8 stata realizzata in metallo bronzital-cupronichel da Uliana Pernazza, in tiratura limitata di 15.000 pezzi. Sul dritto l'attore \u00e8 raffigurato in una tipica maschera teatrale, sul rovescio appaiono elementi cinematografici con al centro una caratteristica mossa delle mani del comico.\nL'ossessione nobiliare.\nDopo l'adozione nel 1933, in cambio di un vitalizio, da parte del marchese Francesco Maria Gagliardi di Tertiveri, cavaliere del Sacro Romano Impero (D. M. di riconoscimento 6 maggio 1941), Tot\u00f2 intraprese lunghe e costose battaglie legali, portate avanti con determinazione, per il riconoscimento di nobilt\u00e0, anche grazie all'aiuto di esperti avvocati e araldisti.\nOltre al dal marchese Gagliardi Focas (il vecchio marchese che lo aveva adottato era un lontano parente di sua nonna materna), Tot\u00f2 riteneva infatti di appartenere a un ramo dei nobili de Curtis, quello dei conti di Ferrazzano, che questi a loro volta discendessero dalla famiglia aristocratica dei Grippo, e che questa a propria volta discendesse dalla dinastia imperiale bizantina dei Foca, tutte affermazioni successivamente messe in discussione.\nAlla conclusione di un lungo iter giudiziario il 18 luglio 1945 e il 7 agosto 1946 il Tribunale di Napoli, IV sez., eman\u00f2 sentenze che gli riconobbero diversi titoli gentilizi, che vennero registrati a p.\u00a042 vol. 28 del Libro d'Oro della Nobilt\u00e0 Italiana, tenuto presso l'archivio della Consulta Araldica (che oramai all'epoca era un ente puramente privato): Principe, Conte Palatino, Nobile, trattamento di Altezza Imperiale. Successivamente con l'approvazione della Costituzione della Repubblica Italiana il 22 dicembre 1947, la IV Disposizione Transitoria stabil\u00ec che in Italia \"\u201cI titoli nobiliari non sono riconosciuti. I predicati di quelli esistenti prima del 28 ottobre 1922 valgono come parte del nome...\u201d\" e di conseguenza con sentenza 21 maggio 1950 N. 7462 vol. 610, mod. 5 del Tribunale Civile di Napoli, preso atto delle sentenze precedenti, il cognome di Tot\u00f2 venne legalmente rettificato all'anagrafe in \"Antonio Griffo Focas Flavio Angelo Ducas Comneno Porfirogenito Gagliardi De Curtis di Bisanzio\", anche se all'interno della sua cappella, nel Cimitero di Santa Maria del Pianto a Napoli, Tot\u00f2 scelse di indicare il proprio nome come \"S.A.I. Antonio Focas Flavio Angelo Ducas Comneno De Curtis - Principe imperiale di Bisanzio\", modificando la sequenza ed omettendo sia i cognomi Griffo e Gagliardi che il titolo cognomizzato di Porfirogenito. Dalla sentenza del 1946 Tot\u00f2 rivendic\u00f2 i titoli nobiliari, dal 22 dicembre 1947 privi in Italia di alcun valore legale, di \"altezza imperiale, conte palatino, cavaliere del Sacro Romano Impero, esarca di Ravenna, duca di Macedonia e di Illiria, principe di Costantinopoli, di Cilicia, di Tessaglia, di Ponte di Moldavia, di Dardania, del Peloponneso, conte di Cipro e di Epiro, conte e duca di Drivasto e Durazzo\", facendo anche coniare delle medaglie d'oro dal peso di 50 grammi l'una ritraenti il suo profilo, come fosse un imperatore romano, e che amava regalare ai suoi amici pi\u00f9 intimi. Sembra che ben cinque denunce siano state sporte contro l'attore (anche da privati cittadini) per \"abuso di titoli nobiliari\".\nNel 1963, in un'intervista di Oriana Fallaci, rilasciata per \"L'Europeo\", Tot\u00f2 elenc\u00f2 cos\u00ec i suoi titoli nobiliari:\nGenealogia.\nDi seguito una breve genealogia:\nTeatro.\nTot\u00f2 port\u00f2 in scena, dal 1928 al 1957 (anno in cui dovette forzatamente abbandonare le scene a causa della malattia agli occhi) circa 40 spettacoli tra commedie e rappresentazione di avanspettacolo (fino al 1939), oltre a dodici \"grandi riviste\" negli anni quaranta e cinquanta. A partire dal 1931 Tot\u00f2 figura spesso anche come autore. In tale elenco non vengono inoltre riportati tutti i titoli degli spettacoli precedenti al 1928 (in particolare a partire dal 1922), realizzati con la compagnia di Giuseppe Jovinelli e presso la Sala Umberto di Roma.\nNella compagnia di Isa Bluette:\nNella compagnia di Achille Maresca:\nNella \"Compagnia Stabile Napoletana Molinari\" di Enzo Aulicino:\nNella compagnia di Achille Maresca:\nNella \"Compagnia di Riviste e Fantasie Comiche Tot\u00f2\":\nIl ciclo della Grande Rivista:\nFilmografia.\nTot\u00f2 interpret\u00f2 dal 1937 fino alla morte (nel 1967) ben 97 film per il grande schermo, quasi sempre come attore protagonista, per una media di oltre 4 all'anno (numero che non tiene conto della sua pausa durante la guerra). Lavor\u00f2 con 42 registi differenti, quelli con cui produsse maggiormente furono Mario Mattoli (16 film), Steno (14 film), Camillo Mastrocinque (11 film), Sergio Corbucci (7 film), Mario Monicelli (7 film) e Carlo Ludovico Bragaglia (6 film). Oltre a ci\u00f2 va considerato anche un cospicuo numero di progetti mai realizzati.\nTelevisione.\nAttore televisivo.\nSul piccolo schermo l'attore realizz\u00f2 nel 1967 \"Tutto Tot\u00f2\", una serie di nove telefilm diretti da Daniele D'Anza, cos\u00ec composti:\n\"Sketch\" pubblicitari.\nNell'autunno del 1966 Tot\u00f2 gir\u00f2 nove \"sketch\" pubblicitari per la Rai diretti dal regista Luciano Emmer, che andarono in onda su Carosello prima della morte dell'attore; oggi di questi ne sopravvivono solo due (\"Tot\u00f2 cassiere\" e \"Tot\u00f2 calzolaio\"), probabilmente gli altri sono andati persi o distrutti.\nNel gennaio 1967 vennero girati altri sette caroselli, diretti dal regista Giuliano Biagetti. Il progetto era di dieci, ma Tot\u00f2 non riusc\u00ec a finirli tutti perch\u00e9 era molto impegnato; questi \"sketch\" non vennero mai trasmessi in quanto furono trafugati prima di poter essere utilizzati.\nPoesie.\nLa lista completa delle poesie scritte da Tot\u00f2 (tra parentesi, il titolo in italiano), \u00e8 la seguente:\nCanzoni.\nLa lista delle canzoni scritte (e alcune interpretate) da Tot\u00f2, \u00e8 la seguente:\nCanzoni solo interpretate:"}
{"id": "1959021", "revid": "260612", "url": "https://it.wikipedia.org/wiki?curid=1959021", "title": "Sant'Ilarione di Gaza", "text": ""}
{"id": "1959022", "revid": "260612", "url": "https://it.wikipedia.org/wiki?curid=1959022", "title": "Santa Ildegarda di Bingen", "text": ""}
{"id": "1959023", "revid": "2166030", "url": "https://it.wikipedia.org/wiki?curid=1959023", "title": "Mandato francese della Siria e del Libano", "text": "Il mandato francese della Siria e del Libano (, ) (1923\u22121946) fu un mandato della Societ\u00e0 delle Nazioni di classe A creato dopo la prima guerra mondiale in seguito alla caduta dell'Impero ottomano. Il sistema del mandato doveva differire dal colonialismo, con il paese al governo destinato a fungere da amministratore fiduciario fino a quando gli abitanti non fossero stati considerati ammissibili all'autogoverno. A quel punto, il mandato sarebbe scaduto e sarebbe nato uno stato indipendente.\nNei due anni che seguirono la fine della guerra nel 1918, in base all'accordo Sykes-Picot firmato da Regno Unito e Francia durante il conflitto, gli inglesi ebbero il controllo della provincia ottomana della Mesopotamia (Iraq) e della parte meridionale della provincia di Siria (Palestina e Transgiordania), mentre i francesi controllavano il resto della Siria ottomana, il Libano, Alessandretta (Hatay) e parti della Turchia sudorientale.\nL'amministrazione della regione sotto i francesi venne effettuata attraverso diversi governi e territori, tra cui la Federazione siriana (1922-1924), lo stato di Siria (1924-1930) e la Repubblica siriana (1930-1958), come cos\u00ec come gli stati pi\u00f9 piccoli: lo Stato del Grande Libano, lo stato alawita e lo stato del Gebel Druso. Hatay venne annessa dalla Turchia nel 1939. Il mandato francese dur\u00f2 fino al 1943, quando emersero due paesi indipendenti, la Siria ed il Libano. Le truppe francesi alla fine lasciarono la Siria e il Libano nel 1946.\nAntefatti.\nCon la sconfitta degli ottomani in Siria, le truppe britanniche, sotto il generale Sir Edmund Allenby, entrarono a Damasco nel 1918 accompagnate dalle truppe della rivolta araba guidate da Faisal, figlio dello \"sharif\" Hussein della Mecca. Faisal istitu\u00ec il primo nuovo governo arabo del dopoguerra a Damasco nell'ottobre del 1918 e nomin\u00f2 Ali Rida Pa\u015fa al-Rikabi un governatore militare.\nLa nuova amministrazione araba form\u00f2 i governi locali nelle principali citt\u00e0 siriane e la bandiera panaraba venne alzata in tutta la Siria. Gli arabi speravano, con fede nelle precedenti promesse britanniche, che il nuovo stato arabo avrebbe incluso tutte le terre arabe che si estendevano da Aleppo, nel nord della Siria, ad Aden, nel sud dello Yemen.\nTuttavia, in conformit\u00e0 con l'accordo segreto Sykes-Picot tra Gran Bretagna e Francia, l generale Allenby assegn\u00f2 all'amministrazione araba solo le regioni interne della Siria (la zona orientale). La Palestina (la zona meridionale) era riservata agli inglesi. L'8 ottobre, le truppe francesi sbarcarono a Beirut e occuparono la regione costiera libanese a sud di Naqura (la zona occidentale), sostituendo l\u00ec le truppe britanniche. I francesi sciolsero immediatamente i governi arabi locali nella regione.\nLa Francia richiese la piena attuazione dell'accordo Sykes-Picot, con la Siria sotto il suo controllo. Il 26 novembre 1919, le forze britanniche si ritirarono da Damasco per evitare il confronto con i francesi, lasciando il governo arabo ad affrontare la Francia. Faisal aveva viaggiato diverse volte in Europa, dal novembre 1918, cercando di convincere Francia e Gran Bretagna a cambiare posizione, ma senza successo. La determinazione della Francia ad intervenire in Siria venne dimostrata dalla nomina del generale Henri Gouraud a commissario supremo in Siria e in Cilicia. Alla conferenza di pace di Parigi, Faisal si trov\u00f2 in una posizione ancora pi\u00f9 debole quando le potenze europee decisero di ignorare le promesse fatte agli arabi che ora essi chiedevano di adempiere.\nNel maggio del 1919 si tennero le elezioni per il Congresso nazionale siriano, che si riun\u00ec a Damasco. L'80% dei seggi and\u00f2 ai conservatori. Tuttavia, la minoranza includeva figure nazionaliste arabe dinamiche come Jamil Mardam Bey, Shukri al-Quwwatli, Ahmad al-Qadri, Ibrahim Hananu e Riyad al-Sulh. Il capo era il nazionalista moderato Hashim el-Atassi.\nNel giugno 1919, la Commissione americana King-Crane arriv\u00f2 in Siria per chiedere all'opinione pubblica locale informazioni sul futuro del paese. Il mandato della commissione si estese da Aleppo a Be'er Sheva. Essi visitarono 36 citt\u00e0 principali, incontrarono oltre 2.000 delegazioni provenienti da oltre 300 villaggi e ricevettero oltre 3.000 petizioni. Le loro conclusioni confermarono l'opposizione dei siriani al mandato nel loro paese e alla dichiarazione Balfour e la loro richiesta di una Grande Siria unificata che abbracciasse la Palestina. Le conclusioni della commissione vennero ignorate sia dalla Gran Bretagna che dalla Francia.\nIn Siria scoppiarono disordini quando Faisal accett\u00f2 un compromesso con il primo ministro francese Clemenceau. Scoppiarono manifestazioni anti-hashemite e gli abitanti musulmani sul e intorno al Monte Libano si ribellarono nel timore di essere incorporati in un nuovo stato, principalmente cristiano, del Grande Libano. \nNel marzo 1920, il congresso di Damasco adott\u00f2 una risoluzione che respingeva gli accordi Faisal-Clemenceau. Il congresso dichiar\u00f2 l'indipendenza della Siria nei suoi confini naturali (compresa la Siria meridionale o Palestina) e proclam\u00f2 Faisal il re di tutti gli arabi. Faisal invit\u00f2 Ali Rida al-Rikabi a formare un governo. Il congresso proclam\u00f2 anche l'unione politica ed economica con il vicino Iraq e richiese inoltre la sua indipendenza.\nIl 25 aprile, il supremo consiglio inter-alleato, che stava formulando il trattato di S\u00e8vres, confer\u00ec alla Francia il mandato della Siria (incluso il Libano) e concesse alla Gran Bretagna il mandato della Palestina (compresa la Giordania) e dell'Iraq. I siriani reagirono con manifestazioni violente ed il 7 maggio 1920 venne formato un nuovo governo guidato da Hashim el-Atassi. Il nuovo governo decise di organizzare la coscrizione generale ed inizi\u00f2 a formare un esercito.\nQueste decisioni provocarono reazioni avverse da parte della Francia e del patriarcato maronita del Monte Libano, che denunciarono le decisioni come un \"colpo di stato\". A Beirut, la stampa cristiana espresse la sua ostilit\u00e0 nei confronti delle decisioni del governo di Faisal. I nazionalisti libanesi usarono la crisi contro il governo di Faisal per convocare un consiglio di personalit\u00e0 cristiane a Baabda che proclam\u00f2 l'indipendenza del Libano il 22 marzo 1920.\nIl 14 luglio 1920, il generale Gouraud emise un ultimatum a Faisal, dandogli la scelta tra la sottomissione o l'abdicazione. Rendendosi conto che l'equilibrio di potere non era a suo favore, Faisal scelse di collaborare. Tuttavia, il giovane ministro della Guerra, Yusuf al-'Azma, rifiut\u00f2 di aderire. Nella conseguente guerra franco-siriana, le truppe siriane sotto al-'Azma, composte dalle truppe rimaste dell'esercito arabo, da cavalieri beduini e da volontari civili, affrontarono i 12.000 soldati francesi meglio addestrati sotto il comando del generale Mariano Goybet nella battaglia di Maysalun. I francesi vinsero la battaglia in meno di un giorno e Azma mor\u00ec sul campo di battaglia insieme a molti soldati siriani, mentre i soldati rimasti probabilmente disertarono. Il generale Goybet conquist\u00f2 Damasco di fronte a poca resistenza il 24 luglio 1920 e il mandato venne redatto a Londra due anni dopo, il 24 luglio 1922.\nGli stati creati sotto il mandato francese.\nLa regione del mandato venne suddivisa in sei stati. Erano gli stati di Damasco (1920), Aleppo (1920), Alauita (1920), Gebel Druso (1921), il sangiaccato autonomo di Alessandretta (1921, l'odierna Hatay) e lo Stato del Grande Libano (1920), che divenne in seguito l'attuale paese del Libano.\nLa Francia impieg\u00f2 tre anni dal 1920 al 1923 per ottenere il totale controllo della Siria e reprimere tutte le insurrezioni scoppiate, in particolare nei territori alauiti, sul Monte Druso e ad Aleppo.\nSebbene ci fossero rivolte nei diversi stati, i francesi diedero deliberatamente ai diversi gruppi etnici e religiosi nel Levante le proprie terre nella speranza di prolungare il loro dominio. I francesi speravano di concentrarsi sulla frammentazione dei vari gruppi nella regione, in modo che la popolazione locale non si concentrasse sul pi\u00f9 ampio movimento nazionalista che cercava di porre fine al dominio coloniale. Inoltre, l'amministrazione dei governi statali era fortemente dominata dai francesi. Alle autorit\u00e0 locali venne dato un potere molto limitato e non avevano l'autorit\u00e0 per decidere autonomamente la politica. La piccola quantit\u00e0 di potere che avevano i leader locali poteva essere facilmente annullata dai funzionari francesi. I francesi fecero tutto il possibile per impedire alle popolazioni del Levante di sviluppare organi di governo autosufficienti. Nel 1930, la Francia estese la sua costituzione alla Siria.\nLo Stato del Grande Libano.\nIl 3 agosto 1920, l' 299 dell\"'Haut-commissariat de la R\u00e9publique fran\u00e7aise en Syrie et au Liban\" colleg\u00f2 i cazas di Hasbaya, Rashaya, Maalaka e Baalbek a quello che allora era conosciuto come il Territorio autonomo del Libano. Quindi, il 31 agosto 1920, il generale Gouraud firm\u00f2 l'Arr\u00eat\u00e9 318 delimitando lo Stato del Grande Libano, con note esplicative che affermavano che il Libano sarebbe stato trattato separatamente dal resto della Siria. Il 1\u00ba settembre 1920, il generale Gouraud proclam\u00f2 pubblicamente la creazione dello Stato del Grande Libano (, ) in una cerimonia a Beirut.\nIl Grande Libano venne creato dalla Francia per essere un \"rifugio sicuro\" per la popolazione maronita della \"mutasarrifia\" (unit\u00e0 amministrativa ottomana) del Monte Libano. Il monte Libano, un'area a maggioranza maronita, aveva goduto di vari gradi di autonomia durante l'era ottomana. Tuttavia, oltre alla Mutasarrifia maronita vennero aggiunte altre regioni, principalmente musulmane, che formavano il \"Grande\" Libano. Queste regioni corrispondono oggi al Libano settentrionale, al Libano meridionale, alla valle della Beqa' e a Beirut. La capitale del Grande Libano era Beirut. Al nuovo stato venne concessa una bandiera che fondeva la bandiera francese con il cedro del Libano. I maroniti erano la maggioranza in Libano e riuscirono a preservare la sua indipendenza; un'indipendenza che cre\u00f2 un precedente unico nel mondo arabo dato che il Libano fu il primo paese arabo in cui i cristiani non erano una minoranza. Lo stato del Grande Libano esistette fino al 23 maggio 1926, dopo di che divenne la Repubblica libanese.\nLa maggior parte dei musulmani nel Grande Libano respinse il nuovo stato al momento della sua creazione. Alcuni credono che la continua richiesta musulmana di riunificazione con la Siria alla fine abbia provocato un conflitto armato tra musulmani e cristiani nel 1958, quando i musulmani libanesi vollero unirsi alla proclamata Repubblica araba unita, mentre i cristiani libanesi erano fortemente contrari. Tuttavia, la maggior parte dei membri delle comunit\u00e0 musulmane libanesi e le loro \u00e9lite politiche erano impegnate nell'idea di essere cittadini libanesi alla fine degli anni '30, anche se tendevano anche a nutrire sentimenti nazionalisti arabi.\nLo Stato alauita.\nIl 19 agosto 1920, il generale Gouraud firm\u00f2 l'Arr\u00eat\u00e9 314, che aggiunse al sangiaccato autonomo di Alessandretta i cazas di Jisr el-Choughour, i madriyeh di Baher e Bujack (caza di Latakia), il moudiriyeh di Kinsaba (caza di Sahyoun) \"con una visione della formazione dei territori del Grande Libano e dei Monti Ansarieh\"; dove l'area \"Monti Ansarieh\" doveva diventare lo stato alauita. Il 31 agosto 1920, lo stesso giorno in cui venne firmato il decreto che istituiva il Grande Libano, il generale Gouraud firm\u00f2 l'Arr\u00eat\u00e9 319 che delimita lo Stato Alauita e l'Arr\u00eat\u00e9 317 che aggiungeva la caza di Masyaf (Omranie) nel nuovo Stato.\nLo Stato alauita (, ) era situato sulla costa siriana e incorporava la maggioranza degli alauiti, una branca dell'Islam sciita. La citt\u00e0 portuale di Latakia era la capitale di questo stato. Inizialmente era un territorio autonomo sotto il dominio francese noto come \"Territorio degli alauiti\". Entr\u00f2 a far parte della Federazione siriana nel 1922, ma lasci\u00f2 di nuovo la federazione nel 1924 e divenne lo \"Stato alauita\". Il 22 settembre 1930, venne ribattezzato \"governo indipendente di Latakia\". La popolazione in questo momento era di 278.000 abitanti. Il governo di Latakia si un\u00ec infine alla Repubblica siriana il 5 dicembre 1936. Questo stato fu testimone di numerose ribellioni contro i francesi, tra cui quella di Saleh al-Ali (1918-1920).\nIl 28 giugno 1922 l'Arr\u00eat\u00e9 1459 istitu\u00ec una \"Federazione degli Stati autonomi della Siria\" che comprendeva lo stato di Aleppo, lo stato di Damasco e lo stato alauita. Tuttavia, due anni e mezzo dopo, il 5 dicembre 1924, l'Arr\u00eat\u00e9 2979 e l'Arr\u00eat\u00e9 2980 stabilirono lo Stato alawita come stato indipendente con Latakia come capitale e unificarono separatamente gli Stati di Aleppo e Damasco dal 1\u00ba gennaio 1925 in un unico Stato, ribattezzato \"d'\u00c9tat de Syrie\" (\"Stato della Siria\").\nNel 1936, sia il Gebel Druso che lo Stato Alauita vennero incorporati nello Stato della Siria.\nLo Stato della Siria.\nIl 1\u00ba settembre 1920, il giorno dopo la creazione del Grande Libano e dello Stato Alauita, l'Arr\u00eat\u00e9 330 separ\u00f2 dal precedente \"Gouvernement de Damas\" (\"Governo di Damasco\") un governo indipendente noto come \"Gouvernement d'Alep\" ( \"Governo di Aleppo\"), che includeva il sangiaccato autonomo di Alexandretta, che mantenne la sua autonomia amministrativa. I termini \"\"Gouvernement d'Alep\" e \"Gouvernement de Damas\" vennero usati in modo intercambiabile con \"l'\u00c9tat d'Alep\" e \"l'\u00c9tat de Damas\" - per esempio, l'Arrete 279 del 1\u00ba ottobre 1920 dichiar\u00f2 nel suo preambolo: \"Vu l'arr\u00eat\u00e9 n. 330 del 1er Septembre 1920, cr\u00e9ant l'\u00c9tat d'Alep\"\".\nLo Stato di Aleppo (1920\u20131925, , ) includeva la maggioranza dei musulmani sunniti. Copriva la Siria settentrionale oltre all'intero bacino fertile del fiume Eufrate nella Siria orientale. Queste regioni rappresentavano gran parte della ricchezza agricola e minerale della Siria. Il sangiaccato autonomo di Alessandretta venne aggiunto allo stato di Aleppo nel 1923. La capitale era la citt\u00e0 settentrionale di Aleppo, che aveva grandi comunit\u00e0 cristiane ed ebraiche oltre ai musulmani sunniti. Lo stato incorpor\u00f2 anche le minoranze di sciiti ed alauiti. I curdi e gli assiri abitavano le regioni orientali accanto agli arabi.\nLo Stato di Damasco fu un mandato francese dal 1920 al 1925. La capitale era Damasco.\nLa popolazione principalmente sunnita degli stati di Aleppo e Damasco era fortemente contraria alla divisione della Siria. Ci\u00f2 port\u00f2 alla sua rapida conclusione nel 1925, quando la Francia un\u00ec gli stati di Aleppo e Damasco nello stato della Siria.\nIl sangiaccato di Alessandretta.\nIl sangiaccato di Alessandretta divenne una provincia autonoma della Siria ai sensi dell'articolo 7 del trattato franco-turco del 20 ottobre 1921: \"Sar\u00e0 istituito un regime amministrativo speciale per il distretto di Alessandretta. Gli abitanti turchi di questo distretto godranno di strutture per lo sviluppo della loro cultura. La lingua turca deve avere un riconoscimento ufficiale \".\nNel 1923, Alessandretta venne assegnata allo stato di Aleppo e nel 1925 venne direttamente assegnata al mandato francese della Siria, ancora con uno status amministrativo speciale. Il sangiaccato ottenne l'autonomia nel novembre 1937 in un accordo mediato dalla Societ\u00e0 delle Nazioni. Sotto il suo nuovo statuto, il sangiaccato divenne \"distinto ma non separato\" dal mandato francese della Siria a livello diplomatico, collegato sia alla Francia che alla Turchia per questioni di difesa.\nNel 1938, l'esercito turco entr\u00f2 nella provincia siriana ed espulse la maggior parte dei suoi abitanti arabi alauiti ed armeni. Prima di ci\u00f2, gli arabi alauiti e gli armeni erano la maggioranza della popolazione di Alessandretta.\nIl 2 settembre 1938, l'assemblea proclam\u00f2 il sangiaccato di Alessandretta come repubblica di Hatay. La repubblica dur\u00f2 per un anno sotto la supervisione militare congiunta francese e turca. Il nome Hatay stesso venne proposto da Atat\u00fcrk e il governo era sotto il controllo turco. Nel 1939, a seguito di un referendum popolare, la repubblica di Hatay divenne una provincia turca.\nLo Stato del Gebel Druso.\nIl 24 ottobre 1922, l'Arr\u00eat\u00e9 1641 istitu\u00ec l'\"\u00c9tat autonome du Djebel druze\" (\"Stato autonomo del Gebel Druso\")\nVenne creato per la popolazione drusa della Siria meridionale. Aveva una popolazione di circa 50.000 abitanti e la sua capitale ad As-Suwayda.\nNel 1936, sia il Gebel Druso che lo Stato Alauita vennero incorporati nello stato della Siria.\nLe richieste di autonomia non concesse dalle autorit\u00e0 del mandato francese.\nLa provincia di Al-Jazira.\nNel 1936\u20131937 vi fu una certa agitazione autonomista tra assiri e curdi, sostenuta da alcuni beduini, nella provincia di Al-Jazira. I suoi partigiani volevano che le truppe francesi rimanessero nella provincia in caso d'indipendenza siriana, poich\u00e9 temevano che il governo nazionalista di Damasco avrebbe sostituito i funzionari delle minoranze con gli arabi musulmani della capitale. Le autorit\u00e0 francesi rifiutarono di prendere in considerazione qualsiasi nuovo status di autonomia all'interno della Siria.\nLa regione del Golan.\nA Quneitra e nella regione del Golan, c'era una grande comunit\u00e0 circassa. Per le stesse ragioni delle loro controparti assira, curda e beduina nella provincia di Al-Jazira nel 1936-1937, diversi leader circassi volevano uno status di autonomia speciale per la loro regione nel 1938, poich\u00e9 temevano la prospettiva di vivere in una repubblica siriana indipendente sotto un governo arabo nazionalista ostile alle minoranze. Volevano anche che la regione del Golan diventasse una patria nazionale per i rifugiati circassi del Caucaso. Un battaglione circassiano prest\u00f2 servizio nell'Armata del Levante francese e l'aiut\u00f2 contro le rivolte nazionaliste arabe. Come nella provincia di Al-Jazira, le autorit\u00e0 francesi rifiutarono di concedere qualsiasi status di autonomia ai circassi del Golan."}
{"id": "1959024", "revid": "260612", "url": "https://it.wikipedia.org/wiki?curid=1959024", "title": "San Juan Diego", "text": ""}
{"id": "1959026", "revid": "599013", "url": "https://it.wikipedia.org/wiki?curid=1959026", "title": "Guido Trentin", "text": "Carriera.\nPassista-scalatore, pass\u00f2 professionista nel 1998 con la Vini Caldirola-Longoni Sport, squadra diretta da Roberto Amadio. La prima vittoria la ottenne al secondo anno da \"pro\", aggiudicandosi una corsa a tappe in Canada, il Tour Trans Canada; l'anno dopo, nel 2000, si mise in luce al Tour de France, ove giunse diciottesimo nella classifica generale e secondo nella classifica giovani dietro a Francisco Mancebo.\nNella stagione successiva si trasfer\u00ec alla squadra francese Cofidis: con questa formazione nel 2002 vinse la quinta tappa della Vuelta a Espa\u00f1a, quella con arrivo in quota a Sierra Nevada, classificandosi peraltro quindicesimo nella generale. Sempre nel 2002 si impose al Tour du Poitou-Charentes, chiuse secondo al Tour du Limousin e fu sesto alla Tirreno-Adriatico. Nelle stagioni seguenti ottenne un altro piazzamento tra i primi venti alla Vuelta (fu diciannovesimo nel 2003); fu inoltre settimo alla Vuelta Ciclista a Catalunya del 2003 e secondo al Tour de Wallonie, con una vittoria di tappa, nel 2005.\nPass\u00f2 alla Saunier Duval-Prodir nel 2006, ma non riusc\u00ec pi\u00f9 a incidere come prima. Al termine della stagione 2007 non gli venne rinnovato il contratto e decise di ritirarsi dall'attivit\u00e0."}
{"id": "1959028", "revid": "260612", "url": "https://it.wikipedia.org/wiki?curid=1959028", "title": "San Marcellino di Cartagine", "text": ""}
{"id": "1959032", "revid": "260612", "url": "https://it.wikipedia.org/wiki?curid=1959032", "title": "Santa Maria Goretti", "text": ""}
{"id": "1959033", "revid": "767487", "url": "https://it.wikipedia.org/wiki?curid=1959033", "title": "Crimpshrine", "text": "I Crimpshrine erano una band pop punk e punk revival proveniente da Berkeley, California, Stati Uniti. Il gruppo era composto dal fondatore dell'influente rivista punk rock, \"Cometbus\", Aaron Cometbus ed un amico, Jeff Ott. Nella comunit\u00e0 DIY, la band \u00e8 spesso considerata come una delle pi\u00f9 importanti pop-punk band, soprattutto nella scena della Bay Area.\nBiografia.\nI Crimpshrine erano originariamente formati nel 1982 da Aaron Elliot (il cui nome divenne Aaron Cometbus grazie alla sua rivista \"Cometbus\") alla batteria e Jeff Ott alla chitarra. I Crimpshrine passarono ad una pi\u00f9 tradizionale organizzazione nel 1984, con Jeff che rivestiva il ruolo di cantante e chitarrista insieme a Pete Rypins al basso. La band si svilupp\u00f2 all'interno della scena della East Bay, soprattutto nel 924 Gilman Street, ed ebbero importante influenza per le successive band della East Bay come Green Day, Operation Ivy, Screeching Weasel e per il punk rock in generale. I Crimpshrine ebbero un unico tour per gli Stati Uniti nel 1988. In Gainesville, Florida, dopo continue tensioni, Pete e Idon abbandonarono il tour e la band insieme ai loro roadie, lasciando Jeff Ott e Aaron Cometbus con una chitarra, le bacchette e il set di batteria. Paul Curran fu invitato ad unirsi alla band piantata in asso come bassista. Lui e suo fratello Jack guidarono fino ad un ippodromo e finirono il tour con Jeff e Aaron anche suonando su alcune registrazioni. Aaron suon\u00f2 la batteria negli Screeching Weasel, e Ben Weasel suon\u00f2 il basso nei Crimpshrine per 2 concerti intorno Chicago.\nNel 1996 usc\u00ec un album tributo a Crimpshrine e Fifteen dalla Microcosm Records."}
{"id": "1959035", "revid": "260612", "url": "https://it.wikipedia.org/wiki?curid=1959035", "title": "Santa Maria Maddalena de' Pazzi", "text": ""}
{"id": "1959037", "revid": "260612", "url": "https://it.wikipedia.org/wiki?curid=1959037", "title": "Santa Maria Egiziaca", "text": ""}
{"id": "1959038", "revid": "260612", "url": "https://it.wikipedia.org/wiki?curid=1959038", "title": "San Martino de Porres", "text": ""}
{"id": "1959039", "revid": "260612", "url": "https://it.wikipedia.org/wiki?curid=1959039", "title": "San Marziale di Limoges", "text": ""}
{"id": "1959040", "revid": "201640", "url": "https://it.wikipedia.org/wiki?curid=1959040", "title": "Veepee", "text": "Veepee (nuovo nome di \"vente-privee.com\" dal gennaio 2019) \u00e8 un'azienda francese di e-commerce nata nel 2001; si occupa di vendite su Internet organizzate con la formula della \"vendita-evento\" online, accessibili ai soli iscritti al sito, di prodotti di marca a prezzi scontati.\nI prodotti trattati sono di varie tipologie: oggettistica, alimentari, abbigliamento ed altro.\nL'iscrizione al sito \u00e8 gratuita e senza obbligo d'acquisto.\nStoria.\nL'originale \"vente-privee.com\" \u00e8 stata fondata da Jacques-Antoine Granjon, attuale Presidente e Direttore Generale, grazie alla propria esperienza nel settore dello stoccaggio degli articoli invenduti.\nNel 1985, appena diplomato all'EBS (European Business School) di Parigi, Granjon fonda la sua prima azienda nel settore dell'abbigliamento. Verso la fine del 2000, lui ed i suoi associati decidono di svilupparsi sul web, cercando di fornire una soluzione alla necessit\u00e0 di alcune aziende di smaltire l'invenduto senza devalorizzare la propria immagine n\u00e9 danneggiare la loro rete di distribuzione tradizionale.\nNel 2004 il sito inizia a funzionare a pieno regime.\nNel luglio 2007, il fondo americano Summit Partners acquisisce il 20% del capitale di Vente-privee.com con l'intenzione di sostenere la societ\u00e0 nel suo sviluppo internazionale.\nIl servizio \u00e8 presente in Francia, Spagna, Germania, Italia, Regno Unito, Belgio, Austria e Paesi Bassi.\nNel 2019 vente-privee diventa Veepee, con l\u2019obiettivo di perseguire la propria espansione come uno dei principali esponenti dell'e-commerce in Europa.\nStruttura.\nVeepee conta 2579 dipendenti.\nLa sede centrale di Veepee \u00e8 a Plaine Saint-Denis (appena a nord di Parigi). Il quartier generale di vente-privee.com fu stabilito nel 2001 nelle vecchie stamperie del quotidiano francese Le Monde.\nSuccessivamente \u00e8 stato costruito un altro edificio per ampliare quello gi\u00e0 esistente. Questi due edifici raccolgono una grande variet\u00e0 di settori, dalle risorse umane al marketing, dall'IT all'agenzia creativa interna. Alla fine del 2010, vente-privee.com ha lanciato la \"Digital Factory by vente-privee.com\", il primo centro di produzione audiovisiva in Europa e principale cliente delle agenzie di modelle francesi.\nCompletamente dedicata alla creazione di vetrine virtuali per i brand, la nuova struttura ospita un team di 270 persone che lavorano per creare creativi eventi digitali. La Digital Factory by vente-privee.com riunisce addetti al photo shooting, alla post produzione e un reparto creativo composto da home designers, motion designers, sound designers ed esperti di comunicazione, come anche un team che controlla il traffico per programmare i piani di produzione.\nPer continuare la sua espansione in Europa, l'azienda ha aperto nel 2009 filiali in Spagna (Barcellona) e Germania (D\u00fcsseldorf). Nel 2010 sono stati aperti gli uffici in Italia (Milano) e in Spagna (Madrid).\nPer quanto riguarda la catena di distribuzione, vente-privee possiede alcuni magazzini di propriet\u00e0 e diverse piattaforme logistiche in Europa.\nFunzionamento.\nIl concept applicato dalla societ\u00e0 vente-privee.com si fonda sull'organizzazione di vendite evento di brand limitate nel tempo (da 3 a 5 giorni) riservate ai soci. Ogni giorno vengono proposte diverse vendite a prezzi scontati.\nOgni vendita \u00e8 dedicata a un unico brand selezionato tra le aziende di ogni settore\nDigital Commerce Factory.\nvente-privee.com ha lanciato la sua Digital Commerce Factory, un nuovo servizio che si occupa dello sviluppo e della gestione dell'e-commerce delle marche (inclusi la creazione del sito, la sua gestione e la creazione di cataloghi).\nCi\u00f2 include:"}
{"id": "1959042", "revid": "1543377", "url": "https://it.wikipedia.org/wiki?curid=1959042", "title": "Torneo di Wimbledon 2008 - Doppio femminile", "text": "Il torneo ha visto la vittoria delle sorelle Williams, Venus e Serena, che hanno battuto in finale Lisa Raymond e Samantha Stosur."}
{"id": "1959054", "revid": "1543377", "url": "https://it.wikipedia.org/wiki?curid=1959054", "title": "Classic Artists - The Moody Blues", "text": "Classic Artists - The Moody Blues, sottotitolo \"Their Full Story in a 3 Disc Deluxe Set\", \u00e8 un boxset contenente in 2 DVD il documentario che ripercorre la storia del gruppo rock inglese The Moody Blues, dagli esordi nei primi anni sessanta, sino agli anni duemila, interviste e musica. Completa il cofanetto un CD che contiene brani rari e versioni demo degli esordi della band."}
{"id": "1959056", "revid": "172231", "url": "https://it.wikipedia.org/wiki?curid=1959056", "title": "Andrea da Salerno", "text": ""}
{"id": "1959059", "revid": "2091899", "url": "https://it.wikipedia.org/wiki?curid=1959059", "title": "Luciano Rabottini", "text": "Professionista dal 1981 al 1990, \u00e8 padre di Matteo Rabottini, anch'egli ciclista professionista.\nCarriera.\nRabottini nacque in Belgio da una famiglia di emigranti abruzzesi andati nel nord, come molti conterranei, per lavorare nelle miniere di carbone. Ottenne quattro successi nella sua carriera professionistica, lunga dieci anni, dal 1981 al 1990, tra cui la Tirreno-Adriatico del 1986, vinta grazie ad una \"fuga bidone\" alla prima tappa. Fu poi quinto al Giro di Lombardia del 1981 e terzo al Giro del Piemonte dello stesso anno.\nDopo il ritiro \u00e8 rimasto legato al mondo del ciclismo: ha infatti un negozio di biciclette a Marina di Citt\u00e0 Sant'Angelo, vicino a Pescara, e gestisce una scuola di ciclismo giovanile."}
{"id": "1959068", "revid": "1603714", "url": "https://it.wikipedia.org/wiki?curid=1959068", "title": "Chiesa di Ges\u00f9 e Maria (Calatabiano)", "text": "La chiesa di Ges\u00f9 e Maria \u00e8 un edificio di culto di Calatabiano.\nSi trova nella parte pi\u00f9 elevata del paese, affacciata su una piccola piazza che fu la principale di Calatabiano.\nI lavori per la costruzione dell'edificio iniziarono nel 1695, dopo il terremoto del 1693 che aveva gravemente danneggiato l'abitato arroccato sul \"monte Castello\" tanto da provocarne l'abbandono. La chiesa venne costruita come principale luogo di culto del nuovo paese che si sviluppava in pianura e fu aperta al culto nel 1697, bench\u00e9 non ancora completata.\nL'edificio venne realizzato grazie alle donazioni delle famiglie pi\u00f9 ricche del paese, tra tutte la famiglia Mirabelli, oltre a quelle del principe Ignazio Gravina, barone di Calatabiano.\nLa chiesa si presenta oggi con una facciata in muratura e pietra bianca, con una massiccia torre campanaria su un lato. Elementi di pregio sono il portale e la breve scalinata d'accesso, realizzati in pietra lavica.\nAll'interno vi \u00e8 un'unica navata con volta a botte e stucchi decorativi. Dietro l'altare sta una tela raffigurante \"Ges\u00f9 e Maria\" a cui la chiesa \u00e8 dedicata. Sui lati vi sono quattro altarini in marmo policromo e pietra bianca di Taormina. Tre di questi conservano delle tele seicentesce raffiguranti l\"'Immacolata\", la \"Madonna della Lettera\" e la \"Madonna degli Angeli\". Il quarto altare \u00e8 dedicato al \"Santissimo Crocifisso\". Il tabernacolo ligneo \u00e8 decorato in oro zecchino.\nAi piedi dell'altare si trova una botola attraverso la quale si pu\u00f2 raggiungere la cripta, usata un tempo per la sepoltura dei notabili del paese."}
{"id": "1959073", "revid": "729019", "url": "https://it.wikipedia.org/wiki?curid=1959073", "title": "Operazione Tidal Wave", "text": "L\u2019operazione Tidal Wave (in italiano \"maremoto\") fu una missione di bombardamento aereo eseguita durante la seconda guerra mondiale da 178 Consolidated B-24 Liberator appartenenti a cinque diversi gruppi dell'8th e 9th Air Force dell'USAAF per distruggere le raffinerie di petrolio di Ploie\u0219ti in Romania, fondamentali per il rifornimento di carburante alle forze armate tedesche.\nIl 12 giugno 1942 era stato eseguito un primo bombardamento da dodici B-24D partiti dalla base di Fayid presso il canale di Suez. L'attacco aveva causato pochi danni, ma dimostrato la possibilit\u00e0 di un'incursione a bassa quota con bombardieri pesanti. La missione, denominata \"Halverston Project\", (HALPRO) dal nome del colonnello Harry Halverston che l'aveva ideata, fu il primo bombardamento eseguito dall'USAAF sull'Europa.\nIl piano.\nA differenza della missione HALPRO, l'operazione Tidal Wave venne attentamente pianificata. Vi parteciparono 178 B-24, che partendo dalla base aerea di Bengasi in Libia, volarono per pi\u00f9 di 3\u00a0900\u00a0km. Il brigadier generale Uzal Girard Ent era al comando delle forze americane durante la missione, passata alla storia come una della pi\u00f9 disastrose per le perdite di aerei e uomini d'equipaggio.\nIl colonnello Jacob E. Smart a cui era stata affidata la pianificazione dell'operazione decise per un attacco a bassa quota per evitare i radar tedeschi, basandosi sull'esperienza della missione HALPRO. Questa scelta era dovuta anche al fatto che durante la missione HALPRO era stata incontrata una difesa contraerea limitata. La responsabilit\u00e0 dell'operazione venne assegnata alla 9th Air Force, per la missione vennero assegnati cinque gruppi bombardieri:\nL'idea era quella di attaccare le raffinerie in sette punti quasi contemporaneamente e per fare ci\u00f2 era necessaria una perfetta sincronia nell'arrivo dei bombardieri sui bersagli. Per l'addestramento venne costruito un modello delle raffinerie nel deserto libico, inoltre nel luglio 1943 vennero eseguite alcune missioni di bombardamento a bassa quota su alcuni obiettivi secondari.\nI B-24D, progettati per il volo ad alta quota, vennero dotati di serbatoi supplementari nella stiva bombe, arrivando ad una capacit\u00e0 di carburante di 11\u00a0718 litri per ottenere l'autonomia necessaria per la missione. L'attacco era previsto per il primo agosto con 178 B-24 per un totale di 1.764 uomini d'equipaggio, una delle forze pi\u00f9 numerose mai radunate per un'unica missione.\nIl piano di volo prevedeva di partire da Bengasi, sorvolare il Mediterraneo e l'Adriatico, l'isola di Corf\u00f9 i monti Pindus in Albania e la Jugoslavia meridionale, poi gli aerei si sarebbero divisi per arrivare a Ploiesti da nord in maniera coordinata per colpire tutti i bersagli quasi contemporaneamente. Purtroppo per gli americani, il generale Alfred Gerstenberg, al comando della difesa aerea in Romania, a seguito della missione HALPRO, aveva chiesto ed ottenuto i mezzi per realizzare uno dei migliori sistemi di difesa aerea d'Europa. In particolare attorno a Ploiesti erano stati piazzati centinaia di cannoni antiaerei di tutti i calibri, fino a 105mm, mimetizzati in vari modi, anche come strutture agricole e su treni per permetterne lo spostamento rapido. Inoltre era in funzione una rete radar collegata con le vicine basi aeree dove erano disponibili 52 caccia tra Messerschmitt Bf 109 e Bf 110 pi\u00f9 altri caccia romeni e bulgari. Gerstenberg contava anche sui centri di intercettazione delle comunicazioni alleate posti ad Atene, per avere un ampio preavviso in caso di attacchi aerei partiti dall'Africa.\nVerso l'obiettivo.\nAlle 7:00 del 1\u00ba agosto 1943 gli aerei iniziarono a decollare dalle basi attorno a Bengasi sollevando grandi quantit\u00e0 di polvere che crearono problemi di visibilit\u00e0 e ai motori, per questi motivi un aereo ebbe un incidente in fase di decollo.\nI 177 aerei decollati arrivarono sull'Adriatico dove l'aereo 28 \u201cWingo Wango\u201d pilotato dal tenente Brian Flavelle appartenente al 376th BG perse il controllo cadendo in mare. L'aereo 23 \u201cDesert Lilly\u201d pilotato dal tenente Guy Lovine scese di quota per cercare eventuali sopravvissuti. Dopo aver constatato che non c'erano superstiti \u201cDesert Lilly\u201d a causa del carico di bombe e carburante non riusc\u00ec a riunirsi alla formazione, anche a causa del totale silenzio radio imposto per la missione.\nAltri dieci aerei persero contatto con le loro formazioni e rientrarono su basi aeree alleate.\nI B-24 raggiunsero poi i monti Pindus e li sorvolarono ad una quota di 3.350 m, gli aerei del 93rd e 376th BG distanziarono le altre formazioni alterando i tempi previsti dal piano originale del colonnello Smart che richiedeva un preciso sincronismo. Tutti gli aerei mantennero comunque il silenzio radio come ordinato impedendo quindi un coordinamento preciso.\nPresso Pitesti a circa 105\u00a0km da Ploie\u0219ti le formazioni iniziarono a separarsi per arrivare sugli obiettivi nei tempi e dalle direzioni previste. Il 389th BG punt\u00f2 su Campina, mentre gli altri proseguirono. Giunti sopra Targoviste il colonnello Compton scambi\u00f2 una linea ferroviaria per quella diretta a Ploie\u0219ti da seguire come riferimento per cui punt\u00f2 col suo gruppo seguito dal 93rd verso Bucarest nonostante il parere contrario del suo navigatore capitano Harold Wicklund che aveva gi\u00e0 partecipato alla missione HALPRO. Alcuni aerei ruppero il silenzio radio per segnalare l'errore.\nL'attacco.\nNonostante l'errore del colonnello Compton, Baker col suo \u201cHell's Wench\u201d accortosi dell'errore corresse la rotta dirigendosi verso Ploiesti. Di conseguenza il 93rd BG era su una rotta diversa da quella originale prevista e ancora seguita dai tre gruppi rimasti indietro.\nCompton si rese conto dell'errore poco prima di arrivare a Bucarest e cambi\u00f2 rotta puntando su Ploie\u0219ti.\nAlle 14:00 circa il 93rd BG arriv\u00f2 per primo sull'obiettivo con le difese nemiche gi\u00e0 in allarme.\nL'\"Hell's Wench\" venne danneggiato dalla contraerea costringendo Baker ed il suo copilota maggiore John L. Jerstad a sganciare le bombe per alleggerire l'aereo per potere continuare a guidare la formazione verso l'obiettivo specifico, la raffineria Columbia Aquila. Superato l'obiettivo, Baker e Jerstad riuscirono a mantenere l'\"Hell's Wench\" in volo cabrato per permettere al resto dell'equipaggio di lanciarsi. Per quest'azione vennero decorati alla memoria con medaglia d'onore.\nIl maggiore Ramsay D. Potts su \"The Duchess\" ed il maggiore George S. Brown su \"Queenie\" incontrarono dense nubi di fumo sopra la raffineria Columbia Aquila ed altri due aerei del 93rd BG assieme a cui sganciarono le loro bombe sulle raffinerie Columbia Aquila, Astra Romana e Unirea Orion. Durante quest'attacco il 93rd BG perse undici aerei.\nGiunto su Ploie\u0219ti, il generale Ent decise che le difese della raffineria Romana Americana, bersaglio previsto per il 376th BG, erano troppo pericolose e ordin\u00f2 a Compton di attaccare la raffineria Steaua Romana a Campina, che era il bersaglio del 389th BG in arrivo da est.\nCinque aerei del 376th BG proseguirono verso la raffineria Concordia Vega gi\u00e0 sotto attacco.\nA Campina le batterie contraeree piazzate sulle colline circostanti erano in grado di sparare sugli aerei dall'alto, inoltre i B24 vennero attaccati da caccia IAR 80 romeni.\nMentre i 93rd e 376th BG erano gi\u00e0 in azione, il 44th BG del colonnello Leon W. Johnson ed il 98th BG del colonnello John R. Kane virarono sopra Floresti per puntare verso i rispettivi bersagli, le raffinerie Columbia Aquila ed Asta Romana. Entrambe le formazioni volavano a bassa quota seguendo la ferrovia Floresti-Ploie\u0219ti per cui incontrarono i treni armati con la contraerea. Volando appena sopra il livello degli alberi a circa quindici metri da terra, il 44th BG sulla destra ed il 98th BG sulla sinistra, fu possibile ai mitraglieri dei B24 rispondere al fuoco nemico mettendo fuori uso la locomotiva e procurando molte perdite fra i soldati tedeschi.\nNonostante gli effetti dell'attacco dei 93rd e 376th BG rendessero pi\u00f9 difficile riconoscere i bersagli, Johnson e Kane continuarono a volare a bassa quota diretti verso l'obiettivo guidando le loro formazioni sulla rotta prevista subendo pesanti perdite mentre i mitraglieri sparavano sulle postazioni della contraerea. Per quest'azione vennero entrambi decorati con la medaglia d'onore.\nIl tenente colonnello James T. Posey guid\u00f2 ventuno aerei del 44th BG in un attacco alla raffineria Creditul Minier a sud di Ploie\u0219ti volando a quota molto bassa e mantenendo la formazione nonostante il carico di bombe e il fuoco della contraerea.\nL'ultimo attacco venne condotto dal 389th BG del colonnello Jack W. Wood alla raffineria Steaua Romana. Quattro Liberator del 389th BG vennero abbattuti tra cui l'\"Ole Kickapoo\" pilotato dal tenente Lloyd Herbert Hughes di soli ventidue anni. L'aereo perdeva carburante che s'incendi\u00f2 a causa delle esplosioni, Hughes riusc\u00ec a portarlo fino sopra all'obiettivo per sganciare le bombe e poi tent\u00f2 un atterraggio di fortuna nel letto di un fiume. Hughes e cinque uomini dell'equipaggio rimasero uccisi, mentre due, il navigatore tenente Sidney A. Pear ed il bombardiere tenente John A. McLoughlin, gravemente feriti morirono in seguito mentre due mitraglieri, i sergenti Thomas Albert Hoff e Edmund H. Smith, riuscirono a salvarsi e vennero catturati. Hughes venne decorato con la medaglia d'onore alla memoria.\nL'attacco dur\u00f2 complessivamente ventisette minuti, cui seguirono altre sette ore di volo per il ritorno,nel migliore dei casi: alcuni aerei atterrarono quattordici ore dopo la partenza da Bengasi, come avvenne per un B-24 seriamente danneggiato.\nDei 177 B24 partiti per la missione, solo 88 rientrarono a Bengasi e di questi solo 33 erano in condizioni operative il giorno seguente. 53 aerei vennero abbattuti, di cui 44 dalla contraerea. Alcuni aerei caddero nel Mediterraneo durante il volo di ritorno, altri rientrarono su altre basi alleate come la base RAF di Cipro. Altri ancora atterrarono in Turchia, paese neutrale, dove gli equipaggi vennero internati fino alla fine della guerra. Complessivamente,440 uomini degli equipaggi vennero uccisi e 220 catturati. Per questa missione vennero assegnate cinque medaglie d'onore, il numero maggiore mai raggiunto in un'unica missione dell'USAAF.\nIl B24 \u201cBrewery Wagon\u201d abbattuto durante l'attacco a Ploie\u0219ti venne poi riparato ed impiegato dall'aviazione romena come aereo da trasporto.\nConseguenze dell'attacco.\nIl bombardamento caus\u00f2 gravi danni alle raffinerie di Ploie\u0219ti, ma non la loro distruzione totale.\nGerstenberg oltre alla difesa aveva pianificato anche la gestione delle raffinerie che normalmente lavoravano a ritmi inferiori ai massimi possibili.\nGli alleati stimarono che la produzione delle raffinerie di Ploie\u0219ti fosse stata ridotta del 66% a causa dell'attacco, ma in poche settimane la maggior parte dei danni venne riparata e la produzione torn\u00f2 ai livelli precedenti, fatta eccezione per la Steaua Romana di Campina che era stata la pi\u00f9 danneggiata e rimase fuori uso fino alla fine della guerra.\nLe raffinerie di Ploie\u0219ti vennero nuovamente attaccate pi\u00f9 volte dai bombardieri della 15th Air Force nel 1944 ma con bombardamenti da alta quota.\nNell'agosto 1944 le truppe dell'Armata Rossa conquistarono la Romania bloccando quindi le forniture di carburante ai tedeschi."}
{"id": "1959074", "revid": "2173588", "url": "https://it.wikipedia.org/wiki?curid=1959074", "title": "Streptochinasi", "text": "Lo streptocinasi\" o \"streptochinasi \u00e8 una proteina prodotta da alcuni batteri (fra tutti Streptococcus pyogenes) capace di attivare il plasminogeno, presente nel plasma, in plasmina capace di solubilizzare la fibrina. Esistono almeno due forme, prodotte dallo S. Pyogenes, la streptochinasi A e la streptochinasi B. Gli anticorpi diretti contro questi enzimi vengono definiti anticorpi antistreptochinasi (sono utili marcatori per la diagnosi di infezione streptococcica).\nUso clinico.\nLo streptochinasi \u00e8 usato come trombolitico, nella terapia di patologie vascolari quali infarto miocardico acuto, trombosi venosa profonda, embolia polmonare, tromboembolia arteriosa acuta."}
{"id": "1959077", "revid": "36426", "url": "https://it.wikipedia.org/wiki?curid=1959077", "title": "Ritrattistica romana", "text": ""}
{"id": "1959078", "revid": "36426", "url": "https://it.wikipedia.org/wiki?curid=1959078", "title": "Iulia Domna", "text": ""}
{"id": "1959079", "revid": "36426", "url": "https://it.wikipedia.org/wiki?curid=1959079", "title": "Orbiana", "text": ""}
{"id": "1959081", "revid": "1305772", "url": "https://it.wikipedia.org/wiki?curid=1959081", "title": "Carnevale di Tricarico", "text": "Il carnevale di Tricarico (Basilicata), caratterizzato dalle maschere delle mucche e dei tori (\"L' m\u00e0shkr\", nel dialetto tricaricese) che rappresentano una mandria in transumanza, \u00e8 una delle manifestazioni pi\u00f9 importanti della regione.\nDescrizione.\nAll'alba del 17 gennaio, giorno in cui i cattolici ricordano Antonio abate, il santo protettore degli animali, \u00e8 usanza che i fedeli, insieme ai propri animali per i quali si invoca la benevolenza del santo e che per l'occasione vengono agghindati con nastri, collanine e perline colorate, compiano tre giri intorno alla chiesa a lui dedicata per poi ricevere, a chiusura della messa, la benedizione da parte del prete.\nLo stesso rituale \u00e8 osservato dalla \"mandria\", prima di muoversi verso il centro storico e percorrerne tutti gli antichi rioni. Tricarico viene, cos\u00ec, svegliata dal suono cupo dei campanacci.\nLa sfilata delle maschere si ripete l'ultima domenica prima della chiusura del carnevale con maggiore partecipazione popolare, trattandosi di giorno non lavorativo.\nSi riporta, di seguito, la descrizione che ne ha dato Carlo Levi:\n[\nDiverse le chiavi di lettura, da quella che l'interpreta come un momento di rivalsa delle classi meno abbienti nei confronti dei \"potentati\" a quella che lega la rappresentazione a riti pre-cristiani, poi \"mediati\" dal cristianesimo attraverso la figura di sant'Antonio abate.\nLe \"mucche\" e i \"tori\" sono impersonati da uomini (la partecipazione \u00e8 interdetta alle donne). I partecipanti mimano l'andatura ed i movimenti degli animali, comprese le \"prove di monta\" dei tori sulle mucche. \nLa rappresentazione non \u00e8 svincolata dalla realt\u00e0 contemporanea poich\u00e9, sebbene la cultura locale sia meno \"rurale\" di un tempo, Tricarico \u00e8 collocata su una via di transumanza e le mandrie ancora oggi l'attraversano.\nTricarico e le sue maschere nel 2009 sono entrate a far parte della FECC, Federazione Europea Citt\u00e0 del Carnevale (\"Federation of European Carnival Cities\"). \nInsieme ai carnevali di Putignano, Crispiano, Villa Literno, Castrovillari, Misterbianco, \u00e8 membro fondatore della Rete dei Carnevali del Sud Italia.\nTerminata la sfilata, la mandria si disperde in piccoli gruppi che si muovono per la \"questua\", raggiungendo questa o quella abitazione davanti alla quale suonano i campanacci fino a quando non gli viene aperto. Al gruppo, fatto entrare in casa, viene offerto da mangiare e da bere.\nNel 2013 il Carnevale di Tricarico si \u00e8 gemellato con il Carnevale di Manfredonia, con il Carnevalone di Montescaglioso e quello di Teana.\nLe maschere.\nLa maschera da mucca \u00e8 costituita da un cappello a falda larga coperto da un foulard e da un velo e riccamente decorato con lunghi nastri multicolori che scendono fino alle caviglie; la calzamaglia indossata (o, in alternativa, maglia e mutandoni di lana) \u00e8 anch'essa decorata con nastri o foulards dai colori sgargianti al collo, ai fianchi, alle braccia ed alle gambe.\nLa maschera da toro \u00e8 identica nella composizione ma si distingue per essere completamente nera con alcuni nastri rossi. Ogni maschera ha un campanaccio, diverso nella forma e nel suono a seconda che si tratti di mucche o di tori.\nPer il carnevale di Tricarico \u00e8 stato ipotizzato un collegamento al fenomeno antico del sincretismo tra cultura greca e lucana.\nNelle maschere di Tricarico, sono stati inoltre evidenziati elementi che si ritrovano nel mito di Proitos e delle sue figlie, le Pretidi, di Melampo e di Io, nei quali sono presenti riferimenti metaforici all'accoppiamento, e quindi alla fertilit\u00e0, in una logica etica e non dionisiaca, non delle \"vacche\", ma dei componenti del gruppo sociale subalterno.\nLe serenate.\nSlegata dalla tradizione delle maschere ma comunque tipica del periodo carnevalesco, \u00e8 l'usanza di \"portare le serenate\". Il fenomeno era in passato legato alla diffusa pratica di realizzare, quasi in ogni casa, il salame ed altri prodotti derivanti dalla trasformazione delle carni del maiale. Le serenate vengono portate senza preavviso e quasi mai prima di mezzanotte. Si deve attendere, infatti, che i padroni di casa siano andati a dormire. \nIl gruppo continua a suonare per il tempo necessario ai padroni di casa a preparare da mangiare e ad imbandire la tavola, dopo di che gli viene aperta la porta e il tutto prosegue nell'abitazione, con canti e balli tradizionali. Dopo che \u00e8 stato consumato quanto preparato, pu\u00f2 capitare che il padrone di casa si unisca al gruppo per portare la serenata a qualcun altro."}
{"id": "1959082", "revid": "22475", "url": "https://it.wikipedia.org/wiki?curid=1959082", "title": "William Kidd", "text": "Uno dei pi\u00f9 celebri corsari di sempre, incaricato inizialmente di combattere contro i pirati, si un\u00ec in seguito alla pirateria, ma fin\u00ec per essere catturato e giustiziato.\nBiografia.\nDella sua giovinezza non si sa molto, se non che inizi\u00f2 la professione di corsaro sotto la corona inglese nel 1689 all\u2019et\u00e0 di quarantaquattro anni divenendo il capitano di una nave. Il suo compito, oltre che recuperare le merci rubate dai pirati, era di attaccare le navi francesi dal momento che l\u2019Inghilterra era in guerra con la Francia e intendeva sabotarla. Il movente di Kidd erano i proventi che derivavano dalle razzie piratesche e il possibile ingente tesoro che avrebbe potuto accumulare.\nInizio della carriera.\nDapprima trov\u00f2 occupazione come corsaro a New York e nelle Indie Occidentali. In seguito venne richiamato per servire l'Inghilterra; gli venne data una nave: l\"'Adventure Galley\" che venne potenziata con 34 cannoni ed ebbe un equipaggio complessivo di 80 uomini. Kidd fu incaricato di catturare tutte le navi francesi e pirate che navigavano al largo delle coste del Madagascar. Il primo socio di Kidd fu Lord Bellomont, un membro del parlamento, all'epoca Governatore delle provincie di New York. I due si divisero gli incarichi: il parlamentare avrebbe cercato dei sostenitori per l\u2019impresa, mentre Kidd si sarebbe impegnato a comandare la nave e reclutare l\u2019equipaggio seguendo il motto \u201dNiente preda, niente paga\u201d. Nel frattempo il re Guglielmo III di Inghilterra autorizz\u00f2 i soci a tenere per s\u00e9 tutti i profitti delle imprese di Kidd. \nCarriera da pirata.\nKidd pens\u00f2 di aumentare il numero di uomini a bordo dell'Adventure Galley e quindi assunse una banda di marinai specializzati a New York, riusc\u00ec a mettere insieme un equipaggio di 152 uomini e salp\u00f2 il 6 settembre 1696, tuttavia durante il viaggio in mare molti di loro si ammalarono di scorbuto e pi\u00f9 di trenta morirono. Il loro motto li obbligava a catturare una nave, altrimenti sarebbero tornati a casa a tasche vuote. Arrivati in Madagascar parte dell'equipaggio si ammutin\u00f2 e pass\u00f2 dalla parte dei pirati. \nNonostante la lettera di corsa impedisse a Kidd un attacco a una nave di civili per scopi personali, lui decise lo stesso di attaccare la nave capitanata da un uomo di nome Barlow. Il 14 agosto del 1697 Kidd iss\u00f2 la bandiera rossa dei pirati in testa all\u2019albero maestro, e in risposta Barlow spar\u00f2 alcuni colpi di avvertimento e iss\u00f2 a sua volta la bandiera della Compagnia delle Indie orientali. Il vento era debole perci\u00f2 Kidd us\u00f2 i remi, vir\u00f2 verso la costa di Malabar, e spar\u00f2 una bordata, ma Barlow non era disposto a perdere un\u2019unit\u00e0 del convoglio: cal\u00f2 le scialuppe e fece trainare la sua nave dall'equipaggio verso l\u2019imbarcazione di Kidd. Poi ordin\u00f2 ai suoi di gridare minacce e apr\u00ec il fuoco. Kidd si allontan\u00f2 quindi con la nave, avendo ormai perso tutte le speranze di ottenere un bottino. La situazione stava degenerando rapidamente: la nave si stava riempiendo d\u2019acqua, le provviste scarseggiavano e l\u2019equipaggio diventava sempre pi\u00f9 ribelle. \nPoco tempo dopo Kidd incontr\u00f2 un piccolo mercantile inglese al largo della costa di Malabar che batteva bandiera inglese. Il pirata ne interrog\u00f2 il comandante Parker, e nel frattempo alcuni pirati torturano gli uomini del capitano per sapere dove avessero nascosto i propri valori. Numerosi marinai furono appesi con funi e colpiti con i coltellacci. Kidd si impossess\u00f2 delle provviste del vascello e costrinse Parker a rimanere a bordo per fare da timoniere. Sempre nello stesso anno la fortuna fu dalla parte di Kidd, il quale riusc\u00ec a danneggiare la pi\u00f9 piccola di due navi portoghesi mandate a fermarlo e a fuggire indenne. \nUn\u2019altra testimonianza del comportamento violento e indisciplinato del proprio equipaggio si manifest\u00f2 a Laccadive, dove ebbero luogo numerose atrocit\u00e0, la notizia delle quali raggiunse la terra ferma e inizi\u00f2 a creare sospetti su di lui. Altri episodi segnarono il destino del capitano. Il 30 ottobre 1697 scoppi\u00f2 una lite fra Kidd e il suo cannoniere William Moore. In seguito a lamentele da parte della ciurma Kidd assal\u00ec Moore accusandolo di essere un cane rognoso, Moore dunque replic\u00f2: \u201cSe io sono un cane rognoso \u00e8 solo colpa vostra: siete stato la mia rovina e quella di molti altri.\u201d Kidd si adir\u00f2, prese un secchio dal cerchio di ferro e colp\u00ec il cannoniere in testa causandone la morte. Le sue ultime parole furono: \u201cAddio, addio, il capitano Kidd mi ha dato il colpo di grazia.\u201d Il chirurgo della nave non pot\u00e9 far nulla per Moore e pur dopo tale avvenimento Kidd continu\u00f2 imperterrito con il suo atteggiamento violento verso i suoi sottoposti. \nIn seguito, Kidd preso alle strette, il 30 gennaio 1698 cattur\u00f2 la Quedah Merchant, la quale aveva un carico di seta, calic\u00f2, zucchero, oppio e ferro. Riusc\u00ec cos\u00ec a raccogliere una cifra di denaro stimata fra le 200.000 e le 400.000 rupie e ne ricav\u00f2 circa 7000 sterline che costituirono la parte pi\u00f9 cospicua del pi\u00f9 grande tesoro pirata di tutti i tempi. Kidd cerc\u00f2 di ingannare gli Inglesi facendogli credere che tutto il bottino derivasse dalle navi francesi e pirata, ma questi vennero a sapere che la maggior parte dell'oro apparteneva alla Compagnia delle Indie. \nIn seguito a tali avvenimenti venne ufficialmente riconosciuto come pirata dagli Inglesi e le sue imprese corsare vennero dichiarate illegali. Dal momento che era ricercato dalle autorit\u00e0 britanniche in tutta l\u2019area caraibica torn\u00f2 in America e a Boston negozi\u00f2 con il suo socio in affari Lord Bellomont. Egli, considerando la sua posizione di governatore e volendo controllare il tesoro di Kidd, decise di far arrestare l\u2019ex-socio per pirateria. In questo modo sarebbe stato scagionato da ogni coinvolgimento nelle sue imprese e ci\u00f2 gli avrebbe consentito di accaparrarsi parte del tesoro.\nKidd, abbandonato dall'unico uomo che avrebbe potuto salvarlo, era ormai finito. Le notizie delle imprese del pirata giunsero anche a Londra dove si apprese che anche il re, il cancelliere e i politici liberali avevano originariamente finanziato l\u2019impresa. Nonostante il loro coinvolgimento per\u00f2 essi riuscirono a scagionarsi gettando tutte le accuse su di Kidd che divenne il capro espiatorio degli atti di pirateria avvenuti in quegli anni. L\u2019interesse su questa vicenda aument\u00f2 anche grazie alla voce su un tesoro di pi\u00f9 di 400.000 sterline accumulato da Kidd. \nNel 1699 Kidd seppell\u00ec il suo tesoro sotto Gardiners Island, in un punto noto come Cherry Tree Field; esso fu per\u00f2 recuperato dal Lord Bellomont e spedito in Inghilterra per essere usato come prova contro il pirata.\nArresto, processo ed esecuzione.\nIl governatore Bellomont lo fece arrestare all\u2019incirca nel settembre del 1699 e nel febbraio dell\u2019anno successivo venne riportato in Inghilterra dove iniziarono i procedimenti giudiziari contro di lui. Kidd scrisse una lettera a Lord Orford, uno dei finanziatori della spedizione e descrisse le sue azioni nell\u2019Oceano Indiano: la presa di due navi che battevano bandiera francese e di esser stato costretto ad affermare di aver commesso atti di pirateria dall\u2019equipaggio che lo aveva anche derubato. Kidd riconobbe di essere stato accusato ingiustamente e soffr\u00ec per via della sua condizione di prigioniero nonostante sperasse che la giustizia potesse essere leale verso di lui. I mesi di isolamento, la malattia, la mancanza di rappresentanza legale e il divieto di accesso ai documenti del caso lo logorarono a tal punto che pi\u00f9 volte ebbe l'intenzione di suicidarsi. Chiese un pugnale ma quando il 14 aprile l\u2019ammiragliato glielo concesse fu portato a Whitehall dove venne interrogato. L\u2019interrogatorio dur\u00f2 per ben sette ore nelle quali Kidd ripet\u00e9 le motivazioni addotte nella lettera a Lord Orford ma non ottenne l\u2019assoluzione. Infatti venne incarcerato a Newgate per i successivi undici mesi fino a nuovo interrogatorio. La prigione a cui fu destinato era considerata una delle peggiori del tempo in quanto ospitava i criminali in attesa di processo o di essere giustiziati. Nonostante fossero permesse visite, gioco d\u2019azzardo, sesso e alcol la struttura era sovraffollata e pervasa da odori nauseabondi nonch\u00e9 dalle continue grida dei detenuti. La sua permanenza in prigione lo port\u00f2 alla depressione e all\u2019aggravarsi delle sue condizioni di salute.\nNel 27 marzo del 1701 venne interrogato dalla Camera dei comuni. Fu il primo e unico pirata della storia britannica a dover render conto delle sue azioni al parlamento il che fa capire quanto su questo uomo si specul\u00f2 a favore delle potenze britanniche. Di questa seduta non abbiamo alcun documento ma sappiamo solo che Kidd cerc\u00f2 di mettere in dubbio l\u2019integrit\u00e0 di Lord Orford ma il tentativo fall\u00ec miseramente. Dopo un secondo interrogatorio venne fissato il processo per l\u20198 e il 9 maggio 1701. Kidd chiese i suoi documenti per potersi preparare una difesa ma le lettere di corsa, gli ordini originali dell\u2019ammiragliato e i salvacondotti francesi delle navi catturate erano scomparsi. Al processo era accusato dell\u2019omicidio di William Moore, l\u2019uomo ucciso con il secchio dal cerchio di ferro, di pirateria e saccheggio della Quedah Merchant e di aver catturato altri quattro vascelli. Kidd prov\u00f2 a difendersi ma non avendo prove a sua disposizione non ebbe successo. Al contrario l\u2019accusa aveva nelle mani prove schiaccianti di colpevolezza. La giuria lo dichiar\u00f2 colpevole di tutte le accuse e lo condann\u00f2 a morte. Le sue parole al processo furono \u201cMio signore, \u00e8 una sentenza molto dura. Per quanto mi riguarda io sono la persona pi\u00f9 innocente fra tutti loro, ma i testimoni hanno giurato il falso contro di me\u201d. Kidd dopo aver lottato per il suo bottino e dopo un processo iniquo venne giustiziato tramite impiccagione.\nDopo l'esecuzione il suo corpo venne immerso nel catrame e appeso per due anni con catene ad una sponda del Tamigi, come avvertimento per gli altri pirati. In seguito il corpo di Kidd and\u00f2 perso, anche se si ritiene che la corrente del Tamigi abbia trasportato i suoi resti sul fondo nei pressi di Tilbury."}
{"id": "1959083", "revid": "767487", "url": "https://it.wikipedia.org/wiki?curid=1959083", "title": "Meltdown (Ash)", "text": "Meltdown \u00e8 il sesto album degli Ash, pubblicato nel 2005."}
{"id": "1959086", "revid": "63756", "url": "https://it.wikipedia.org/wiki?curid=1959086", "title": "Russel Page", "text": ""}
{"id": "1959087", "revid": "287204", "url": "https://it.wikipedia.org/wiki?curid=1959087", "title": "Asclepiade di Samo", "text": "Biografia.\nLa data di nascita che gli \u00e8 attribuita deriva dal fatto che Teocrito nelle sue \"Talisie\" lo ricordi sotto il nome di Sicelida (patronimico o pseudonimo di origine oscura), come un poeta affermato ed esempio di abilit\u00e0 poetica, implicando cos\u00ec che fosse pi\u00f9 anziano. A Samo, patria del poeta, forse nacque un circolo comprendente lo stesso Sicelida, Posidippo ed Edilo. In particolare fu con Posidippo che ebbe frequenti rapporti letterari, tanto che i due vengono accostati per le somiglianze stilistiche nell'antologia (\u03a3\u03c4\u03ad\u03c6\u03b1\u03bd\u03bf\u03c2) di Meleagro di Gadara.\nUlteriore appiglio biografico \u00e8 dato dal fatto che fu in polemica con Callimaco, nella controversia letteraria che divise Callimaco da altri poeti della sua et\u00e0. In particolare insieme a Posidippo viene ricordato tra i detrattori di Callimaco, provocatoriamente chiamati Telchini da quest'ultimo.\nOpere.\nNell\"Antologia Palatina\" sono stati tramandati circa quarantacinque suoi epigrammi, non tutti di sicura autenticit\u00e0, tra i quali brevi componimenti che si immaginavano recitati dall'innamorato davanti alla porta chiusa della fanciulla amata (tra i primi del genere), poesie conviviali, epitaffi da riportare nelle iscrizioni funerarie, dediche, brevi composizioni di argomento mitologico e amoroso. Tutti generi, questi, che ebbero in seguito grande fortuna nella poesia in lingua greca e latina e che in Asclepiade hanno particolari qualit\u00e0 di freschezza, spontaneit\u00e0 ed essenzialit\u00e0, con un'ispirazione popolaresca mediata dalla forma letteraria. &lt;br&gt;Nei suoi componimenti amorosi, oltre al tema dell'innamorato capace di stare in una notte d'inverno sotto la pioggia davanti alla porta dell'amata (il \"paraklaus\u00ecthyron\", lamento davanti alla porta chiusa, assai in voga durante tutta l'et\u00e0 ellenistica), prevale l'atteggiamento del godimento dei piaceri della vita, amore e vino del banchetto, che pure sono fonte di malinconia e instillano il pensiero della morte e della probabile indifferenza del mondo per la fine di un singolo essere umano.&lt;br&gt;\nCi sono giunti anche pochi frammenti di canti melici. La sua rilevanza in questo genere \u00e8 testimoniata dal nome di \"asclepiadei\" (maggiore e minore) attribuito a tipi di versi che, in realt\u00e0, erano gi\u00e0 stati utilizzati dal poeta Alceo, riadattati alle nuove esigenze ritmiche."}
{"id": "1959088", "revid": "486946", "url": "https://it.wikipedia.org/wiki?curid=1959088", "title": "Santa Venera (santa)", "text": ""}
{"id": "1959103", "revid": "30610", "url": "https://it.wikipedia.org/wiki?curid=1959103", "title": "Lotus Organizer", "text": "Lotus Organizer fu un programma gestito e acquisito da IBM, precedentemente di propriet\u00e0 dalla Lotus Software Corporation, \u00e8 stato inizialmente sviluppato fino alla versione 3.0 da una piccola societ\u00e0 di software britannica, di nome Threadz. In un primo tempo fu venduto come programma a s\u00e9 stante, poi vi \u00e8 stato il periodo dell'unione all'interno del pacchetto Lotus Smartsuite fino al 1998 e dal 1999 in versione standalone a partire dalla versione 6.0.\nDescrizione del funzionamento del programma.\nCon Lotus Organizer si possono pianificare gli eventi attraverso una visualizzazione a schermo con una struttura a scheda e pagine.\nLa struttura cos\u00ec evidenziata \u00e8 suddivisa in calendario, contatti, attivit\u00e0, chiamate, note, informazioni web e varie.\nQuesto programma pare volersi sostituire alle varie agende e calendari cartacei.\nLa versione 5.04 \u00e8 inclusa nella suite IBM Lotus SmartSuite, anch'essa \u00e8 stata aggiornata con la \"patch #1 del 2006) che consente di far andare avanti il calendario oltre il 2006\nL'ultima versione standalone \u00e8 la 6.1 del 2003, aggiornata nel 2006 con la \"patch #1\" che tra le altre cose corrette, consente di far andare avanti il calendario oltre il 2006\nDal 2014, per decisione di IBM, il programma non riceve pi\u00f9 alcun aggiornamento e nessuna assistenza."}
{"id": "1959106", "revid": "890623", "url": "https://it.wikipedia.org/wiki?curid=1959106", "title": "San Licandro", "text": "San Licandro (San Nicandro detto nel passato) \u00e8 un rione della V circoscrizione del comune di Messina, che sorge nella vallata del torrente omonimo.\nIl toponimo trae origine da un eremo fondato alla fine del IX secolo dall'abate e anacoreta San Nicandro. Il torrente omonimo si divide in due rami, chiamati di \"San Jachiddu\", e quello detto \"dell'Ospedale\", o \"di San Nicandro\".\nFino agli anni 70 la zona era scarsamente popolata, ma a seguito di una forte espansione della citt\u00e0 l'intera vallata \u00e8 stata edificata e collegata con la parte alta del viale Annunziata."}
{"id": "1959110", "revid": "18681046", "url": "https://it.wikipedia.org/wiki?curid=1959110", "title": "O professore", "text": ""}
{"id": "1959117", "revid": "486946", "url": "https://it.wikipedia.org/wiki?curid=1959117", "title": "Crash pad", "text": ""}
{"id": "1959119", "revid": "260133", "url": "https://it.wikipedia.org/wiki?curid=1959119", "title": "Eugenio d'Ors", "text": ""}
{"id": "1959120", "revid": "729019", "url": "https://it.wikipedia.org/wiki?curid=1959120", "title": "Battaglia di Moh\u00e1cs (1687)", "text": "La battaglia di Moh\u00e1cs del 1687 (nota anche come battaglia del monte Hars\u00e1ny o seconda battaglia di Moh\u00e1cs) fu combattuta nel corso della cosiddetta quinta guerra austro-turca fra le truppe imperiali asburgiche al comando del duca di Lorena, Carlo V e l'esercito ottomano al comando di Sar\u0131 S\u00fcleyman Pasci\u00e0. Essa termin\u00f2 con la vittoria austriaca, sotto l'impressione della quale il ceto nobiliare del parlamento di Bratislava riconobbe il diritto alla successione al trono ungherese da parte della casa degli Asburgo.\nAntefatti.\nDopo che per la seconda volta l'assedio di Vienna da parte ottomana era fallito (12 settembre 1683), l'iniziativa militare pass\u00f2 all'impero asburgico.\nNegli anni seguenti, sotto la pressione dell'esercito imperiale agli ordini di Carlo V di Lorena, le forze armate turche si ritirarono e quelle austriache riuscirono ad occupare varie fortezze. Nel 1686 fu strappata ai turchi Buda, il che allora fu considerato un notevole successo. Offerte di pace da parte ottomana non furono ricambiate, poich\u00e9 oramai pareva possibile all'impero austriaco l'occupazione dell'intera Ungheria.\nNell'aprile del 1687 fu decisa a Vienna un'ulteriore avanzata. L'armata principale, forte di circa 40.000 soldati agli ordini di Carlo di Lorena, avrebbe dovuto avanzare lungo il Danubio fino ad Osijek mentre una seconda armata di circa 20.000 effettivi, agli ordini del principe elettore Massimiliano Emanuele di Baviera, doveva nel contempo portarsi da Szolnok sul Tibisco verso Petrovaradin.\nA met\u00e0 di luglio le due armate si riunirono sul Danubio. Le truppe turche (circa 60.000 uomini) al comando del Gran Visir Sar\u0131 S\u00fcleyman Pasci\u00e0 eressero invece un accampamento fortificato di fronte ad Osijek, in difesa della citt\u00e0. Tra i due eserciti vi era ora solo il fiume Drava. Alla fine di luglio le truppe imperiali crearono una testa di ponte fra le due rive del fiume e si disposero in ordine di combattimento per provocare i turchi, che tuttavia non reagirono e si limitarono al cannoneggiamento del ponte sulla Drava e dei terrapieni sulle rive.\nPoich\u00e9 il duca di Lorena non se la sentiva di assalire l'accampamento fortificato ottomano, si decise dopo qualche giorno a sgomberare il ponte, bench\u00e9 sapesse che la sua condotta sarebbe stata criticata persino dall'imperatore. Il Gran Visir presunse che il morale delle truppe nemiche fosse ora piuttosto basso e decise di seguirle. Con accorte manovre egli spinse le truppe imperiali nella zona di Moh\u00e1cs, ove all'inizio di agosto stavano erigendo un campo fortificato. Anche gli ottomani allestirono presso Darda una postazione fortificata, che per\u00f2 non era visibile dagli imperiali perch\u00e9 nascosta da fitti cespugli. Il duca di Lorena conseguentemente non presagiva ancora nulla a proposito della vicinanza dell'esercito ottomano.\nLo svolgimento della battaglia.\nIl mattino del 12 agosto il duca di Lorena decise di spostarsi verso Sikl\u00f3s, ritenendo quel terreno pi\u00f9 favorevole a lui per lo scontro. L'ala destra si mise in movimento e marci\u00f2 verso ovest in una zona di fitto bosco. S\u00fcleyman Pasci\u00e0 vide in questo una buona occasione di vittoria ed attacc\u00f2 con tutta la sua armata l'ala sinistra nemica comandata dal principe elettore di Baviera, che stava ancora al riparo delle sue fortificazioni in attesa di marciare anch'egli verso ovest.\nSolo 8.000 Spahi cercarono di circondare l'ala sinistra degli imperiali. Il principe elettore di Baviera ritenne di dover informare il duca di Lorena, che si stava mettendo in marcia verso ovest e si apprest\u00f2 a respingere il doppio assalto turco.\nLa fanteria mantenne le proprie posizioni ed il generale Piccolomini riusc\u00ec a rigettare con i suoi reggimenti di cavalleria il tentativo di aggiramento degli Spahi.\nIl Gran Visir rimase sorpreso dell'inaspettata, intensa resistenza e diede ordine di sospendere l'attacco. L'artiglieria turca allora inizi\u00f2 a bombardare le postazioni degli imperiali, che ricevettero l'ordine di mettersi al riparo gettandosi dietro i trinceramenti. Cos\u00ec l'ala destra, allarmata dai messaggeri, pot\u00e9 guadagnare il tempo sufficiente per ritornare sulle posizioni originali. Anche il duca di Lorena pens\u00f2 immediatamente che per prima cosa si dovevano difendere le postazioni occupate, ma infine si lasci\u00f2 convincere dal principe elettore di Baviera e dal margravio di Baden-Baden, Luigi Guglielmo ad effettuare un deciso contrattacco.Lo schieramento dell'esercito imperiale termin\u00f2 verso le 15. A quel punto anche S\u00fcleyman Pasci\u00e0 riprese il suo attacco. Gli Spahi, appoggiati dai Giannizzeri, tentarono nuovamente di circondare le posizioni dell'ala sinistra dell'esercito imperiale. Il margravio del Baden, con 23 squadroni, respinse il tentativo e pass\u00f2 infine egli stesso all'attacco delle non ancora completate postazioni nemiche. Alla testa degli attaccanti, le truppe dei generali Rabuti e del principe Eugenio di Savoia irruppero nei trinceramenti turchi, per quanto, a causa del terreno accidentato, avessero dovuto smontare dai loro cavalli. La resistenza turca si infranse e si trasform\u00f2 presto in una fuga disordinata.\nEra rimasta in campo per l'intero svolgersi della battaglia la sola ala sinistra dell'esercito imperiale. Davanti al fronte dell'ala destra stava un fitto bosco che non consentiva alcun attacco. Si era tuttavia cercato di intraprendere una manovra di accerchiamento sull'ala destra, per tagliare la ritirata turca, ma la colonna si era persa nel bosco. Le perdite in campo austriaco ammontarono a circa 600 uomini mentre quelle turche, secondo alcune stime, fino a 10.000 uomini, oltre a 66 bocche da fuoco.\nConseguenze.\nLa sconfitta gett\u00f2 l'Impero ottomano in una profonda crisi di politica interna. Gi\u00e0 prima della battaglia il morale delle truppe turche era, a causa delle recenti batoste, piuttosto basso. Dopo la battaglia si giunse presto nell'accampamento del Gran Visir ad una rivolta dei Giannizzeri e degli Spahi. Il Gran Visir fugg\u00ec verso Istanbul, ma una legazione dei ribelli lo segu\u00ec ed ottenne dal sultano Mehmet IV la sua decapitazione. Poco tempo dopo per\u00f2 le truppe ammutinatesi deposero lo stesso sultano, ponendo sul trono il fratello Solimano II. Dopo ulteriori violenze contro i dignitari e gli alti funzionari, la rivolta popolare si plac\u00f2.\nQuesta debolezza delle truppe turche consent\u00ec all'armata imperiale l'occupazione di vaste zone.\nEssa occup\u00f2 Osijek, Cluj-Napoca, Valpovo, Petrovaradin, Carlowitz, Ilok, Po\u017eega, V\u00e1rpalota ed Eger, portando cos\u00ec la Slavonia e la Transilvania sotto il controllo asburgico.\nIl prestigio cos\u00ec acquisito dal casato degli Asburgo convinse il ceto nobiliare del parlamento di Presburgo, il 9 dicembre 1687, a riconoscere il diritto alla successione al trono ungherese da parte del solo novenne arciduca d'Austria Giuseppe. Inoltre gli ungheresi si impegnarono esplicitamente da quel momento in avanti ad incoronarlo mentre il padre era ancora in vita e contemporaneamente a rinunciare al loro diritto a resistere-contraddire (\"jus resistendi/jus contradicendi\") il re.\nLe persistenti dispute, che si trascinavano dai tempi della morte del re Luigi II (1505 \u2013 1526) fra gli Asburgo, i turchi, i nobili ungheresi e i principi transilvani per la corona d'Ungheria, terminarono allora a favore degli Asburgo.\nDopo la conferma formale del 25 gennaio 1688, la corona ungherese fu da allora oggetto di successione asburgica.\nBibliografia.\nin tedesco:"}
{"id": "1959136", "revid": "1446601", "url": "https://it.wikipedia.org/wiki?curid=1959136", "title": "Bal\u00eca", "text": "Bal\u00eca o Baylia \u00e8 un termine di origine francese antico, adottato nelle repubbliche di Firenze, Siena e Perugia con significato di territorio amministrato, signoria, potere, autorit\u00e0. Per estensione venne alla lunga a significare: frazione, parte del contado.\nIl comune di Assisi, nel 1232, fu diviso in 51 Bailie; quello di Trevi in quattro (1213). Baiuli o Baioli furono gli ufficiali comunali addetti, fra l'altro, a portare ordini nel contado.\nSiena.\nLa Bal\u00eca di Siena era inizialmente il principale organo di governo indipendente della Repubblica di Siena e, successivamente alla formazione del Granducato di Toscana ed alla riforma del 1\u00ba febbraio 1561 voluta da Cosimo I de' Medici, anche del governo autonomo del Ducato di Siena. In quest'ultima versione la Bal\u00eca era composta da venti cittadini \"risieduti\" (cio\u00e8 coloro che avevano ricoperto precedentemente qualche magistratura), che rimanevano in carica per un anno. I venti venivano scelti direttamente dal Granduca di Toscana su una lista pi\u00f9 ampia di nomi, proposta dal \"segretario delle leggi\".\nI compiti della Bal\u00eca erano:\ne, pi\u00f9 in generale, decidere su tutto ci\u00f2 che poteva essere ritenuto utile per Siena."}
{"id": "1959139", "revid": "289247", "url": "https://it.wikipedia.org/wiki?curid=1959139", "title": "33\u00aa Divisione Acqui", "text": ""}
{"id": "1959146", "revid": "767487", "url": "https://it.wikipedia.org/wiki?curid=1959146", "title": "Keirrison", "text": "Il suo nome \u00e8 in onore di Jim Morrison e Keith Richards, di cui suo padre era appassionato.\n\u00c8 soprannominato \"K9\".\nCaratteristiche tecniche.\nAttaccante d'area di rigore, dotato di grande bagaglio tecnico e mobilit\u00e0, abile a trovare la porta con entrambi i piedi.\nCarriera.\n\u00c8 stato promosso in prima squadra nel Coritiba nel 2007, aiutando il club a vincere il Campeonato Brasileiro S\u00e9rie B e facendolo promuovere al Campeonato Brasileiro S\u00e9rie A per l'anno successivo. In quella competizione \u00e8 stato il pi\u00f9 prolifico giocatore del club con 12 marcature. Nel 2008 \u00e8 stato il capocannoniere del Campionato Paranaense, con 18 reti. Ha esordito nella massima serie l'11 maggio 2008 in Coritiba-Palmeiras (2-0).\nBarcellona.\nIl 23 luglio 2009 si trasferisce al Barcellona, con un contratto fino al 2014, per una cifra di 14 milioni di euro, pi\u00f9 due milioni in base ai risultati personali del calciatore.\nVari prestiti.\nLa squadra spagnola decide pochi giorni dopo di girarlo in prestito ai portoghesi del Benfica. In Portogallo non riesce per\u00f2 a giocare con continuit\u00e0.\nIl 1\u00ba febbraio 2010 viene prelevato in prestito biennale dalla Fiorentina, con diritto di riscatto fissato a 14 milioni di euro.\nDebutta in maglia viola negli ultimi minuti della partita Fiorentina- del 7 febbraio 2010, persa per 1-0 dai padroni di casa. Il 27 febbraio, segna il suo primo gol in Serie A allo Stadio Olimpico contro la (1-1), al 92\u00ba minuto, portando al pareggio la sua squadra. Il 10 aprile, nell'anticipo serale Fiorentina-, finita poi 2-2, gioca la sua prima partita da titolare con la maglia viola, e segna il gol del momentaneo vantaggio per 1-0. Il 10 luglio 2010 la societ\u00e0 viola annuncia la rescissione consensuale del prestito prima della naturale scadenza. . Il 12 luglio viene annunciato il suo passaggio in prestito dal Barcellona al Santos.\nRitorna a Barcellona nel luglio 2011 ma viene subito prestato ai brasiliani del Cruzeiro fino al 31 dicembre. Con la squadra \"mineira\" totalizza otto presenze nel campionato brasiliano segnando un solo gol.\nCoritiba.\nA marzo 2012 ha deciso di tornare con un prestito biennale al Coritiba, squadra in cui era cresciuto ed esploso fino a meritarsi le attenzioni del Barcellona. Alla fine della stagione 2013-2014, viene ceduto gratuitamente a titolo definitivo al Coritiba.\nStatistiche.\nPresenze e reti nei club.\n\"Statistiche aggiornate al 29 ottobre 2011.\""}
{"id": "1959149", "revid": "846474", "url": "https://it.wikipedia.org/wiki?curid=1959149", "title": "ActiveSync", "text": "ActiveSync \u00e8 un programma prodotto da Microsoft a partire dal 1996, \u00e8 dedicato alla sincronizzazione di dati tra\ndispositivi mobili e computer desktop."}
{"id": "1959162", "revid": "367788", "url": "https://it.wikipedia.org/wiki?curid=1959162", "title": "Almenara", "text": ""}
{"id": "1959164", "revid": "287204", "url": "https://it.wikipedia.org/wiki?curid=1959164", "title": "62\u00b0 Reggimento Fanteria &quot;Sicilia&quot;", "text": ""}
{"id": "1959169", "revid": "287204", "url": "https://it.wikipedia.org/wiki?curid=1959169", "title": "Chiesa di Santa Bonosa", "text": "La chiesa di Santa Bonosa era una chiesa di Roma, nel rione Trastevere, che affacciava sulla piazza omonima. \u00c8 stata demolita nel 1888 durante la costruzione dei muraglioni del Tevere e per far spazio a Piazza Sidney Sonnino.\nStoria.\n\u00c8 annoverata fra le filiali di San Crisogono gi\u00e0 nella bolla di Callisto II del 1121. Giovanni Battista de Rossi, dal rinvenimento di un'iscrizione cristiana votiva, inclinava a dedurre che un \"locus sanctus\" esistesse gi\u00e0 nel secoli V o VI; l'Armellini vi ravvis\u00f2, sotto costruzioni dei secoli VII-IX, avanzi di una casa romana del secolo V. \u00c8 menzionata anche col nome di \"Santa Venosa\", e nei cataloghi dei secoli XV e XVI.\nCos\u00ec l'Armellini parla della chiesa:"}
{"id": "1959188", "revid": "123063346", "url": "https://it.wikipedia.org/wiki?curid=1959188", "title": "Vereeniging", "text": "Vereeniging \u00e8 una citt\u00e0 del Sudafrica, nella provincia del Gauteng. \u00c8 la sede amministrativa e legislativa della municipalit\u00e0 distrettuale di Sedibeng.&lt;br&gt;\nHa una popolazione di 473.975 persone. Fu la sede del trattato di pace stipulato tra Inglesi e Boeri del 31 maggio 1902 per porre fine alla seconda guerra boera."}
{"id": "1959191", "revid": "339392", "url": "https://it.wikipedia.org/wiki?curid=1959191", "title": "Premio ETI - Gli Olimpici del Teatro", "text": ""}
{"id": "1959200", "revid": "287204", "url": "https://it.wikipedia.org/wiki?curid=1959200", "title": "Sergio Paulinho", "text": ""}
{"id": "1959204", "revid": "889336", "url": "https://it.wikipedia.org/wiki?curid=1959204", "title": "Marco Rodr\u00edguez", "text": "Carriera.\nArbitro internazionale dal 1\u00ba gennaio 1999, esordisce nello stesso anno in -. Rodr\u00edguez \u00e8 stato designato per il Mondiale U-17 del 2003, la Coppa America del 2004 (dove arbitra la semifinale tra Brasile e Uruguay), il Mondiale U-17 del 2005, la Gold Cup del 2005, del 2007, del 2009, del 2011 e del 2013, per il Mondiale del 2006 dove ha arbitrato le partite della fase a gironi - e -: la sua convocazione per questo torneo era giunta in extremis, dopo che l'arbitro titolare inizialmente selezionato, ovvero il guatemalteco Carlos Batres, aveva dovuto rinunciare per i postumi di un intervento al ginocchio.\nNel 2007, a Yokohama, arbitra la finale del Mondiale per club tra Milan e Boca Juniors.\nNel settembre 2009 viene convocato, per la prima volta, in vista del Campionato mondiale di calcio Under-20 in programma in Egitto.\nIl suo nome figura tra i 30 ufficialmente convocati per i Mondiali di calcio in Sudafrica nel 2010, dove dirige due partite: - e -.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nNel dicembre 2012 \u00e8 selezionato dalla FIFA in vista della Coppa del mondo per club FIFA 2012. Si tratta dunque della sua seconda partecipazione dopo l'edizione del 2007. Questa volta, gli viene assegnata una delle semifinali.\nIn ambito CONCACAF, ha diretto quattro volte in carriera la finale della CONCACAF Champions League, l'ultima volta nell'edizione 2013-14. Nell'occasione gli \u00e8 stata assegnata la gara di ritorno.\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Nella circostanza, viene impiegato per una partita della fase a gironi e un ottavo di finale.\nIl 15 gennaio 2014 viene selezionato ufficialmente per i Mondiali 2014 in Brasile. Si tratter\u00e0 della terza partecipazione di fila per il fischietto messicano. Dirige il 17 giugno la prima gara del gruppo H tra e , che vede i fiamminghi prevalere per due reti a una. In seguito arbitra - 0-1, mentre l'ultima partita che dirige \u00e8 la semifinale dell'8 luglio a Belo Horizonte tra Brasile e Germania, partita passata alla storia per aver visto la vittoria della Germania con un pesantissimo 7-1.\nIl 16 luglio, il fischietto messicano annuncia alla stampa il suo ritiro da arbitro (sia internazionale che in patria), dopo 25 anni dedicati a tale attivit\u00e0. Si congeda dichiarando di aver raggiunto quanto da lui prefissato (tre mondiali, e la semifinale nell'ultima edizione) non avendo pi\u00f9 stimoli per proseguire sulla carta, dove avrebbe potuto ambire al suo quarto mondiale nel 2018. Inoltre, il desiderio di stare pi\u00f9 vicino alla famiglia e lasciare spazio ai giovani arbitri messicani hanno fatto maturare questa importante decisione.\nIl 18 maggio 2018 ottiene la qualifica di direttore sportivo dalla RFEF, con l'intenzione di intraprendere in seguito la carriera di allenatore.\nVita privata.\nMarco Rodr\u00edguez \u00e8 stato professore di educazione fisica, e svolge anche l'attivit\u00e0 di pastore protestante.\nIn patria \u00e8 noto per la sua severit\u00e0 nell'arbitraggio ed \u00e8 soprannominato \"Chiquidr\u00e1cula\" per la sua somiglianza a un personaggio della tv messicana che rappresenta il figlio del Conte Dracula."}
{"id": "1959205", "revid": "154326", "url": "https://it.wikipedia.org/wiki?curid=1959205", "title": "Antonio di Borbone", "text": ""}
{"id": "1959208", "revid": "300067", "url": "https://it.wikipedia.org/wiki?curid=1959208", "title": "Euroleague Basketball 2007-2008", "text": "LEurolega di pallacanestro 2007-2008 ha visto la vittoria del CSKA Mosca.\nRam\u016bnas \u0160i\u0161kauskas venne nominato MVP della regular season, mentre Trajan Langdon fu l'MVP delle Final Four."}
{"id": "1959210", "revid": "599013", "url": "https://it.wikipedia.org/wiki?curid=1959210", "title": "Giuseppe Fezzardi", "text": "Professionista dal 1961 al 1972, conta la vittoria di un Tour de Suisse e di una tappa al Tour de France 1965.\nCarriera.\nNato da famiglia di origine medolese, Fezzardi inizi\u00f2 nel 1958 a gareggiare nella categoria dilettanti, con la Societ\u00e0 Ciclistica Alfredo Binda di Varese, cogliendo in un biennio 22 vittorie. Nel contempo, lavorava come operaio nelle fabbriche varesine.\nPassato professionista a partire dal 1961, con la San Pellegrino Sport, ha poi indossato le maglie della Cynar, della Ignis, della Molteni, della Sanson e della Dreher, partecipando a 10 Giri d'Italia. Durante la sua carriera sportiva ha vinto il Gran Premio di Bordighera del 1961, la Tre Valli Varesine del 1962, il Tour de Suisse 1963, la tappa da Carpentras a Gap nel Tour de France 1965 e il Giro del Ticino nel 1966.\nRitiratosi dall'attivit\u00e0 agonistica nel 1971, rimase nell'ambiente ciclistico, prima come guidatore del camper della Lampre e poi come collaboratore di Giuseppe Saronni nella stessa squadra."}
{"id": "1959212", "revid": "466539", "url": "https://it.wikipedia.org/wiki?curid=1959212", "title": "Jiang Qing", "text": "Biografia.\nOrigini e incontro col PCC.\nL\u01d0 Sh\u016bm\u00e9ng nacque il 14 marzo 1914 a Zhucheng, nella provincia dello Shandong; suo padre, Li Dewen, avrebbe preferito un maschio, pertanto non consider\u00f2 mai Shumeng come sua figlia primogenita, ma piuttosto come un'\"anticipazione\" di un figlio maschio. Crebbe nelle case dei ricchi signori presso cui sua madre faceva la cortigiana. Era conosciuta per essere una ragazza che non teneva mai a freno i propri istinti ed era solita esprimere la propria opinione anche in situazioni svantaggiose.\nA poco pi\u00f9 di vent'anni, dopo essersi sposata con un ricco uomo d'affari, Jiang lo abbandon\u00f2 disprezzando la sua vita e fugg\u00ec a Shanghai, dove intraprese la carriera di attrice. L\u00ec si iscrisse all'universit\u00e0 per studiare teatro e letteratura. In quel periodo assunse lo pseudonimo teatrale L\u00e1n P\u00edng (\u84dd\u82f9, letteralmente \"mela blu\"). Interpret\u00f2 spettacoli come \"La casa di bambola\", \"Dio della libert\u00e0\", \"Sangue sulla montagna del lupo\", \"Il vecchio signor Wang\" e altri. Si avvicin\u00f2 agli ideali del marxismo-leninismo e cominci\u00f2 a considerare la possibilit\u00e0 di unirsi al Partito Comunista Cinese.\nA soli 23 anni, Jiang lasci\u00f2 il palcoscenico e si rec\u00f2 nella roccaforte comunista di Yan'an, dove entr\u00f2 alla scuola di Partito. A Yan'an conobbe Mao Zedong, su indicazione del suo amico Kang Sheng, e i due si innamorarono. Mao era ancora sposato con He Zizhen e i due non poterono sposarsi prima del 1939 n\u00e9 apparire in pubblico insieme.\nL'ascesa.\nJiang segu\u00ec il marito per tutto il corso della rivoluzione cinese e, dopo la fondazione della Repubblica Popolare, lavor\u00f2 al Ministero della Cultura. Si fece notare quando critic\u00f2 aspramente i dirigenti come Liu Shaoqi, che volevano introdurre misure economiche tese a indebolire le fattorie e le industrie collettive. Nello stesso tempo si occup\u00f2 di introdurre e implementare la \"cultura rivoluzionaria\", in contrapposizione alla vecchia cultura borghese. Questa sua attivit\u00e0 le sarebbe stata utile durante la Rivoluzione culturale.\nNel 1966 Jiang venne cooptata nel Gruppo per la rivoluzione culturale come vicedirettrice; nel 1969 venne eletta membro del Politburo del PCC dopo il IX Congresso del Partito. Fu da qui che ella form\u00f2 la futura \"banda dei Quattro\" con Zhang Chunqiao, Yao Wenyuan e Wang Hongwen. Venne rieletta dal X Congresso, questa volta con un'influenza ancora maggiore, grazie al ruolo chiave giocato durante le deposizioni di Liu Shaoqi e Lin Biao.\nJiang diede un'implementazione decisiva alle Otto commedie modello, sostenendo la trasformazione della cultura (e, specificamente, del teatro) in cultura proletaria e rivoluzionaria. Le suddette otto commedie sarebbero diventate un punto cardine della rivoluzione culturale e viste come un simbolo della nuova cultura socialista. Dopo la morte di Lin Biao, nel 1971 Jiang Qing lanci\u00f2 la campagna \"Critichiamo Lin Biao critichiamo Confucio\", conducendola in prima persona fino alla fine, nel 1974. In seguito si oppose alla riabilitazione di Deng Xiaoping, continuando a criticarlo anche quando il Comitato centrale ne accett\u00f2 l'autocritica e giocando poi un ruolo fondamentale nella gestione della successiva campagna contro la destra, diretta proprio contro Deng.\nLa morte di Mao.\nIl 2 settembre 1976 Mao si sent\u00ec male e venne trasferito all'ospedale 202 di Pechino. Il 5 settembre le sue condizioni erano critiche e il primo ministro Hua Guofeng richiam\u00f2 Jiang Qing a Pechino per assistere il marito. Jiang assistette lungamente Mao, apparentemente arrivando quasi a impazzire di dolore. La mattina dell'8 settembre, notando che egli dormiva sempre sul fianco sinistro, chiese ai medici di spostarlo di schiena; essi obiettarono che egli poteva respirare solo stando sul fianco sinistro, ma Jiang volle spostarlo ugualmente. La respirazione di Mao si arrest\u00f2 ed i medici dovettero ricorrere ad un respiratore. Per il giorno successivo il presidente del Partito Comunista Cinese era gi\u00e0 morto e il governo decise di rimuovere il sistema di supporto vitale.\nLa caduta e la morte.\nIl 6 ottobre dello stesso anno, Jiang Qing e altri suoi collaboratori, fra cui la \"banda dei Quattro\", vennero arrestati con l'accusa di avere organizzato delle milizie armate a Pechino e Shanghai per rovesciare il governo cinese. Jiang fu trasferita nel carcere di Qincheng, dove rimase per cinque anni. La sua fazione venne sconfitta durante l'XI Congresso del Partito, nel 1977.\nFra il 1981 e il 1982 a Pechino si tenne il processo contro la \"banda dei quattro\". La \"corte speciale\" stabilita dal governo cinese la accus\u00f2 di essere responsabile delle efferatezze compiute durante la rivoluzione culturale, ma Jiang - che aveva rifiutato l'assistenza legale, preferendo difendersi da sola - obiett\u00f2 sostenendo la legittimit\u00e0 del fenomeno e denunciando che i \"revisionisti\" erano tornati al potere con Deng Xiaoping e ora volevano cancellare la tradizione maoista. Ella venne denunciata dalla stampa come dirigente della \"cricca controrivoluzionaria Jiang Qing - Lin Biao\". Nel 1981 Jiang fu condannata a morte, ma la sentenza fu commutata nel 1983 all'ergastolo.\nAnche dal carcere, critic\u00f2 il nuovo sistema cinese fondato sul \"socialismo di mercato\", dichiarando: \u00abQuesta non \u00e8 la via del presidente Mao\u00bb. Durante la prigionia, i medici le diagnosticarono un cancro alla gola; non \u00e8 chiaro se il governo si rifiut\u00f2 di aiutarla, o se lei stessa declin\u00f2 le cure, comunque nel 1991 venne trasferita in ospedale; il 14 maggio, il governo annunci\u00f2 che si era suicidata impiccandosi nel bagno dell'ospedale. Alcuni movimenti maoisti del mondo la onorarono come ultimo dirigente rivoluzionario cinese dopo la morte di Mao Zedong."}
{"id": "1959215", "revid": "74801", "url": "https://it.wikipedia.org/wiki?curid=1959215", "title": "Vanderbijlpark", "text": "Vanderbijlpark \u00e8 una citt\u00e0 del Sudafrica, nella provincia del Gauteng. Ha una popolazione di oltre persone.\nVanderbijlpark ospita un importante impianto siderurgico di propriet\u00e0 della Arcelor Mittal."}
{"id": "1959216", "revid": "484362", "url": "https://it.wikipedia.org/wiki?curid=1959216", "title": "Tirannia degli Undici anni", "text": ""}
{"id": "1959217", "revid": "484362", "url": "https://it.wikipedia.org/wiki?curid=1959217", "title": "Personal Rule", "text": ""}
{"id": "1959222", "revid": "154326", "url": "https://it.wikipedia.org/wiki?curid=1959222", "title": "Carlo IV di Borbone", "text": ""}
{"id": "1959225", "revid": "212348", "url": "https://it.wikipedia.org/wiki?curid=1959225", "title": "Trailer (album)", "text": "Trailer \u00e8 il primo album degli Ash, pubblicato nel 1994."}
{"id": "1959226", "revid": "154326", "url": "https://it.wikipedia.org/wiki?curid=1959226", "title": "Giovanni VIII di Vend\u00f4me", "text": ""}
{"id": "1959230", "revid": "486946", "url": "https://it.wikipedia.org/wiki?curid=1959230", "title": "Arrampicata su massi", "text": ""}
{"id": "1959236", "revid": "124540241", "url": "https://it.wikipedia.org/wiki?curid=1959236", "title": "Vola Sciusci\u00f9", "text": "Vola Sciusci\u00f9 \u00e8 un film tv, prodotto per la Rai, in una puntata, andato in onda in prima tv nel 2000, diretto da Joseph Sargent. Rappresenta l'esordio di Lino Banfi in un ruolo drammatico.\nTrama.\nIn un piccolo paese della Puglia (l'immaginaria \"San Nicola a mare\", in realt\u00e0 Vieste) sconvolto dalla guerra, vive Sciusci\u00f9, un cinquantenne muto e senza tetto con l'anima e la mente di un bambino. Una notte Sciusci\u00f9 \u00e8 testimone dell'atterraggio di tre paracadutisti delle forze alleate: decide subito di aiutarli e di condurli al casolare di Annamaria, un'amica di cui si fida, riuscendo a convincerla ad offrirgli protezione."}
{"id": "1959238", "revid": "363629", "url": "https://it.wikipedia.org/wiki?curid=1959238", "title": "Virus Epstein-Barr", "text": ""}
{"id": "1959239", "revid": "18682070", "url": "https://it.wikipedia.org/wiki?curid=1959239", "title": "Family matters", "text": ""}
{"id": "1959240", "revid": "287204", "url": "https://it.wikipedia.org/wiki?curid=1959240", "title": "Un insopportabile ronzio", "text": "Un insopportabile ronzio (\"Why I'm Afraid of Bees\") \u00e8 il diciassettesimo romanzo della collana \"Piccoli brividi\" di R. L. Stine.\nTrama.\nGary Lutz \u00e8 un dodicenne di Millville che vive una vita orribile: dei bulli lo perseguitano e viene continuamente sfottuto e preso in giro dai suoi coetanei, che lo chiamano \"Gary il Pirla\". Oltre a questo Gary \u00e8 molto pauroso, soprattutto delle api. Un giorno, per\u00f2, navigando sul web, scopre che esiste al numero 113 di Roach Road nella sua citt\u00e0 un'agenzia specializzata nel cambio di personalit\u00e0 tra ragazzi. Incuriosito, Gary si reca all'ufficio dove la signora Karmen gli scatta una foto e gli fa compilare un modulo e il giorno dopo il ragazzo \u00e8 pronto per il cambio di mente con un ragazzo di nome Dirk Davis. Quando per\u00f2 il giorno dopo la signora Karmen si reca a casa Lutz per effettuare lo scambio di mente, non si accorge che un'ape proveniente dalle arnie del signor Andretti (il vicino di Gary, un apicoltore) s'intromette nel processo e dunque la mente di Gary viene spostata nel corpo dell'insetto. Cos\u00ec inizia la bizzarra avventura di Gary nel corpo dell'ape, riuscendo a sfuggire da sua sorella Krissy e dal suo gatto Claus e accorgendosi che Dirk Davis, ora nel corpo di Gary, risulta molto popolare e sicuro di s\u00e9: i tre bulli Barry, Marv e Karl hanno paura di lui e le ragazze gli chiedono lezioni di skateboard. Dopo aver scoperto che la mente dell'ape \u00e8 invece intrappolata nel corpo di Dirk, Gary cerca di convincere quest'ultimo a restituirgli il corpo ma questi glielo nega. Preso dalla rabbia allora lo punge, dimenticandosi per\u00f2 che le api muoiono quando pungono qualcuno. Invece di morire, per\u00f2, si risveglia nel suo vero corpo. La vicenda si conclude in modo positivo: Gary non ha pi\u00f9 paura delle api, risulta felice della sua vita, d\u00e0 ancora lezioni di skateboard alle ragazze, i tre bulli non lo perseguitano pi\u00f9 ed \u00e8 molto abile negli sport. Tuttavia sente ancora la necessit\u00e0 di avvicinarsi ai fiori per succhiarne il polline."}
{"id": "1959244", "revid": "599013", "url": "https://it.wikipedia.org/wiki?curid=1959244", "title": "Bootsy Thornton", "text": "Pur giocando nel ruolo di guardia due delle caratteristiche principali del suo gioco solo la propensione ai rimbalzi in attacco e l'attacco spalle a canestro.\nCarriera.\nUscito dalla St. John's University nel 2000, si trasfer\u00ec subito in Europa ingaggiato dalla Pallacanestro Cant\u00f9, con cui gioc\u00f2 per tre anni: in particolare, dal 2001 al 2003, form\u00f2 con Jerry McCullough (playmaker), Sam Hines (ala piccola), e Shaun Stonerook (ala grande) l'ottimo quartetto di americani denominato \"Fab Four\", con cui Cant\u00f9 raggiunse una semifinale di campionato (2001-2002) e una finale di Coppa Italia (2003).\nDopo tre anni a Cant\u00f9 pass\u00f2 alla Mens Sana Basket Siena dove fu determinante per la conquista, nel 2004, del primo scudetto di Siena.\nDopo una parentesi di due anni in Spagna al Barcellona e a Girona, nella stagione 2007-08 torna a Siena dove vince un secondo scudetto e viene inserito nel secondo miglior quintetto della stagione di Eurolega. Dopo la parentesi turca all'Efes torna per la terza volta in maglia biancoverde vincendo ancora lo Scudetto nel 2012.\nNonostante le molte voci sul suo possibile ritiro il 3 agosto 2012 Bootsy firma a sorpresa un contratto annuale con il Banco di Sardegna Sassari.\nIl 25 dicembre firma per i francesi del SIG Strasburgo."}
{"id": "1959250", "revid": "1573940", "url": "https://it.wikipedia.org/wiki?curid=1959250", "title": "Panegirico di Traiano", "text": "Il Panegirico di Traiano \u00e8 l'orazione di ringraziamento pronunciata al Senato il 1\u00ba settembre del 100 da Plinio il Giovane, quando assunse la carica di console, che poi rielabor\u00f2 e ampli\u00f2 per pubblicarla. Si trasform\u00f2 in un vero e proprio panegirico dell'imperatore. Traiano viene descritto come l'\"optimus princeps\", voluto dagli d\u00e8i per il bene dell'impero, anche se lui, essendo modesto, non pretende onori divini. Vengono descritte le vicende che lo portano all'impero e qui viene fatto l'elogio alla successione per adozione. Questo metodo, secondo Plinio, d\u00e0 la possibilit\u00e0 di scegliere il migliore tra i cittadini. Poi vengono esaltate le qualit\u00e0 di Traiano: come comandante, la sua generosit\u00e0, la sua affabilit\u00e0 e modestia. Questo imperatore, con i suoi ottimi provvedimenti, viene contrapposto al tirannico Domiziano. Plinio esalta il rispetto di Traiano per le magistrature e per il Senato, a cui assicura la \"dignitas\" e la \"securitas\", mentre Domiziano lo odiava. Tra gli scopi dell'oratore c'\u00e8 quello di incoraggiare una politica filosenatoria. Egli riconosce all'imperatore il potere assoluto pur richiamandosi alla \"libertas\" che quest'ultimo aveva ripristinato, presentandola per\u00f2 come un dono gratuito frutto della generosit\u00e0 del sovrano.\nConfronto con il \"De clementia\" di Seneca.\nIl \"De clementia\" e il \"Panegirico\" sono entrambe opere encomiastiche che intendono esaltare l'imperatore vivente e giustificarne il potere. Cos\u00ec Seneca mette in luce la presunta \"clementia\" di Nerone e giustifica la monarchia assoluta facendo ricorso alla dottrina stoica, che considerava questa la migliore forma di governo nel caso in cui il monarca fosse un sapiens. E la tesi senecana \u00e8 che Nerone lo sia. Da parte sua, Plinio mette in luce tutte le qualit\u00e0 di Traiano, fra cui spicca la modestia. Il potere di Traiano \u00e8 legittimato dal possesso stesso di quelle qualit\u00e0, che lo rendono l'optimus princeps. \u00c8 da notare come mentre Seneca parli di \"clementia\", Plinio parli di modestia. Essa, infatti, \u00e8 qualcosa di pi\u00f9 generale, un'attitudine naturale che \u00e8 la premessa per il possesso delle altre virt\u00f9, clementia compresa. Infatti, l'esperienza di imperatori come lo stesso Nerone e poi Domiziano aveva mostrato che era impossibile aspettarsi clemenza da uomini smodatamente amanti del potere, capricciosi e sfrenati, ovvero privi di qualunque moderazione, modestia appunto. Ad ogni modo, al di l\u00e0 dell'esaltazione del principe e dell'opera di propaganda che svolgono, queste opere sono la proiezione delle speranze dei loro autori. Seneca sperava di fare di Nerone un imperatore-filosofo sul modello della dottrina di cui era seguace, magari sotto la sua guida; Plinio sperava che, dopo decenni di imperatori tiranni, Traiano finalmente restaurasse i privilegi del Senato e gli riconoscesse un ruolo nella gestione dello Stato, sebbene simbolico a livello politico. Tuttavia, un confronto con il \"De clementia\" di Seneca porta a rilevare che Plinio non propone, come Seneca, un programma di governo (sia pure astratto e utopistico), ma si limita ad approvare incondizionatamente la politica traianea. La sua figura, infatti, non \u00e8 quella di un consigliere, bens\u00ec di un semplice funzionario."}
{"id": "1959257", "revid": "767487", "url": "https://it.wikipedia.org/wiki?curid=1959257", "title": "Anatolij Ka\u0161irov", "text": ""}
{"id": "1959261", "revid": "599013", "url": "https://it.wikipedia.org/wiki?curid=1959261", "title": "Asclepiade", "text": ""}
{"id": "1959263", "revid": "1942768", "url": "https://it.wikipedia.org/wiki?curid=1959263", "title": "Bianco di Castelfranco Emilia", "text": "Il Bianco di Castelfranco Emilia, o Vino bianco di Castelfranco Emilia, \u00e8 un vino bianco che ha conquistato il titolo di Indicazione geografica tipica. La zona di produzione \u00e8 tra le province di Modena e Bologna.\nStoria.\nLa storia di tale vino risulta essere molto antica: \u00e8 noto, infatti, sin dai primi testi di viticoltura, il consumo di tale alcolico nel territorio di Castelfranco Emilia.\nTipologia.\nIl bianco di Castelfranco Emilia pu\u00f2 essere bianco o bianco frizzante e le uve devono provenire, per un minimo del 60%, dal vitigno Mont\u00f9.\nAbbinamenti gastronomici.\nAntipasti:\nPrimi piatti di pasta:\nSecondi piatti di carne, pesce:\nContorni:\nNelle tipologie pi\u00f9 strutturate anche con \nDolci:\nFast food:"}
{"id": "1959264", "revid": "38120", "url": "https://it.wikipedia.org/wiki?curid=1959264", "title": "Cricket ai Giochi olimpici", "text": ""}
{"id": "1959267", "revid": "2048388", "url": "https://it.wikipedia.org/wiki?curid=1959267", "title": "Chiesa di San Giacomo (Chiavari)", "text": "La chiesa di San Giacomo \u00e8 un luogo di culto cattolico situato nel comune di Chiavari, in piazza San Giacomo, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Chiavari-Lavagna della diocesi di Chiavari.\nStoria.\nLa chiesa parrocchiale, sita nella piazza omonima nel quartiere di Rupinaro, venne fondata tra il VIII e il IX secolo forse ad opera dei monaci benedettini di San Colombano. Essa denominata anticamente con il nome di \"Sancti Jacobi de Arena\", in quanto fu eretta all'esterno delle mura del borgo medievale di Chiavari ed affacciata in quell'epoca sulla spiaggia.\nTrovandosi fuori dalle mura del borgo, e quindi non protetta, la chiesa fu oggetto nel tempo di distruzioni e saccheggi; il pi\u00f9 noto \u00e8 quello avvenuto nell'agosto del 1331 per opera dei pirati Catalani. La chiesa venne ricostruita nel 1387 e fu denominata di Rupinaro (da Ruina o Rovinale) per le distruzioni prima subite.\nNel 1427 vi si insediarono ben presto gli Cavalieri Ospitalieri di San Giovanni di Gerusalemme (Ordine di Malta), che tenevano qui un ospedale (non pi\u00f9 esistente) e che all'inizio del XIV secolo cedettero il giuspatronato della chiesa alla famiglia Vignolo, che lo tenne fino alla prima met\u00e0 del Quattrocento. La concessione era probabilmente legata all'aiuto che il chiavarese Vignolo de' Vignoli, ammiraglio dell'imperatore bizantino, aveva fornito agli Ospitalieri per insediarsi a Rodi dopo essere stati scacciati da Acri.\nI Cavalieri ospitalieri di San Giovanni di Gerusalemme ressero la precettoria di Rupinaro fino al 1799, quando, con l'avvento della Repubblica Ligure di stampo rivoluzionario, furono aboliti gli ordini religiosi e confiscati i loro beni.\nDescrizione.\nLa forma attuale \u00e8 risalente al 1637, presentando una facciata in stile moderno realizzata nel 1938; l'adiacente campanile, che ospita un concerto di 5 campane in Re3, fu eretto nel XVIII secolo. Al suo interno, ad unica navata, \u00e8 presente l'altare maggiore con ancona in marmo ad opera dello scultore Francesco Schiaffino; la cantoria in stile barocco \u00e8 decorata da undici tele raffiguranti episodi di vita dell'apostolo Giacomo di Giovanni Battista Carlone.\nAltri due dipinti, il \"Dic ut sedeant\" e il \"Cristo che chiama alla sua sequela Giacomo e Giovanni\" sono opera del pittore Sebastiano Galeotti del XVII secolo.\nOrgano a canne.\nSulla cantoria in controfacciata si trova l'organo a canne, costruito nel 1975 dalla ditta organaria F.lli Marin di Genova Bolzaneto. Lo strumento, racchiuso entro una cassa lignea aperta in cinque campate, mostra in facciata 33 canne disposte nelle cinque campate con una cuspide ciascuna. La consolle dello strumento, a trasmissione elettro-pneumatica, \u00e8 collocata in navata con due tastiere di 61 tasti ciascuna ed una pedaliera concavo-radiale di 27 pedali.\nL'organo attuale sostituisce quello costruito nel 1858 da Lorenzo Paoli, a sua volta succeduto a uno strumento costruito nel 1793 da Luigi Ciurlo-Roccatagliata; la chiesa risulta comunque fornita di un organo gi\u00e0 a partire dal 1710:\nFeste e devozione.\nLe due ricorrenze principali della parrocchia sono legate a san Giacomo (25 luglio) e a Nostra Signora di Caravaggio (26 maggio); quest'ultima viene festeggiata pi\u00f9 solennemente, ogni 5 anni, con la processione per le vie della parrocchia. In parrocchia era anche presente il culto verso la Madonna di Pompei."}
{"id": "1959268", "revid": "124514283", "url": "https://it.wikipedia.org/wiki?curid=1959268", "title": "Aleksej \u0160ved", "text": ""}
{"id": "1959270", "revid": "33689", "url": "https://it.wikipedia.org/wiki?curid=1959270", "title": "Croquet ai Giochi olimpici", "text": "Il croquet ha fatto parte dei Giochi olimpici esclusivamente nell'edizione con tre eventi e 10 partecipanti francesi. A venne proposta la variante del roque che vide battersi per le medaglie 4 atleti statunitensi.\nDi seguito una breve sintesi delle dispute che in entrambi i casi hanno visto atleti provenienti unicamente dalla medesima nazione, totalmente in opposizione con i criteri delle olimpiadi che volevano ogni disciplina aperta a partecipanti da tutte le nazioni."}
{"id": "1959271", "revid": "4711", "url": "https://it.wikipedia.org/wiki?curid=1959271", "title": "Alexey Shved", "text": ""}
{"id": "1959273", "revid": "7336", "url": "https://it.wikipedia.org/wiki?curid=1959273", "title": "Treeclimbing", "text": ""}
{"id": "1959279", "revid": "7336", "url": "https://it.wikipedia.org/wiki?curid=1959279", "title": "Arrampicata sugli alberi", "text": ""}
{"id": "1959280", "revid": "4711", "url": "https://it.wikipedia.org/wiki?curid=1959280", "title": "Anatoly Kashirov", "text": ""}
{"id": "1959281", "revid": "767487", "url": "https://it.wikipedia.org/wiki?curid=1959281", "title": "Dragan \u0160akota", "text": "Carriera.\nGiocatore.\n\u0160akota ha giocato dal 1972 al 1983 nella seconda divisione jugoslava, vestendo la maglia dell'IMT Beogrado.\nAllenatore.\nClub.\n\u0160akota \u00e8 stato il capo allenatore di diversi club europei, per la maggior parte greci, tra cui spiccano Aris Salonicco, \u012arakl\u012bs, Peristeri, Apollon Patrasso, PAOK, AEK Atene, Crvena zvezda, KK Zadar e KK Cibona.\nAd inizio gennaio 2008, \u0160akota viene chiamato per sostituire Andrea Mazzon, esonerato per la brutta partenza di campionato, sulla panchina della Fortitudo Bologna. In quel momento, la Fortitudo aveva un record di 7-10 in campionato e di 3-4 in ULEB Cup.\nA met\u00e0 dicembre 2008, \u0160akota viene per\u00f2 licenziato ed al suo posto arriva Cesare Pancotto.\nIl 16 novembre 2011, \u0160akota diventa il nuovo allenatore dell'Antalya B\u00fcy\u00fck\u015fehir Belediyesi, squadra militante nel massimo campionato turco, sostituendo Serdar Apayd\u0131n, venendo per\u00f2 licenziato pochi mesi dopo.\nL'11 novembre 2014 ritorna sulla panchina dell'AEK Atene, panchina sulla quale rimane fino al dicembre 2015, quando diventa il general manager del club stesso. A marzo 2017, dopo l'esonero di Jure Zdovc, \u0160akota ritorna ad allenare, vincendo la Basketball Champions League e la Coppa di Grecia.\nA fine stagione lascia la panchina, tornando al suo ruolo di direttore tecnico.\nIl 23 novembre 2019 torna ad allenare, firmando un contratto con la Stella Rossa, tornando per la seconda volta sulla panchina del team di Belgrado.\nNazionale.\n\u0160akota \u00e8 stato assistente allenatore della nazionale maggiore jugoslava dal 1989 al 1990, prendendo parte al campionato mondiale del 1990.\n\u0160akota ha svolto sempre il compito di aiuto allenatore per la nazionale serbomonenegrina ad EuroBasket 1999, alle Olimpiadi estive del 2004 e a EuroBasket 2005.\nNel 2006 svolge il ruolo di capo allenatore della nazionale della Serbia e Montenegro al campionato mondiale del 2006, concludendo la manifestazione all'undicesimo posto, peggior risultato di sempre della nazionale serba al torneo mondiale.\nVita privata.\nIl figlio, Du\u0161an \u0160akota, \u00e8 un giocatore professionista di pallacanestro, cos\u00ec come l'altro figlio Milo\u0161, ex giocatore ed ora allenatore di pallacanestro."}
{"id": "1959282", "revid": "1855146", "url": "https://it.wikipedia.org/wiki?curid=1959282", "title": "Chiesa di Santa Maria Liberatrice al Foro Romano", "text": "La chiesa di Santa Maria Liberatrice era un luogo di culto cattolico di Roma, nel rione Campitelli, all'interno del Foro Romano. \u00c8 stata demolita nel 1900 per riportare alla luce la chiesa paleocristiana di Santa Maria Antiqua.\nStoria.\nVenne costruita nel XIII secolo sul luogo della precedente chiesa di Santa Maria Antiqua, nel Foro Romano, che a quell'epoca si era ridotta a un rudere e seminterrata per l'innalzamento del terreno. Essa era anche chiamata \"Sancta Maria libera nos a poenis inferni\".\nTale chiesa sub\u00ec un restauro nel 1617 ad opera di Onorio Longhi che cancell\u00f2 definitivamente ogni traccia superstite di Santa Maria Antiqua.\nNel 1900 fu infine decisa la demolizione della chiesa, ma il titolo rimase e fu trasferito, assieme a diversi stucchi e a marmi policromi, alla omonima chiesa in costruzione nel rione Testaccio."}
{"id": "1959285", "revid": "154893", "url": "https://it.wikipedia.org/wiki?curid=1959285", "title": "Ugello convergente-divergente", "text": ""}
{"id": "1959289", "revid": "154893", "url": "https://it.wikipedia.org/wiki?curid=1959289", "title": "Ugello di de Laval", "text": ""}
{"id": "1959295", "revid": "38120", "url": "https://it.wikipedia.org/wiki?curid=1959295", "title": "Hockey su pista ai Giochi olimpici", "text": ""}
{"id": "1959306", "revid": "124123", "url": "https://it.wikipedia.org/wiki?curid=1959306", "title": "Asclepiade di Bitinia", "text": "Noto anche come Asclepiade di Prusa (o di Chio), nacque nella citt\u00e0 di Prusa, in Bitinia, studi\u00f2 ad Atene e ad Alessandria.\nMedico autodidatta, fu un seguace della teoria atomistica di Democrito e in medicina si oppose alla teoria ippocratica dell'origine delle malattie causate da squilibri degli \"umori\". Ritenendo il corpo composto di atomi separati da spazi vuoti (\"pori\") dove si sarebbero mossi altri atomi, teorizz\u00f2 che la malattia fosse causata dallo squilibrio tra atomi e pori: se questi ultimi erano troppo larghi causavano pallore e mancanza di forze, se erano troppo stretti rossore e calori.\nI rimedi terapeutici si basavano su massaggi, bagni termali, passeggiate e musica, con il ricorso a farmaci o salassi solo in casi estremi.\nFond\u00f2 la scuola medica detta \"metodica\" e fu il primo a classificare le malattie in acute e croniche. Il suo allievo Celio Aureliano gli attribu\u00ec l'adozione della tracheotomia come terapia d'urgenza nella difterite.\nNel 91 a.C. era a Roma. Dopo aver esercitato come retore, continu\u00f2 la sua attivit\u00e0 di medico e furono suoi pazienti anche Cicerone, Crasso e Marco Antonio.\nMor\u00ec in tarda et\u00e0 a Roma nel I secolo a.C."}
{"id": "1959321", "revid": "2110845", "url": "https://it.wikipedia.org/wiki?curid=1959321", "title": "Pupino Samon\u00e0", "text": "Biografia.\nPupino (Mario) Samon\u00e0 nasce a Palermo nel 1925 da un'antica famiglia siciliana. Dal 1949 vive a Roma, dove partecipa alle avanguardie pittoriche del suo tempo. Sue mostre vengono allestite a Londra, Gerusalemme, Beirut, Basilea, Mosca oltre che in Italia. nel 2005, in concomitanza con il compimento del suo ottantesimo anno di et\u00e0, Samon\u00e0 torna nella sua citt\u00e0 natale.\nPer decenni, la ricerca di Pupino Samon\u00e0, ha armonizzato la pittura e la scienza in un percorso visionario, che verr\u00e0 definito \"figurativo del cosmo\". Amico e allievo di Giacomo Balla, a lui si devono le influenze sui temi dell'energia e del cosmo, espressi nei suoi quadri mediante la pittura aerografa.\nNel 1980, Samon\u00e0 realizza, su incarico dell'ANED (Associazione ex deportati) e sul progetto dell'architetto Lodovico Barbiano di Belgiojoso (fondatore del celebre Studio BBPR), il Memoriale italiano Auschwitz, gigantesca opera (lunga oltre duecento metri) allestita al blocco 21 all'interno del campo di concentramento, in onore delle vittime italiane del lager. Il Memoriale, realizzato anche con il contributo dei testi di Primo Levi e la musica di Luigi Nono, \u00e8 stato oggetto nel 2010 di un primo intervento di pulizia ad opera degli studenti della Scuola di Restauro dell'Accademia di Brera. Dalla sua originaria collocazione al museo di Auschwitz l'opera \u00e8 stata smontata nel 2016 e, dopo un ulteriore restauro, sar\u00e0 esposta permanentemente a Firenze nel Centro d'arte contemporanea EX3. \nDopo la realizzazione del Memoriale a Auschwitz, Samon\u00e0 prosegue la propria ricerca nel campo della luce, dell'energia e del cosmo. Nel 2004, la Presidenza del Consiglio dei ministri conferisce a Samon\u00e0 il \u201cPremio per la cultura\u201d.\nNel 2006, Palermo gli dedica una grande antologica, dal titolo \"Dalla partenza al ritorno\", che segue di un anno l'esposizione al Vittoriano di Roma, tributo della capitale alla sua carriera artistica.\nPupino Samon\u00e0 muore a Palermo il 14 settembre 2007.\nAd un anno dalla morte, le critiche d'arte Laura Bica e Daniela Brignone hanno curato, nel capoluogo siciliano, una mostra personale dal titolo \"Pupino Samon\u00e0, la collezione privata\".\nUn tributo a Pupino Samon\u00e0 \u00e8 contenuto nel romanzo dal titolo \"Il padrone di casa\" del giornalista Alberto Samon\u00e0 (nipote dell'artista scomparso), la cui copertina riproduce integralmente il dipinto \"Mediterranea\" (1986)."}
{"id": "1959323", "revid": "38120", "url": "https://it.wikipedia.org/wiki?curid=1959323", "title": "Racquets ai Giochi olimpici", "text": ""}
{"id": "1959324", "revid": "358169", "url": "https://it.wikipedia.org/wiki?curid=1959324", "title": "Roque ai Giochi olimpici", "text": ""}
{"id": "1959329", "revid": "767487", "url": "https://it.wikipedia.org/wiki?curid=1959329", "title": "Asclepiade di Mirlea", "text": "Biografia.\nNato in Bitinia, si conoscono frammenti dei suoi scritti, riguardanti commenti ad opere poetiche, trattati di grammatica e testi sulla storia locale della Bitinia e della Turdetania.\nOpere.\nTra i commenti alle opere poetiche si annoverano un commento all'Odissea omerica e forse uno sull'Iliade, a cui sembrano appartenere dei frammenti ma del quale non ci \u00e8 stato tramandato il titolo, e un'interpretazione allegorica del tema della \"coppa di Nestore nell'Iliade. Si sarebbe inoltre occupato anche di Pindaro, di Teocrito, di Apollonio Rodio e di Arato."}
{"id": "1959336", "revid": "154893", "url": "https://it.wikipedia.org/wiki?curid=1959336", "title": "Getto (metallurgia)", "text": ""}
{"id": "1959340", "revid": "287204", "url": "https://it.wikipedia.org/wiki?curid=1959340", "title": "Hermann Blankenstein", "text": "Ha lavorato progettando la Chiesa luterana di Berlino, progettato vari edifici nel quartiere berlinese di Sch\u00f6neberg (fra cui la Zw\u00f6lf-Apostel-Kirche) e sull'Alexanderplatz, disegnato la Markthalle e il Ginnasio Askanisches e diretto per un certo periodo la ristrutturazione del Castello di Malbork."}
{"id": "1959345", "revid": "124991638", "url": "https://it.wikipedia.org/wiki?curid=1959345", "title": "Ependima", "text": "L'ependima (dal greco \u1f10\u03c0\u03ad\u03bd\u03b4\u03c5\u03bc\u03b1, \"ep\u00e8ndyma\", \"sopravveste\") \u00e8 il sottile epitelio che riveste i ventricoli cerebrali e il canale centrale del midollo spinale. L'ependima \u00e8 implicato nella produzione del liquido cerebrospinale (LCS) ed \u00e8 originato dal neuroectoderma embrionale.\nLe cellule ependimali o ependimociti.\nL'ependima \u00e8 composto dalle cellule ependimali o ependimociti. Queste cellule sono uno dei sei tipi di cellule della glia del sistema nervoso centrale. La loro morfologia \u00e8 cubica\\colonnare. Sulla superficie apicale presentano delle ciglia che hanno il compito di muovere il liquido cerebrospinale nel sistema nervoso centrale. La stessa superficie apicale pu\u00f2 anche essere caratterizzata, in alternativa alle ciglia, da microvilli, che facilitano l'assorbimento del liquido cerebrospinale permettendone il ricambio. All'interno dei ventricoli cerebrali, alcune cellule ependimali modificate rivestono dei capillari sanguigni ripiegati ed in comunicazione tra di loro, formando il plesso corioideo, il quale produce il liquido cerebrospinale.\nPatologie.\nL'ependimoma \u00e8 il tumore all'ependima. L'infiammazione delle cellule ependimali, o ependimite, \u00e8 una patologia caratteristica della sifilide terziaria.\nCellule staminali.\nJonas Fris\u00e9n e i suoi colleghi del Karolinska Institute di Stoccolma ritengono che l'ependima sia il luogo dove \u00e8 pi\u00f9 probabile che si trovino le cellule staminali neurali."}
{"id": "1959347", "revid": "474175", "url": "https://it.wikipedia.org/wiki?curid=1959347", "title": "Mataderos", "text": "Mataderos \u00e8 un \"barrio\" della capitale argentina Buenos Aires. \nGeografia.\nMataderos \u00e8 situato all'estremit\u00e0 sud-occidentale della citt\u00e0, presso il confine con la provincia di Buenos Aires. Confina a nord con Liniers e Villa Luro, a nord-est con Parque Avellaneda, a sud-est con Villa Lugano e a sud-ovest con il partido di La Matanza, in provincia di Buenos Aires. \nStoria.\nIl 21 marzo 1900 fu inaugurato il grande mattatoio dei bovini che ha dato poi origine al toponimo. Nel maggio dell'anno seguente furono aperti anche i macelli per i suini e gli ovini. Accanto a queste \u00e8 lentamente sorto il quartiere abitato dagli stessi operai. \nA causa della sua posizione al limite tra la citt\u00e0 e la campagna, il quartiere costitu\u00ec a lungo il punto di contatto tra queste due realt\u00e0, diventando in breve tempo un importante nodo commerciale rurale, oltre ad essere il principale ritrovo dei gauchos all'interno della citt\u00e0.\nCultura.\nEventi.\nDal 1986 si svolge ogni domenica da aprile a dicembre una fiera tradizionale che propone ai visitatori un'esposizione di prodotti, cibi e oggetti della tradizione rurale argentina.\nSport.\nLa principale societ\u00e0 sportiva di Mataderos \u00e8 il Nueva Chicago, la cui sezione calcistica vanta diverse partecipazioni nella massima serie argentina e disputa le sue partite interne presso lo stadio Nueva Chicago."}
{"id": "1959354", "revid": "287204", "url": "https://it.wikipedia.org/wiki?curid=1959354", "title": "Dragan Sakota", "text": ""}
{"id": "1959355", "revid": "599013", "url": "https://it.wikipedia.org/wiki?curid=1959355", "title": "Rod Wallace", "text": "Carriera.\nClub.\nHa firmato per le giovanili dei \"Saints\" assieme a suo fratello gemello Ray. All'epoca, anche il loro fratello maggiore Danny faceva parte della squadra.\nIl 22 ottobre 1988, i due gemelli Wallace sono stati schierati in campo in un match casalingo contro lo Sheffield Wednesday: \u00e8 stata la prima volta, nel calcio inglese, che tre fratelli hanno giocato contemporaneamente nella stessa squadra. Nello stesso anno, ha debuttato nella .\n\u00c8 stato acquistato, nell'estate 1991, dal Leeds United, in cambio di 1,6 milioni di sterline e ha aiutato la sua nuova squadra a vincere la First Division e la Charity Shield, l'anno dopo.\n\u00c8 diventato una delle colonne del club per i sette campionati successivi e, nel campionato 1993-1994, ha vinto il premio per il \"Gol dell'anno\", realizzato contro il Tottenham Hotspur. Alla scadenza del suo contratto, nel 1998, \u00e8 passato ai Rangers.\nDurante la sua parentesi scozzese, Wallace ha vinto molti trofei: i Rangers sono arrivati primi nei campionati 1998-1999 e 1999-2000 e, nelle stesse stagioni, hanno ottenuto anche la Coppa nazionale. La squadra, nel 1998, ha vinto anche la Scottish League Cup. In tre stagioni, ha raccolto 120 presenze e 54 reti, di cui 27 segnati nel primo anno.\nNel 2001 \u00e8 passato ai neopromossi in Premier League del Bolton, in un trasferimento a parametro zero. Ha segnato al debutto per i \"Trotters\", nella trasferta a Ewood Park contro il Blackburn Rovers. Le sue prestazioni hanno aiutato la squadra a raggiungere la salvezza nel campionato 2001\u20132002.\nDopo che il Bolton non gli ha offerto il rinnovo contrattuale, \u00e8 passato al Gillingham, firmando un biennale. Alla prima stagione, ha siglato 12 reti, ma \u00e8 stato tormentato dagli infortuni, anche nel campionato successivo.\nAl termine del 2003\u20132004, proprio per questi problemi fisici, ha annunciato il ritiro dal calcio giocato. Nell'estate 2004, ha giocato una partita amichevole in favore di suo fratello Danny, malato di sclerosi multipla.\nNazionale.\nWallace ha indossato per 11 volte la casacca della Nazionale inglese Under-21 e ha messo a segno 2 reti. Conta anche una presenza nella Nazionale B inglese."}
{"id": "1959358", "revid": "767487", "url": "https://it.wikipedia.org/wiki?curid=1959358", "title": "\u00d3scar Carmelo S\u00e1nchez", "text": "Carriera.\nClub.\nUscito dalle giovanili dell'Aurora, S\u00e1nchez debutta con la squadra del The Strongest, guadagnandosi il posto nella nazionale di , prima di trasferirsi in Argentina, al , dove gioca 62 partite segnando 13 volte. Nel 1998 firma per l'Independiente, e, seppur trovando poco spazio, riesce anche a segnare. Nel 2000 torna al The Strongest, trasferendosi al Club Bol\u00edvar per giocarvi fino al 2007, anno in cui gli viene trovato un cancro al rene.\nNazionale.\nHa fatto parte della rosa della nazionale di calcio boliviana che ha partecipato a , e alla nazionale che nel 1997 guadagna la finale della Copa Am\u00e9rica 1997, perdendo contro il .\nAllenatore.\nA causa del tumore S\u00e1nchez aveva dovuto abbandonare la carriera agonistica, ma nel 2007 gli viene assegnato l'incarico di guidare il The Strongest. Dopo una serie di buoni risultati, viene costretto dal suo stato di salute ad abbandonare anche quel posto. La malattia peggiora fino a portarlo alla morte il 23 novembre 2007."}
{"id": "1959359", "revid": "522082", "url": "https://it.wikipedia.org/wiki?curid=1959359", "title": "Visita medica di controllo domiciliare", "text": "La visita medica di controllo domiciliare (VMCD), impropriamente detta visita fiscale, in medicina (specificatamente la medicina legale) e nel diritto del lavoro italiano, \u00e8 un accertamento predisposto dal datore di lavoro, dall'INPS o dalla A.S.L. per verificare l'effettivo stato di malattia del dipendente assente per malattia. Non sostituisce in alcun modo la possibilit\u00e0 di visita medica di controllo ambulatoriale (VMCA) che viene effettuata in caso di assenza alla visita domiciliare o che pu\u00f2 essere richiesta, anche al di fuori dei casi di esenzione, direttamente a discrezione dagli uffici Medico legali INPS. La VMCD pu\u00f2 avvenire pi\u00f9 volte durante lo stesso periodo di malattia, indipendentemente dalla durata o dalle festivit\u00e0, a meno di esenzioni. \nLa principale normativa di riferimento \u00e8 lo Statuto dei lavoratori, cui si affiancano i diversi contratti collettivi di lavoro, ed ulteriori disposizioni normative, ove presenti ed applicabili.\nDisciplina generale.\nPer i dipendenti pubblici la visita fiscale viene richiesta dall'ente di appartenenza all'INPS.\nPer i lavoratori privati, l'INPS generalmente esegue dei controlli a campione, inviando le visite fiscali tra i vari soggetti, oppure richiesti direttamente dal medico istituzionale di sede che, esaminato il caso, richiede la visita domiciliare. Anche il datore di lavoro privato pu\u00f2 richiedere una visita fiscale attraverso l'INPS (come nel pubblico impiego), ma in questo caso la visita ha un costo per la ditta richiedente.\nIl lavoratore \u00e8 tenuto alla reperibilit\u00e0, presso il luogo indicato nel certificato da parte del medico certificatore dichiarato dall'assicurato; l'obbligo della correttezza della dichiarazione di reperibilit\u00e0 \u00e8 a carico dell'assicurato. Qualsiasi medico \u00e8 tenuto a redigere il certificato di malattia, sia medico di medicina generale, medico ospedaliero, medico di continuit\u00e0 assistenziale (nei feriali se e solo se un lavoratore \u00e8 turnista notturno per il solo turno di notte, negli altri casi per massimo 72 ore solo se ricadono totalmente nell'assenza del proprio curante), libero professionista (per un massimo di 10 giorni compresi in un non pi\u00f9 due di volte l'anno). L'odontoiatra pu\u00f2 certificare nei limiti delle proprie competenze stabilite dalla legge. \nTutti i certificati di malattia dei dipendenti da privato sono validati da un medico INPS che ha il comando istituzionale di poter esentare dalla visita medica domiciliare o far sottoporre gli assicurati a visita diretta ambulatoriale soprattutto se vi \u00e8 una evidente sproporzione tra diagnosi medico legale e prognosi o se la certificazione resa dal medico certificante non fosse valida (e.g. \"intervento chirurgico\", \"malessere\"). In ogni visita l'assicurato \u00e8 tenuto produrre certificazione recente ed aggiornata comprovante lo stato di malattia. Il medico Inps pu\u00f2 inviare un modulo per una eventuale azione surroga, che deve essere compilato correttamente in tutte le sue parti, come in una malattia causata da responsabilit\u00e0 di terzi od in un sospetto infortunio sul lavoro.\nQualora vi siano i presupposti per ritenere che la malattia sia terminata e che si possa riprendere l'attivit\u00e0 lavorativa, il medico deve rilasciare un nuovo certificato che annulla quello precedente di malattia (a partire dalla data di emissione), da inviare all'INPS, e da presentare al datore di lavoro al rientro.\nFasce orarie di reperibilit\u00e0.\nDurante la malattia, sussiste, in capo al lavoratore assente, l'obbligo di garantire la reperibilit\u00e0 alla vista medica di controllo. Tale obbligo sussiste anche nei giorni non lavorativi e festivi.\nDipendenti privati.\nPer i dipendenti privati le visite fiscali si effettuano sette giorni su sette, con le seguenti fasce di reperibilit\u00e0:\nDipendenti pubblici.\nPer i dipendenti della pubblica amministrazione italiana, la legge 6 agosto 2008, n. 133 aveva esteso l'orario di reperibilit\u00e0 delle visite fiscali a sette giorni su sette dalle ore 8 alle 20 con un'unica interruzione dalle ore 13 alle 14.\nSuccessivamente il decreto legge 1\u00ba luglio 2010 n. 78 ha abrogato il secondo periodo dell'art. 71 comma 3 della legge 133/2008 il quale stabiliva le fasce orarie di reperibilit\u00e0 per i dipendenti in malattia delle PP.AA., ai fini del controllo da parte del medico fiscale. Si torn\u00f2 quindi, anche per dipendenti pubblici alle storiche fasce orarie di reperibilit\u00e0, durante il periodo di malattia, ovvero dalle ore 10:00 alle 12:00 e dalle ore 17:00 alle 19:00.\nIl decreto del Ministro per la pubblica amministrazione e l'innovazione 18 dicembre 2009 n. 206, modific\u00f2 nuovamente le fasce orarie di reperibilit\u00e0 per i pubblici dipendenti in caso di assenza per malattia a causa dell'impennata dei giorni di malattia.\nIl decreto legge 6 luglio 2011, n. 98 - convertito in legge 15 luglio 2011, n. 111 - ha stabilito che, a decorrere dal 1\u00ba gennaio 2015, le nuove fasce di reperibilit\u00e0 siano le seguenti:\nIl decreto ha affermato inoltre che l'obbligo di reperibilit\u00e0 sussiste anche nei giorni non lavorativi e festivi. La legge 15 luglio 2011 n. 111 ha stabilito che la verifica pu\u00f2 essere fatta gi\u00e0 dal primo giorno di malattia. Il Dipartimento della funzione pubblica della Presidenza del Consiglio dei ministri, con parere del 21 novembre 2011, ha chiarito che l'obbligo previsto dalla legge del 2011 sussiste se l'assenza si verifica nelle giornate precedenti o successive a quelle non lavorative.\nCasi di esenzione.\nL'art. 2, del D.P.C.M. n. 206/2009, prevede l'esclusione dall'obbligo del rispetto di tali fasce orarie di reperibilit\u00e0 per i dipendenti pubblici qualora l'assenza del dipendente sia riconducibile a una delle seguenti circostanze:\nL'essere a visita dal proprio medico curante, o a visite specialistiche mediche private come cure odontoiatriche e per situazioni che non rivestano i caratteri dell'urgenza o dell'indifferibilit\u00e0, tranne se debitamente certificata con diagnosi in chiaro a solo uso medico che ne espliciti le predette caratteristiche, non \u00e8 oggetto di giustificazione medica e per questo sanzionabile. Le visite programmate presso strutture mediche pubbliche o private convenzionate per controlli indispensabili (visite chirurgiche post intervento, visite oncologiche) se calendarizzate e comunicate ai rispettivi enti che possono chiedere il controllo possono essere fattore di giustifica.\nMalattia e ferie.\nLa Costituzione italiana afferma il diritto a ferie annuali retribuite e ai mezzi adeguati alle loro esigenze di vita in caso di malattia (artt. 36 e 38), diritti sono ripresi dagli artt. 2109 e 2110 del codice civile italiano. La malattia non pu\u00f2 essere conteggiata nel periodo di ferie in quanto ne impedisce il godimento e pregiudica la funzione di riposo e recupero delle energie psicofisiche. Se il lavoratore presenta regolare certificato medico, il periodo di ferie \u00e8 sospeso per tutta la durata della malattia, e avr\u00e0 diritto a godere di altrettanti giorni di ferie in un periodo successivo (in proposito a nulla rileva che il lavoratore si trovi nello stesso luogo dove si \u00e8 recato per le ferie).\nIn tali casi, per\u00f2, il datore di lavoro ha il diritto di richiedere una visita fiscale per valutare se tale malattia impedisca realmente il godimento delle ferie e se il medico fiscale ritiene che non sia cos\u00ec la malattia viene interrotta ed il dipendente rimane in ferie. Anche in questo caso il dipendente che non accetta il parere del medico fiscale deve essere visitato dal primario medico legale dell'INPS o dell'A.S.L. per il giudizio definitivo. Al termine del periodo di malattia, il lavoratore non perde il diritto a continuare le ferie richieste in precedenza fino alla data concordata col datore, ed \u00e8 tenuto a presentarsi nella sede di lavoro al termine delle ferie o della malattia se successivo. I giorni di malattia devono essere conteggiati ai fini della maturazione delle ferie (Cassazione Sezioni Unite, decisione n\u00b0 14020 del 12 novembre 2001).\nI certificati medici e i diritti del lavoratore.\nA partire da settembre 2010, i medici sono tenuti a rilasciare il certificato di malattia in modalit\u00e0 elettronica. I medici devono effettuare le operazioni di predisposizione e invio telematico dei certificati di malattia all'INPS (sia per i lavoratori del settore pubblico che per i lavoratori del settore privato) attraverso il Sistema di Accoglienza Centrale (SAC) curato dal Ministero dell'Economia e delle Finanze; l'INPS dovr\u00e0 poi notificare l'assenza per malattia all'indirizzo di posta elettronica certificata del datore di lavoro. La gestione informatizzata elimina per l'INPS si l'onere del personale addetto al \"data entry\" nel sistema informativo interno dei certificati cartacei ricevuti, e alle notifiche, sempre cartacee, ai datori; per l'INAIL (e per i datori) diventano possibili le visite fiscali dal primo giorno di malattia, perch\u00e9 la ricezione del certificato \u00e8 istantanea. \nCon sentenza n. 15226/2016, la Cassazione ha stabilito che \u00e8 dovere del lavoratore assente accertarsi che la procedura informatica vada a buon fine e che il certificato sia effettivamente trasmesso dal medico abilitato all'INPS, facendosi fornire dal medico il numero di protocollo del certificato ovvero leggendo la notifica di avvenuto invio che si pu\u00f2 ricevere alla propria e-mail privata (gratuitamente e nel momento dell'invio all'INPS).\n\u00c8 bene precisare che il datore di lavoro ha il diritto di richiedere la visita fiscale fin dal primo giorno di assenza anche se ancora non esiste il certificato di malattia. Il certificato medico per il datore \u00e8 sostituito da un tabulato di sintesi contenente, per ogni certificato medico, gli identificativi del lavoratore (generalit\u00e0 e matricola INPS), data di inizio e fine del periodo di malattia, indirizzo di reperibilit\u00e0, identificativo del medico che rilascia la certificazione. Il datore pu\u00f2 ricevere il prospetto a mezzo fax, ovvero attivando una casella di PEC, nella quale sono disponibili delle impostazioni personalizzate, per ottenere la ricezione dei certificati con una periodicit\u00e0 superiore a quella minima (giornaliera), con una funzione di tipo calendario, che permette di escludere determinate date, anche in relazione a una certa percentuale delle matricole INPS afferenti allo stesso datore, ad esempio per monitorare i dipendenti pi\u00f9 assenteisti. Pu\u00f2 anche delegare un intermediario come un consulente del lavoro.\nLa legge 4 novembre 2010, n. 183 ha disposto che il certificato di malattia cartaceo \u00e8 sostituito anche nel settore privato dal certificato elettronico. Il medico certificatore compila il certificato di malattia in una sezione nel sito dell'INPS, che invia in automatico una copia alla casella di posta elettronica certificata (PEC) del datore di lavoro presso il sito Italia.gov (ogni persona giuridica \u00e8 obbligata ad averne una). Quindi, non appena \u00e8 rilasciato il certificato di malattia (entro al massimo un giorno), l'informazione \u00e8 visibile a tutti i soggetti che possono richiedere o effettuare la visita fiscale (INPS, INAIL, ASL (Azienda Sanitaria Locale), datore di lavoro). I contratti nazionali obbligano il lavoratore in malattia ad avvisare tempestivamente il datore e a fornire un indirizzo dove \u00e8 reperibile, che pu\u00f2 differire da quello di residenza. Il lavoratore \u00e8 tenuto a fare tutto il possibile per farsi trovare dal medico fiscale negli orari di reperibilit\u00e0 imposti dalla legge.\nIl lavoratore pu\u00f2 rifiutare l'ingresso ai medici che si presentano fuori dell'orario di reperibilit\u00e0. Tale rifiuto non costituisce per il datore di lavoro titolo per valutare un'assenza ingiustificata dal luogo di lavoro, n\u00e9 per l'INPS di non pagare al lavoratore l'indennit\u00e0 di malattia: \u00e8 del tutto equivalente all'assenza di visite fiscali. Sull'argomento per\u00f2 non tutti sono dello stesso avviso in quanto, a meno che il medico fiscale non si presenti a mezzanotte, alcuni ritengono che se il lavoratore \u00e8 in casa e non ha nulla da nascondere, non c'\u00e8 motivo per rifiutare la visita fiscale. Se invece il lavoratore non \u00e8 in casa, ovviamente, non va incontro ad alcuna sanzione. Una volta ricevuta la visita fiscale che conferma la prognosi il lavoratore non \u00e8 pi\u00f9 soggetto alle fasce di reperibilit\u00e0 in quanto \"gi\u00e0 controllato\". &lt;br&gt;\nUlteriori richieste di visite da parte dei datori di lavoro configurano il reato di vessazione. Secondo la sentenza della Corte di Cassazione n\u00b0 1942/90 del 2008, \u00e8 risarcibile il danno causato al lavoratore dalla richiesta da parte del datore di lavoro di continue visite domiciliari, che ignorano l'esito di precedenti controlli che confermano la persistenza della malattia, configurando un intento persecutorio suscettibile di causare addirittura un aggravamento della malattia del dipendente. Secondo i magistrati superiori, \u00abla limitazione alla libert\u00e0 di locomozione imposta dal regime delle cosiddette fasce orarie di reperibilit\u00e0\u00bb assume carattere eccezionale. E quindi, una volta accertato lo stato di salute (e cio\u00e8 la malattia del lavoratore), la persistenza dell'obbligo si tradurrebbe in una imposizione di un riposo orario forzato quotidiano, che potrebbe addirittura non essere compatibile o comunque non avrebbe ragione riguardo a determinate forme patologiche la cui terapia potrebbe richiedere, per esempio, l'allontanamento dal luogo abituale di residenza per localit\u00e0 pi\u00f9 consone alle condizioni patologiche del soggetto.\nLa limitazione potrebbe incidere cio\u00e8 sui criteri e i metodi di cura della malattia i tempi e i luoghi di essa. La Corte ha sottolineato, inoltre, che il legislatore ha inteso rendere meno gravose le limitazioni delle fasce orarie di reperibilit\u00e0, disponendo che il servizio di controllo dello stato di malattia e gli accertamenti preliminari al controllo stesso siano fatte nel pi\u00f9 breve tempo possibile, nello stesso giorno, anche se domenicale o festivo. Secondo la Suprema Corte, dunque, \u00e8 evidente che il legislatore non ha voluto tutelare soltanto l'interesse del datore di lavoro al pronto accertamento della malattia, ma ha tenuto conto che non sempre uno stato morboso, che pur non rende idoneo il prestatore d'opera a determinati lavori, comporta necessariamente, per tutto il corso della malattia che egli rimanga nel suo domicilio o non svolga altre attivit\u00e0. Pertanto \u00abaccertato da competenti organi tecnici lo stato di malattia e formulato un giudizio prognostico\u00bb, si legge nel provvedimento, \u00abil legislatore non poteva strutturare un meccanismo restrittivo estendendolo ad ipotesi successive assolutamente eventuali fondate sul sospetto di un errore diagnostico valutativo da parte del medico che abbia effettuato il controllo o di un comportamento simulatorio o fraudolento del lavoratore\u00bb. Insomma, vada per gli arresti domiciliari ma solo fino a quando non arriva il medico fiscale. Dopo di che scatta la libert\u00e0 vigilata. Vigilata nel senso che se l'ammalato non si cura, e ci\u00f2 comporta un prolungamento della prognosi, pu\u00f2 essere ipotizzabile addirittura una responsabilit\u00e0 per danno erariale, con tanto di condanna da parte della Corte dei Conti del Trentino-Alto Adige. Se il medico dell'ASL non trova il lavoratore nel domicilio indicato durante l'orario di reperibilit\u00e0, resta a carico del lavoratore un'assenza ingiustificata a meno che non abbia giusto motivo. Resta al lavoratore l'onere della prova, che pu\u00f2 esentarlo da un'assenza ingiustificata, per le motivazioni tipizzate nei contratti nazionali: cause di forza maggiore, visite specialistiche o terapie legate alla malattia in corso; infatti la sentenza della Corte Costituzionale n. 78 del 26 gennaio 1988: prevede la possibilit\u00e0 del lavoratore di addurre un motivo serio ed apprezzabile della sua irreperibilit\u00e0 alla visita fiscale). Se il lavoratore non si presenta il giorno successivo, scatta di nuovo un'assenza ingiustificata.\nSe a seguito della visita il medico dell'AUSL considera il periodo di malattia ingiustificato e il lavoratore idoneo a riprendere l'attivit\u00e0 lavorativa, questi pu\u00f2 ridurre i giorni di malattia o ordinare la ripresa dell'attivit\u00e0. Se il lavoratore non \u00e8 d'accordo deve riferirlo al medico fiscale seduta stante e sar\u00e0 inviato a visita presso il Primario Medico Legale dell'A.S.L. o dell'INPS per il giudizio definitivo. Contro tale giudizio definitivo pu\u00f2 ricorrere solo per via legale in tribunale. Tuttavia, se il certificato \u00e8 stato rilasciato al lavoratore in un ospedale o da uno specialista, e corredato da relativa documentazione clinica, questo ha un valore che pu\u00f2 essere fatto valere in sede di contenzioso e sar\u00e0 il giudice a decidere quale certificato sia pi\u00f9 attendibile. L'interessato pu\u00f2 citare il medico fiscale e l'istituto di appartenenza (INAIL o AUSL) per i danni derivanti dall'ordine di riprendere l'attivit\u00e0 durante un periodo di reale malattia.\nLa visita fiscale non \u00e8 limitata a un controllo della presenza del lavoratore in malattia nel domicilio, ma a una verifica di merito. All'ordine di ripresentarsi al lavoro, se lo ritiene indebito e di essere effettivamente malato, il lavoratore non pu\u00f2 opporre un nuovo certificato medico che d\u00e0 inizio a un altro periodo di malattia, con la stessa diagnosi, in quanto considerato nullo dopo il giudizio del Primario Medico Legale. Ad un'assenza ingiustificata segue la trattenuta di un giorno di retribuzione in busta paga e il rifiuto dell'INPS di corrispondere al datore l'indennit\u00e0 di malattia. &lt;br&gt;\nSolitamente, alla prima assenza ingiustificata c'\u00e8 la trattenuta di un giorno o fino a dieci giorni di malattia. Nel caso di assenza ingiustificata per un numero di giorni anche non consecutivi superiori a tre nell'arco di un biennio o comunque per pi\u00f9 di sette giorni nel corso degli ultimi 10 anni \u00e8 previsto il licenziamento con preavviso (giustificato motivo soggettivo). Dal 15 settembre 2011, il datore non pu\u00f2 richiedere l'invio/consegna di copia dei certificati di malattia. Al lavoratore pu\u00f2 essere chiesto di comunicare il numero di certificato entro il secondo giorno di assenza. Tramite il sito dell'INPS pu\u00f2 stampare copia dei propri attestati di malattia per il datore.\nIndennit\u00e0 di malattia nei giorni festivi.\nLa previdenza sociale corrisponde ai datori l'indennit\u00e0 di malattia anche nei giorni che risultino festivit\u00e0 nazionali comandate ovvero nei giorni di sabato e domenica che presumibilmente non sono di attivit\u00e0 lavorativa. L'indennit\u00e0 di malattia nasce come un indennizzo al datore, sostitutivo per i giorni di prestazione lavorativa persi a causa dell'assenza del dipendente malato, come una sorta di risarcimento danni, il quale tuttavia non sussiste quando il periodo di malattia si estende a giorni in cui la prestazione lavorativa non avrebbe avuto luogo, indipendentemente dallo stato di salute del lavoratore. Il datore trae un guadagno indebito dalla previdenza sociale quando l'indennit\u00e0 di malattia \u00e8 destinata a copertura di giornate non lavorative. La definizione di giorno lavorativo \u00e8 ormai a geometria variabile a seconda del contratto nazionale applicabile e della singola unit\u00e0 produttiva, difficilmente identificabile e causa di potenziale contenzioso, se non \u00e8 \"a priori determinato\" per il singolo datore di lavoro.\nNon sono lavorativi i giorni di festivit\u00e0 nazionale comandati ad eccezione delle categorie (come ospedali, forze di polizia, forze armate, ecc) chiamate per legge ad assicurare una continuit\u00e0 operativa; il sabato e la domenica per i datori che non applicano nessun contratto nazionale, specifici periodi in base al contratto nazionale applicato dal datore, in modo tale da avere un calendario dei giorni lavorativi retribuibili con l'indennit\u00e0 di malattia il pi\u00f9 possibile sovrapponibile al reale funzionamento e svolgimento della prestazione di lavoro (es. che considera il sabato lavorativo per attivit\u00e0 della grande distribuzione, o commerciali in luoghi turistici), restando salva la possibilit\u00e0 di modificare il calendario dei giorni lavorativi ai fini del computo delle indennit\u00e0 di malattia una volta ogni anno, con rinnovo automatico da un anno all'altro se non sono effettuate variazioni, allo scopo di non introdurre ulteriori adempimenti burocratici per le imprese.\nDiritto a permessi per visite, esami e terapie.\nCon sentenza del TAR n. 5714 del 17 aprile 2015. che annulla la circolare 2/14 del Ministero della funzione pubblica, viene ribadito il diritto alla salute che si concretizza per i lavoratori in permessi retribuiti per visite mediche, terapie, prestazioni specialistiche ed esami diagnostici, presso strutture pubbliche o private, quando tali visite non siano immediatamente riconducibili a malattia. La legge contestata obbligava i lavoratori a giustificare questa assenza con onere a loro carico, tramite permessi per motivi personali o di famiglia, permessi brevi o ferie."}
{"id": "1959360", "revid": "110157", "url": "https://it.wikipedia.org/wiki?curid=1959360", "title": "Chiesa di San Giovanni Battista (Chiavari)", "text": "La chiesa di San Giovanni Battista \u00e8 un luogo di culto cattolico situato nel comune di Chiavari, in piazza San Giovanni Battista, nella citt\u00e0 metropolitana di Genova. La chiesa, santuario del Cristo Nero, \u00e8 sede della parrocchia omonima del vicariato di Chiavari-Lavagna della diocesi di Chiavari.\nStoria.\nProspiciente l'omonima piazza, nel cuore del centro storico, fu fondata nel 1181 per volere di Bardo Fieschi, arciprete di Lavagna. Fu restaurata nel 1462, all'epoca ancora sede delle funzioni civili, e completamente ricostruita tra il 1624 e il 1631 su disegno di Andrea Vannone e Bartolomeo Rossi.\nLa facciata in marmo si presenta in stile moderno, rifatta nel 1935, mentre l'attiguo campanile fu ridotto dalle sue forme originali nel 1557. Nella lunetta del portale, sul fianco destro, \u00e8 raffigurato un affresco del XVI secolo della \"Madonna con i santi\".\nDescrizione.\nAll'interno, edificato a tre navate con cupola affrescata nel 1850, sono presenti diverse opere pittoriche quali l\"'Assunta\" di Domenico Piola, la \"Consegna delle chiavi\" di Orazio De Ferrari, il \"Transito di san Giuseppe\" di Domenico Fiasella e un crocifisso nero di Francesco Maria Schiaffino di datazione sconosciuta.\nNel presbiterio sono presenti affreschi di Giovanni Battista Carlone quali Il \"Battista che rimprovera Erode\" e la \"Danza di Salom\u00e8\"; l'altare maggiore \u00e8 opera dello scultore Bartolomeo Bianco, mentre il crocifisso \u00e8 di Anton Maria Maragliano La cripta \u00e8 una.\nIl campanile ospita un concerto di otto campane in Re3.\nFeste e devozione.\nLe feste principali sono quelle di san Giovanni Battista il 24 giugno e del Cristo Nero il 25 agosto, in riferimento al 25 agosto del 1835 quando il crocifisso ligneo medievale fu portato ad una processione penitenziale che, con pi\u00f9 di 7.000 fedeli guidati dall'allora arciprete Antonio Maria Gianelli, divenuto poi santo, ottenne la grazia dalla Madonna dell'Orto per la cessazione del colera.\nLa processione con il Crocifisso avviene ogni 25 anni (1985-2010-2035, etc...). Anticamente si celebrava anche una solenne festa nel giorno dell'ottava del \"Corpus Domini\".\nIl Cristo Nero.\nIl Cristo Nero \u00e8 un crocifisso ligneo custodito nella chiesa parrocchiale di San Giovanni Battista. Esso viene ritenuto miracoloso.\nProviene dalla chiesa dei Disciplinanti, distrutta dal fuoco nel 1600, dall'incendio si salv\u00f2 solo il crocifisso che, secondo la pia tradizione rimase di colore nero dato che fu impossibile ripulirlo. Venne trasferito nella chiesa di San Giovanni, allora officiata dai Francescani.\nIl crocifisso fu portato in processione nel 1835 da Antonio Maria Gianelli e a tal gesto fu dalla tradizione popolare collegata la fine della epidemia di colera. Papa Giovanni Paolo II ricord\u00f2 tale \"miracolo\" in occasione della sua visita a Chiavari del 18 settembre 1998."}
{"id": "1959369", "revid": "123858547", "url": "https://it.wikipedia.org/wiki?curid=1959369", "title": "Chuck Burgi", "text": "Biografia.\nSuo fratello Richard \u00e8 un attore."}
{"id": "1959373", "revid": "4175", "url": "https://it.wikipedia.org/wiki?curid=1959373", "title": "Statistiche della nazionale di rugby a 15 dell'Italia", "text": "Statistiche relative agli incontri disputati dalla nazionale italiana di rugby a 15 dal 20 maggio 1929 al 5 dicembre 2020."}
{"id": "1959376", "revid": "1305772", "url": "https://it.wikipedia.org/wiki?curid=1959376", "title": "Trattato di Arras", "text": "Trattato di Arras viene usato per riferirsi a diversi trattati:"}
{"id": "1959387", "revid": "166217", "url": "https://it.wikipedia.org/wiki?curid=1959387", "title": "Bryce Canyon", "text": ""}
{"id": "1959390", "revid": "86519092", "url": "https://it.wikipedia.org/wiki?curid=1959390", "title": "Trattato di Arras (1482)", "text": "Il trattato di Arras fu stipulato tra il re di Francia Luigi XI e il reggente del Ducato di Borgogna Massimiliano I d'Asburgo, figlio dell'imperatore, Federico III d'Asburgo (1415 - 1493), per porre fine alla guerra tra la Francia e il ducato di Borgogna, appoggiato dall'impero.&lt;br&gt;Il trattato prevedeva che le Fiandre fiamminghe e vallone ed i Paesi Bassi andassero a Massimiliano, per conto del figlio Filippo, anche se la parte delle Fiandre fino a Gand restava feudo della corona francese e quindi soggetta alla giurisdizione del parlamento di Parigi, il vero e proprio ducato di Borgogna fu annesso ai domini reali francesi cos\u00ec come la contea di Charolais, inoltre Luigi recuper\u00f2 i territori e le citt\u00e0 borgognone sulla Somme, come era prevista nel precedente trattato di Arras, del 1435 e tenne per s\u00e9 l'Artois e la Franca Contea, come doti della futura nuora, Margherita d'Asburgo, fidanzata al delfino di Francia, Carlo. &lt;br&gt;Siccome il fidanzamento tra Carlo e Margherita non and\u00f2 a buon fine, il successivo trattato di Senlis, del 1493, con una nuova redistribuzione dei territori, chiuse per un certo tempo la questione."}
{"id": "1959398", "revid": "767487", "url": "https://it.wikipedia.org/wiki?curid=1959398", "title": "Fisi", "text": "La fisi o cartilagine di accrescimento \u00e8 il fronte di crescita dell'epifisi sul versante diafisario. La parte ossificata della cartilagine \u00e8 detta metafisi.\nL'ossificazione avviene principalmente per ossificazione endocondrale e una volta completata determina l'interruzione della crescita delle ossa lunghe."}
{"id": "1959406", "revid": "154893", "url": "https://it.wikipedia.org/wiki?curid=1959406", "title": "Gettata", "text": ""}
{"id": "1959408", "revid": "56818", "url": "https://it.wikipedia.org/wiki?curid=1959408", "title": "Cartilagine di accrescimento", "text": ""}
{"id": "1959412", "revid": "767487", "url": "https://it.wikipedia.org/wiki?curid=1959412", "title": "The Ring (film 2002)", "text": "The Ring \u00e8 un film del 2002 diretto da Gore Verbinski con Naomi Watts.\nSi tratta di un adattamento del romanzo \"Ring\" di K\u014dji Suzuki, nonch\u00e9 remake del film del 1998 \"Ring\" diretto da Hideo Nakata. Il film ha avuto due sequel: \"The Ring 2,\" diretto nel 2005 da Hideo Nakata e \"The Ring 3,\" uscito nel 2017.\nIl film ha avuto un enorme successo, incassando oltre 120 milioni di dollari in Nord America e oltre 130 nel resto del mondo, per un totale di oltre 250 milioni in tutto il mondo. Inoltre \u00e8 diventato uno dei film horror pi\u00f9 famosi di tale genere, venendo ripreso o parodiato pi\u00f9 volte in film, serie TV e cartoni animati.\nTrama.\nIn una notte piovosa due amiche adolescenti, Katie e Becca, parlano tra loro di una videocassetta particolare che causerebbe la morte, dopo sette giorni, delle persone che l'hanno vista. Sembrerebbe una leggenda metropolitana ma Katie si rende conto di aver visto il video proprio una settimana prima e muore orribilmente poco dopo, turbando Becca al punto da renderla pazza.\nL'evento segna anche il sensibile cugino di Katie, Aidan, molto legato alla giovane. La madre di Aidan, Rachel, giornalista di Seattle, viene pregata dalla madre di Katie, sua sorella, di fare tutto il possibile per scoprire la causa della morte della ragazza, che nessuno \u00e8 stato in grado di capire. Spinta anche dal desiderio di aiutare Aidan a superare il trauma della morte della cara cugina, Rachel si getta nell'indagine, partendo dal ritrovamento del nastro della cassetta e ricostruendone la storia attraverso le immagini mostrate. Per farlo, per\u00f2, inevitabilmente guarda la videocassetta.\nRiceve cos\u00ec una breve telefonata in cui un'inquietante voce di bambina dichiara: \"Sette giorni\". Anche il figlio Aidan e l'ex fidanzato Noah la guardano, il primo per caso e il secondo per spavalderia, per dimostrare l'infondatezza del presagio di morte comunicatogli dall'allarmata Rachel. Segnati da un destino che credono ineluttabile, i tre finiscono per scoprire, attraverso alcuni fotogrammi del breve filmato della cassetta, che tutto ha origine da una bambina normale, Samara.\nMolti anni prima, la piccola Samara era stata adottata dai Morgan, una coppia di allevatori di cavalli di Moesko Island. All'inizio tutto sembrava andare bene, fino a quando alcuni inquietanti avvenimenti turbarono la tranquilla vita della fattoria dei Morgan e della comunit\u00e0 isolana. In particolare, i numerosi cavalli posseduti dalla coppia cominciarono a manifestare segni di pazzia, correndo verso il mare per poi morire annegati. La stessa signora Morgan inizi\u00f2 a manifestare segni di squilibrio mentale fino a scomparire misteriosamente insieme con la sua bambina.\nLe indagini di Rachel rivelano una triste verit\u00e0: Samara, probabilmente dotata di poteri psichici e paranormali, aveva la capacit\u00e0 di causare sciagure a chi le stava intorno, animali e persone. I genitori adottivi l'avevano prima isolata nel fienile, fino alla decisione della madre di ucciderla, soffocandola con una busta di plastica e gettandola poi in un pozzo per spezzare la catena di sventure. Nell'oscurit\u00e0 la piccola Samara era per\u00f2 sopravvissuta per sette giorni prima di spirare per inedia, mentre la signora Morgan, cedendo al rimorso, si sarebbe suicidata buttandosi da una scogliera. L'ultima immagine che la bambina vede prima di morire \u00e8 quella del pozzo chiuso, in cui la luce filtrando appena forma un cerchio.\nIl potere, il rimorso e il dolore di Samara si sono in qualche modo impressi in quella videocassetta che contiene una sequenza di immagini mentali proiettate dalla bambina sul nastro: queste portano con s\u00e9 una maledizione, e Samara torna ogni volta per uccidere, dopo sette giorni, chiunque le abbia guardate.\nNell'ultimo giorno di ricerche, Rachel e Noah vanno alla fattoria e riportano finalmente alla luce il pozzo dove Samara era stata gettata dalla madre e, a causa di un incidente, anche lo scheletro consumato della bambina. Ma la maledizione non \u00e8 finita, e Rachel lo scopre dalle parole di Aidan. La profezia della morte in sette giorni si avvera su Noah. La bambina, con lunghi capelli neri fradici e riversati sul viso, penetra nella sua casa attraverso il televisore e lo uccide con un solo sguardo.\nSolo dopo la morte di Noah, Rachel riesce a capire come fare per salvare se stessa e il figlio Aidan, il cui tempo sta per scadere: deve duplicare la cassetta e segretamente diffonderla. Tale sistema \u00e8 difatti l'unica maniera per scongiurare la maledizione: chi \u00e8 perseguitato da Samara deve far osservare il filmato a qualcun altro, ossia deve volontariamente cedere il maleficio, in un cerchio senza fine. Per salvare il figlio Aidan, Rachel quindi sacrifica l'incolumit\u00e0 dell'intera societ\u00e0.\nProduzione.\nPrima che venisse scelta Naomi Watts per la parte della protagonista del film, si era vagliata l'ipotesi di scegliere anche Liv Tyler, Nicole Kidman, Jennifer Connelly, o Gwyneth Paltrow. Kate Beckinsale aveva quasi ottenuto il ruolo, ma la produzione la consider\u00f2 troppo giovane per la parte.\nPer pubblicizzare il film, molte pagine web relative a luoghi o personaggi del film sono state create e messe in rete senza alcun riferimento al film stesso. Il faro di Moesko Island che compare nel film \u00e8 in verit\u00e0 lo Yaquina Head Light che si trova sulla costa dell'Oregon, negli Stati Uniti. Durante il film sono presente brevissimi flash del \"cerchio\": se ne vede per esempio uno durante i crediti della DreamWorks e uno dopo la scena in cui il cavallo si butta gi\u00f9 dalla nave.\nPer la produzione dell'opera \u00e8 stato investito un budget di circa 48 milioni di dollari.\nColonna sonora.\nDurante il video maledetto, approssimativamente per 25 secondi, si pu\u00f2 sentire la voce di una bambina cantare. Si tratta di una canzone composta dal compositore di colonne sonore tedesco Hans Zimmer appositamente per questo film il cui titolo \u00e8 \"Samara Song\" che si sente anche quando Samara si trova vicino al pozzo prima di essere uccisa.\nVersioni alternative.\nNel film era stata inserita una sotto-trama, che \u00e8 stata espunta all'ultimo momento dalla versione definitiva. Si trattava della storia di Chris Cooper, un assassino di bambini. Il personaggio sarebbe dovuto apparire all'inizio del film, mentre convinceva Rachel a essere riabilitato per rientrare nella societ\u00e0. Rachel tuttavia faceva in modo che tornasse in prigione. Alla fine del film Rachel inviava una copia della videocassetta maledetta proprio a lui. L'unico elemento di questa sotto-trama rimasto nel film finale \u00e8 una foto di Cooper nell'articolo di un giornale che sta leggendo Noah.\nEdizioni home video.\nIn tutto, \"The Ring\" \u00e8 stato pubblicato in molti paesi in tre edizioni home video: DVD, DVD \"Collector's Edition\" e Blu-Ray. I DVD sono caratterizzati da contenuti speciali particolarmente ristretti:\nL'edizione Blu-Ray contiene le versioni in alta definizione del film \"Rings\" e dei trailer pubblicati anche precedentemente. Inoltre include, in definizione standard, il montaggio \"Non guardare\", un'intervista e un breve documentario chiamato \"L'origine del terrore\".\nAccoglienza.\nAccoglienza.\nSecondo l'aggregatore di recensioni Rotten Tomatoes, il film ha ottenuto un indice di apprezzamento del 71% e un voto di 6,61 su 10 sulla base di 207 recensioni. Secondo Metacritic, il film ha ottenuto un voto di 57 su 100 sulla base di 36 recensioni.\nIncassi.\nIl film ha incassato 249,4 milioni di dollari in tutto il mondo."}
{"id": "1959442", "revid": "154893", "url": "https://it.wikipedia.org/wiki?curid=1959442", "title": "Gettata di cemento", "text": ""}
{"id": "1959453", "revid": "599013", "url": "https://it.wikipedia.org/wiki?curid=1959453", "title": "Lotta greco-romana ai Giochi della XXVIII Olimpiade - 120 kg", "text": "Il torneo si \u00e8 svolto il 24 e il 25 agosto.\nLegenda:"}
{"id": "1959463", "revid": "226458", "url": "https://it.wikipedia.org/wiki?curid=1959463", "title": "Badminton ai Giochi della XXIX Olimpiade - Doppio maschile", "text": ""}
{"id": "1959473", "revid": "547034", "url": "https://it.wikipedia.org/wiki?curid=1959473", "title": "Canottaggio ai Giochi della XXIX Olimpiade - 4 senza maschile", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi tre di ogni batteria sono passati direttamente alle semifinali, mentre gli altri hanno effettuato i ripescaggi.\nSabato 9 agosto 2008, ore: 17:30-18:00\nRipescaggi.\nI primi 3 equipaggi si sono qualificati per le semifinali.\nLuned\u00ec 11 agosto 2008, ore: 17:30-17:40\nSemifinali.\nI primi tre equipaggi delle semifinali si sono qualificati per la finale A, gli altri hanno invece disputato la finale B.\nMercoled\u00ec 13 agosto 2008, ore: 16:50-17:10\nFinali.\nFinale B.\nVenerd\u00ec 15 agosto 2008, ore: 17:50-18:00\nFinale A.\nSabato 16 agosto 2008, ore: 17:30-17:40"}
{"id": "1959475", "revid": "268377", "url": "https://it.wikipedia.org/wiki?curid=1959475", "title": "DTS-ES", "text": ""}
{"id": "1959476", "revid": "150109", "url": "https://it.wikipedia.org/wiki?curid=1959476", "title": "Particella di Dio", "text": ""}
{"id": "1959479", "revid": "1543377", "url": "https://it.wikipedia.org/wiki?curid=1959479", "title": "Ciclismo ai Giochi della XXIX Olimpiade - Corsa a punti femminile", "text": "La Corsa a punti femminile dei Giochi della XXIX Olimpiade fu corsa il 18 agosto al Laoshan Velodrome. La medaglia d'oro fu vinta dall'olandese Marianne Vos.\nVide la partecipazione di 22 atlete. La prova consisteva nell'effettuare 100 giri di pista (25\u00a0km), effettuando 10 sprint (uno ogni 10 giri). A ogni sprint venivano assegnati cinque punti al primo, tre al secondo, due al terzo e uno al quarto classificato. Ulteriori punti potevano essere guadagnati doppiando il gruppo; in questo caso il ciclista guadagnava 20 punti. Al contrario, se il ciclista veniva doppiato dal gruppo, ne perdeva 20."}
{"id": "1959480", "revid": "1543377", "url": "https://it.wikipedia.org/wiki?curid=1959480", "title": "Ciclismo ai Giochi della XXIX Olimpiade - Corsa a punti maschile", "text": "La corsa a punti maschile dei Giochi della XXIX Olimpiade fu corsa il 16 agosto al Laoshan Velodrome. La medaglia d'oro fu vinta dallo spagnolo Joan Llaneras.\nVide la partecipazione di 23 atleti. La prova consisteva nell'effettuare 160 giri di pista (40\u00a0km), effettuando 16 sprint (uno ogni 10 giri). A ogni sprint venivano assegnati cinque punti al primo, tre al secondo, due al terzo e uno al quarto classificato. Ulteriori punti potevano essere guadagnati doppiando il gruppo; in questo caso il ciclista guadagnava 20 punti. Al contrario, se il ciclista veniva doppiato dal gruppo, ne perdeva 20."}
{"id": "1959482", "revid": "154893", "url": "https://it.wikipedia.org/wiki?curid=1959482", "title": "Sfera al plasma", "text": ""}
{"id": "1959487", "revid": "2127271", "url": "https://it.wikipedia.org/wiki?curid=1959487", "title": "Stella (sport)", "text": "La stella \u00e8 un simbolo utilizzato nello sport, in particolare negli sport di squadra, per indicare le vittorie di particolari competizioni; tale uso va distinto da quello araldico negli stemmi di alcuni \"club\". Le stelle possono essere indossate sulla maglia esternamente allo stemma societario o essere incluse in esso. Talvolta sono concesse regolamentarmente da una associazione nazionale, altre volte sono dovute a una decisione \"ad hoc\" della societ\u00e0 che le adotta.\nIl primo caso registrato nella storia dello sport di \u00abstella\u00bb atta a simboleggiare, sopra le divise da gioco, la vittoria di un trofeo, accadde nel campionato italiano di calcio di Serie A, quando la Juventus, in seguito a una delibera dell'allora organizzatrice Lega Nazionale Professionisti (LNP), introdusse nella stagione 1958-59 una stella d'oro a cinque punte in valenza del decimo titolo italiano vinto, allora il nuovo record nazionale. L'accoglienza di quel simbolo da parte della communit\u00e0 sportiva fu positiva al punto che l'uso fu esteso ad altre discipline e anche negli e-sports.\nSquadre \"stellate\" nel calcio europeo.\nAlbania.\nIn Albania sono tre le squadre che hanno raggiunto il traguardo minimo dei 10 titoli nazionali per avvalersi del diritto di cucirsi la stella sulla maglia e tutte e tre hanno sede nella capitale Tirana.\nAl 2021 le squadre che possiedono le stelle sono:\nAustria.\nIn Austria il Rapid Vienna e l'Austria Vienna portano rispettivamente 3 e 2 stelle per i loro rispettivi 32 e 24 titoli nazionali. Il Salisburgo, pur avendo vinto il decimo titolo nel 2016, decise di fregiarsi della stella a partire dal 2019. Il Wacker Innsbruck, invece, raggruppando la tradizione delle distinte societ\u00e0 calcistiche della capitale tirolese (che vinsero totalmente 10 campionati), si fregi\u00f2 di 1 stella alla sua nascita, nel 2002.\nAl 2021 le squadre che possiedono le stelle sono:\nAzerbaigian.\nNel campionato azero, istituito nel 1992 dopo la dissoluzione dall'URSS, tutte le squadre che hanno conquistato almeno un titolo hanno diritto alla stella, al decimo hanno diritto alla seconda stella, al ventesimo la terza e cos\u00ec via.\nAl 2021 le formazioni del Neftchi Baku e del Qaraba\u011f sono le maggiori favorite per raggiungere per prime l'obiettivo della seconda stella, essendo entrambe a quota 8 titoli nazionali, avendo 5 titoli di vantaggio sulle inseguitrici.\nBelgio.\nNella Pro League, la massima divisione del Campionato belga di calcio, la stella rappresenta la vittoria di 10 titoli nazionali.\nAl 2021 le squadre che possiedono la stella sono:\nBielorussia.\nNel campionato bielorusso, tutte le squadre che hanno conquistato almeno un titolo hanno diritto alla stella, al decimo hanno diritto alla seconda stella, al ventesimo la terza e cos\u00ec via. Solo la formazione del Bate Borisov sfoggia tre stelle, avendo vinto 15 campionati:\nBulgaria.\nNel campionato bulgaro di calcio, le squadre hanno diritto a sfoggiare la stella sulla propria maglia ogni 10 titoli nazionali e quelle che sono riuscite a raggiungere tale privilegio sono:\nCipro.\nLe squadre cipriote si dotano di una stella ogni dieci campionati vinti. Al momento le formazioni che indossano le stelle sono tre:\nCroazia.\nA partire dal 1991, anno di istituzione del campionato croato di calcio, la Dinamo Zagabria \u00e8 l'unica societ\u00e0 ad aver adottato la stella dopo la conquista del 10\u00ba titolo nazionale:\nDanimarca.\nLe societ\u00e0 danesi vincitrici di 5 titoli della Superligaen, la massima divisione del campionato danese di calcio, hanno adottato 1 stella per indicare le proprie vittorie.\nAl 2021 le squadre danesi che possiedono la stella sono:\nEstonia.\nA partire dal 1991, anno di istituzione del campionato estone di calcio a seguito della dissoluzione dall'URSS, sono due le societ\u00e0 ad aver adottato sulla propria divisa da gioco, una stella ogni 5\u00ba titolo nazionale conquistato:\nF\u00e6r \u00d8er.\nNelle Isole F\u00e6r \u00d8er la vittoria di dieci campionati consente di ottenere una stella. Al momento le squadre che posseggono le stelle sono:\nFinlandia.\nL'HJK Helsinki \u00e8 l'unica squadra finlandese a poter fregiarsi di tre stelle, grazie ai 30 campionati vinti:\nFrancia.\nIn Francia il Saint-\u00c9tienne \u00e8 l'unica squadra a potersi fregiare di 1 stella tricolore per ricordare i 10 campionati nazionali vinti:\nDal 1993 invece l'Olympique de Marseille si fregia di una stella per la vittoria della Champions League.\nGermania.\nNel 2004 la Deutsche Fu\u00dfball Liga, che gestisce i primi due livelli della Fu\u00dfball-Bundesliga, introdusse il \"Verdiente Meistervereine\" (letteralmente \"Riconoscimento per squadre vincitrici\"), concedendo alle squadre il diritto di fregiarsi di 1, 2, 3 o 4 stelle a seconda che avessero vinto 3, 5, 10 o 20 titoli; i titoli considerati sono solo quelli della Bundesliga, escludendo dunque quelli antecedenti alla sua istituzione nel 1963 e quelli della DDR-Oberliga.\nLe societ\u00e0 che possono fregiarsi di stelle sono:\nLa Dinamo Berlino, che oggi milita nella quarta serie, inizi\u00f2 unilateralmente a indossare tre stelle a indicare i dieci titoli della Germania Est vinti; allora, nel novembre 2005, la \"Deutscher Fu\u00dfball-Bund\" (la Federazione calcistica della Germania, che gestisce i campionati al di fuori della Bundesliga) decise di permettere ai vincitori di titoli che non giocano nelle prime due serie di indossare una sola stella con inscritto il numero di titoli vinti. Nel 2007 la Dinamo Berlino ha adottato la singola stella col numero 10 inscritto.\nGrecia.\nIn Grecia l' grazie alla vittoria di 46 scudetti, sfoggia 4 stelle sul petto. Il e l', pur avendo vinto rispettivamente 20 e 12 titoli, non sfoggiano nessuna stella.\nAl 2021 le squadre che possiedono le stelle sono:\nIrlanda.\nIn Irlanda la vittoria di dieci campionati consente di ottenere una stella. Al momento le squadre che posseggono le stelle sono:\nIrlanda del Nord.\nNel campionato nord irlandese sono tre le squadre che potenzialmente potrebbero indossare le stelle ogni dieci campionati vinti: il Linfield (55), il Glentoran (23) e il Belfast Celtic (14). I \"blue\" hanno deciso di rispettare la tradizione, i verdi del Glentoran e i bianco-verdi del Belfast Celtic al momento temporeggiano:\nIslanda.\nIn Islanda la vittoria di cinque campionati consente di ottenere una stella. \nAl 2021 le squadre che posseggono le stelle sono:\nIsraele.\nIn Israele le squadre possono esibire una stella ogni cinque campionati nazionali conquistati, ma il Maccabi Haifa ne espone solo una perch\u00e9 conteggia una stella ogni dieci campionati vinti:\nItalia.\nNel maggio 1958, in occasione del decimo campionato di Serie A vinto dalla Juventus, con cui la squadra torinese stabil\u00ec in quel momento un nuovo primato nazionale, l'allora presidente della societ\u00e0 Umberto Agnelli propose alla Lega Nazionale (LNP) di apporre sulle casacche juventine un simbolo celebrativo del traguardo raggiunto. Ispirata nella Stella al merito sportivo, un'onorificenza conferita dal Comitato olimpico nazionale italiano (CONI) dal 1933, la Lega inoltr\u00f2 la richiesta al Consiglio Federale della FIGC, che con una delibera del maggio 1958 stabil\u00ec la creazione di un \u00abdistintivo particolare\u00bb per i club che avessero conquistato 10 titoli nazionali:\nDue mesi dopo, il 10 luglio, il Direttivo della Lega decise che quel distintivo avrebbe avuto la forma di una \u00abstella\u00bb:\nDa quel momento in avanti, i club che avessero conquistato il massimo campionato italiano per 10 volte poterono fregiarsi per prassi di 1 stella. L'emblema del riconoscimento \u00e8 una stella giallo-oro a cinque punte, cucita sulla maglia; a differenza di altri simboli del calcio italiano quali scudetto e coccarda, che cambiano appartenenza in base ai risultati della stagione precedente, la stella rimane per sempre sulla divisa della formazione che l'ha conquistata. Tale simbolo fu giudicato in modo positivo dalla comunit\u00e0 sportiva e, in modo analogo a quanto accaduto con altri simboli quali lo scudetto e anche con la coccarda tricolore, il suo uso fu esteso alle altre discipline sportive nel Paese.\nLe societ\u00e0 italiane titolari di stelle sono:\nDa notare che, nonostante l'iter precedentemente citato, l'utilizzo della stella nel \"football\" italico non \u00e8 disciplinato da alcuna prescrizione sportiva specifica. Il \"Regolamento delle divise da gioco\", predisposto a normare in materia, non cita alcun precetto in merito: l'articolo 10 prevede solo che le maglie dei club debbano ricevere una \u00abpreventiva approvazione\u00bb da parte della Lega, avendo essa \u00abla facolt\u00e0 di segnalare eventuali violazioni di regolamenti o disposizioni federali ai competenti organi di giustizia\u00bb, mentre l'articolo 1 si limita a definire, molto genericamente, come \u00abvietato\u00bb tutto ci\u00f2 che non \u00e8 regolato in maniera manifesta. In definitiva, pur essendoci stato alla base un procedimento formalizzato attraverso alcune delibere, esso in seguito non \u00e8 mai stato recepito dalla normazione sportiva.\nDopo la conquista da parte della Juventus del campionato 2011-2012 \u00e8 sorta una polemica tra la societ\u00e0 juventina e i vertici del calcio italiano, circa la possibilit\u00e0 di sfoggiare una terza stella sulle maglie bianconere: il club torinese considera infatti lo scudetto vinto nell'occasione come il suo trentesimo titolo italiano, inserendo nel computo anche i successi del 2004-2005 e 2005-2006, rispettivamente, revocato e non assegnato dalla LNP a seguito dello scandalo giornalisticamente noto come \"Calciopoli\". Il club bianconero ha quindi temporaneamente deciso, dalla stagione 2012-2013 a quella 2014-2015, di rinunciare all'esposizione delle due stelle sulle proprie divise, salvo riproporle \u2013 terza stella compresa, stante la sopravvenuta vittoria del trentesimo scudetto anche per l'albo d'oro federale \u2013 dalla stagione 2015-2016.\nLettonia.\nA partire dal 1992, anno di istituzione del campionato lettone di calcio a seguito della dissoluzione dall'URSS, il Ventspils, a partire dal 2016, anno del fallimento della pi\u00f9 blasonata e titolata Skonto Riga, che vanta nel proprio palmares ben 14 titoli nazionali di cui tutti conquistati consecutivamente dal 1991 al 2004, \u00e8 rimasta l'unica societ\u00e0 ad aver adottato sulla propria divisa da gioco, una stella ogni 5\u00ba titolo nazionale conquistato:\nLussemburgo.\nIn Lussemburgo ogni stella rappresenta 10 titoli conquistati. Al momento le uniche due squadre che possono fregiarsi di tale onorificenza sono:\nMacedonia del Nord.\nA partire dal 1992, anno in cui la Macedonia del Nord ha ottenuto l'indipendenza dalla Jugoslavia e ha fondato la Prva makedonska fudbalska liga, la massima divisione del campionato macedone di calcio, l'unica squadra ad aver ottenuto il privilegio di adottare due stelle per indicare ogni 5 titoli nazionali conquistati \u00e8 stata il Vardar.\nMalta.\nSeguendo l'uso italiano, le squadre maltesi sono autorizzate ad apporre sul proprio stemma una stella ogni dieci campionati vinti. Al 2021 le formazioni che indossano le stelle sono quattro:\nMoldavia.\nA partire dal 1991, anno di istituzione del campionato moldavo di calcio a seguito della dissoluzione dall'URSS, lo Sheriff Tiraspol \u00e8 l'unica societ\u00e0 ad aver adottato una stella a seguito della conquista del 10\u00ba titolo nazionale:\nNorvegia.\nIn Norvegia la vittoria di dieci campionati d\u00e0 diritto alla stella. Al momento solo il Rosenborg \u00e8 riuscito nell'impresa e pu\u00f2 sfoggiare due stelle grazie ai suoi 26 titoli nazionali:\nPaesi Bassi.\nAnche la \"Eredivisie\", la prima divisione del campionato olandese di calcio, utilizza un sistema di stelle a partire dalla stagione 2007-08. L'innovazione \u00e8 stata proposta dal PSV in occasione della vittoria del ventesimo titolo nel 2007. L'Ajax indossa 3 stelle (la terza conquistata nel 2011) avendo conquistato 35 campionati, il PSV ne sfoggia 2 avendo vinto il campionato 24 volte, mentre il Feyenoord e l'HVV hanno 1 stella per i loro 15 e 10 titoli.\nAl 2021 le squadre che possiedono la stella sono:\nPolonia.\nIn Polonia ogni dieci campionati vinti si pu\u00f2 indossare una stella. Al momento le squadre che possono farlo sono quattro:\nPortogallo.\nIl Benfica \u00e8 l'unica squadra portoghese a indossare 3 stelle sulla maglia, rappresentanti i 37 campionati vinti:\nIl Porto, che ha vinto 29 campionati, e lo Sporting Lisbona, che ha vinto 19 campionati, hanno deciso di non indossare stelle nonostante potrebbero indossarne rispettivamente due e una.\nRepubblica Ceca.\nIn Cechia le squadre che vincono dieci campionati, compresi i vecchi campionati cecoslovacchi, hanno diritto a indossare la stella.\nAl 2021 le squadre ceche che si fregiano della stella sono:\nRomania.\nNel campionato rumeno di calcio la Steaua Bucarest ha 2 stelle per i suoi 26 titoli, seguita dalla Dinamo Bucarest con 1 stella per i suoi 18 titoli.\nAl 2021 le squadre che possiedono la stella sono:\nRussia.\nIn Russia le squadre che vincono dieci campionati, compresi i vecchi campionati sovietici, hanno diritto a indossare la stella.\nAl 2021 le squadre russe che si fregiano della stella sono:\nNonostante i 13 titoli nazionali complessivi (7 sovietici e 6 russi) il CSKA Mosca non indossa le due stelle che potrebbe sfoggiare.\nScozia.\nNel 2003 i Rangers hanno esposto 5 stelle sopra il distintivo delle loro maglie per simboleggiare i loro 55 scudetti.\nAl 2021 le societ\u00e0 scozzesi assegnatarie delle stelle sono:\nIl Celtic anche se ha vinto 51 campionati e potrebbe sfoggiare anch'esso 5 stelle, ne ha sulla maglia solo una indicante la vittoria in Coppa dei Campioni 1966-1967, anno in cui i cattolici di Glasgow hanno conquistato il \"treble\". L'Aberdeen ha vinto solo quattro campionati ma ha deciso, dalla stagione 2005-2006, di indossare due stelle indicanti le vittorie europee del 1983 in Coppa delle Coppe e Supercoppa UEFA.\nSerbia.\nTra campionati jugoslavi e serbi solo Stella Rossa e Partizan indossano le stelle (rispettivamente tre e due) a indicare i campionati vinti durante la loro storia:\nSlovacchia.\nDopo la Dissoluzione della Cecoslovacchia, sono due le societ\u00e0 che disputano il campionato slovacco di calcio che si fregiano della stella per rappresentare la conquista di 5 titoli nazionali.\nAl 2021 le squadre slovacche che possiedono la stella sono:\nSlovenia.\nA partire dal 1991, anno di istituzione del campionato sloveno di calcio, il Maribor \u00e8 l'unica societ\u00e0 ad aver adottato una stella dopo la conquista del 10\u00ba titolo nazionale:\nSvezia.\nA partire dal 2006, le societ\u00e0 vincitrici di 10 titoli del campionato svedese di calcio, hanno adottato 1 stella per indicare le proprie vittorie.\nAl 2021 le squadre svedesi che possiedono la stella sono:\nSvizzera.\nAnche in Svizzera viene assegnata la stella ai club che hanno conquistato il campionato per dieci volte.\nAl 2021 le societ\u00e0 svizzere assegnatarie delle stelle sono:\nTurchia.\nA partire dal 2000, la vittoria di 5 titoli della S\u00fcper Lig turca d\u00e0 diritto a indossare una stella.\nAl 2021 le squadre turche che possiedono la stella sono:\nUcraina.\nIn Ucraina le squadre che vincono dieci campionati, compresi i vecchi campionati sovietici, hanno diritto a indossare la stella.\nAl 2021 le squadre ucraine che possiedono la stella sono:\nUngheria.\nNel massimo campionato ungherese viene assegnata una stella ogni 10 campionati vinti.\nAl 2021 le squadre ungheresi che possiedono la stella sono:\nCampionato mondiale di calcio.\nMaschile.\nIl aggiunse tre stelle sopra il proprio stemma dopo la vittoria del suo terzo Campionato mondiale di calcio nel 1970 (anche se gi\u00e0 nel 1968, durante un tour in Europa, venne usata una maglia con due stelle al di sopra dello stemma); l' fece la stessa cosa nel 1982 e la (poi ) fece altrettanto nel 1990. Dopo il campionato mondiale di calcio 1998 la FIFA regolarizz\u00f2 l'utilizzo delle stelle consentendo a tutte le nazionali che hanno vinto almeno un titolo mondiale (non tre come fino ad allora) di apporre una stella per ogni Coppa vinta.\nUnica eccezione \u00e8 l', che ha apposto quattro stelle al suo stemma per indicare, oltre ai due trionfi mondiali, le due medaglie d'oro conquistate nei tornei olimpici di 1924* e 1928* (le uniche due edizioni gestite direttamente dalla federazione internazionale e non dal CIO). La FIFA, infatti, considera questi titoli come campionati mondiali \"dilettantistici\".\nAl 2021 le otto nazionali che possiedono almeno una stella, quindi campioni del mondo, sono:\nFemminile.\nAl 2021 le quattro nazionali femminili che possiedono almeno una stella, quindi campioni del mondo, sono:\nCoppa delle Nazioni Africane.\nAlcune delle nazionali africane si adornano della stella per simboleggiare la vittoria di una Coppa delle Nazioni Africane.\nTali nazionali, al 2021, sono:\nCoppa delle Nazioni Asiatiche.\nSono due le nazionali asiatiche che si adornano della stella per simboleggiare la vittoria di una Coppa d'Asia.\nTali nazionali, al 2021, sono:\nCopa Am\u00e9rica.\nSoltanto una nazionale si adorna della stella per simboleggiare la vittoria di una Copa Am\u00e9rica.\nTale nazionale, al 2021, \u00e8:"}
{"id": "1959499", "revid": "453768", "url": "https://it.wikipedia.org/wiki?curid=1959499", "title": "Stazione di Sacile San Liberale", "text": "La stazione di Sacile San Liberale \u00e8 una fermata ferroviaria del Friuli-Venezia Giulia, in provincia di Pordenone, che si trova sulla linea ferroviaria Sacile\u2013Pinzano.\nStrutture e impianti.\nSacile San Liberale \u00e8 la seconda stazione di Sacile ed situata a soli 2 km dalla stazione di Sacile.\nLa fermata \u00e8 dotata di un binario unico ed \u00e8 costituita da una tettoia sotto la quale si trova una bacheca con gli orari e le informazioni e da panchine in pietra; \u00e8 presente anche una fontana funzionante. Non \u00e8 presente il servizio biglietteria e non c'\u00e8 la convalidatrice dei biglietti.\nSacile San Liberale \u00e8 la fermata pi\u00f9 moderna dell'intera tratta, costruita pi\u00f9 che altro per gli studenti che frequentano le vicine scuole superiori. Da marzo 2011 \u00e8 stata dotata di un impianto di informazioni sonore.\nMovimento.\nIl servizio passeggeri regionale \u00e8 svolto da Trenitalia lungo la relazione Sacile \u2013 Pinzano \u2013 Gemona. Dal luglio 2012 al 9 dicembre 2017, il servizio ferroviario \u00e8 stato sospeso e sostituito da autocorse, a causa di una frana nei pressi di Meduno che ha provocato lo sviamento di un treno; dal 10 dicembre 2017, il servizio nella stazione \u00e8 ripreso, grazie alla parziale riapertura della ferrovia, tra Sacile e Maniago.\nServizi.\nNon sono presenti servizi presso la fermata. \nLa rivendita pi\u00f9 vicina di biglietti \u00e8 posta presso la stazione centrale di Sacile."}
{"id": "1959500", "revid": "14691", "url": "https://it.wikipedia.org/wiki?curid=1959500", "title": "Gorilla di Cross River", "text": ""}
{"id": "1959504", "revid": "15756", "url": "https://it.wikipedia.org/wiki?curid=1959504", "title": "Gran Premio degli Stati Uniti d'America-Est 1983", "text": "Il Gran Premio degli Stati Uniti d'America Est 1983 \u00e8 stata la settima prova della stagione 1983 del Campionato mondiale di Formula 1. Si \u00e8 corsa domenica 5 giugno 1983 sul Circuito di Detroit. La gara \u00e8 stata vinta dall'italiano Michele Alboreto su Tyrrell-Ford Cosworth; per il vincitore si tratt\u00f2 del secondo successo nel mondiale. Ha preceduto sul traguardo il finlandese Keke Rosberg su Williams-Ford Cosworth e il britannico John Watson su McLaren-Ford Cosworth.\nEssa fu la ventitreesima, e ultima, vittoria per la Tyrrell in una gara valida per il mondiale di F1, e la centocinquantacinquesima, e ultima, per il motore Cosworth DFV.\nVigilia.\nSviluppi futuri.\nA fine maggio venne annunciato che G\u00e9rard Ducarouge, tecnico progettista dell'Alfa Romeo, sarebbe passato, dal 1\u00ba giugno, in forza alla Lotus. Gli organizzatori del GP di New York chiesero di posticipare la loro gara dall'inizio di settembre, al 23 dello stesso mese.\nAspetti tecnici.\nDopo le critiche subite dal tracciato, per l'edizione precedente, l'organizzazione s'impegn\u00f2 a coprire ben 70 tombini che erano presenti sulla pista. Venne modificato anche il disegno della pista, con la soppressione del tornante posto alla curva 5 (\"Jefferson Street\"), mentre venne riprofilato il tornante che precedeva il rettilineo dei box. Infine venne ridisegnata anche l'entrata ai box. Alain Prost, pilota della Renault, mantenne per\u00f2 le critiche alle sconnessioni della pista. Anche Nelson Piquet fu molto critico sulla sicurezza della pista, puntando il dito sull'entrata alla corsia dei box, a causa del posizionamento, troppo pericoloso, di un \"guardrail\". Eddie Cheever, invece, lod\u00f2 il nuovo \"layout\" della pista.\nLa Brabham invi\u00f2 reclamo contro il nuovo tipo di tubo di scappamento utilizzato, dal GP di Monaco, da parte della Renault, considerato come un'appendice aerodinamica mobile. La casa francese si difese affermando che tale apparecchiatura serviva solo a raffreddare gli pneumatici. La Renault, dal canto suo, si lament\u00f2 per l'eccessiva larghezza dell'alettone posteriore utilizzato proprio dalla Brabham.\nLa Ferrari present\u00f2 un alettone posteriore, sulla vettura di Ren\u00e9 Arnoux, con ben quattro profili, mentre l'Alfa Romeo 183T godette di una nuova geometria delle sospensioni, di alettone inediti, e di una nuova configurazione del motore, con una valvola a monte del turbocompressore, che serviva a sbarrare il passaggio d'aria e mantenere il corretto livello di rotazione del motore.\nAspetti sportivi.\nIl gran premio venne definito \"degli Usa Est\", per distinguerlo dall'altra gara in programma negli Stati Uniti d'America nello stesso anno, a Long Beach La gara venne anche denominata \"Gran Premio di Detroit\".\nAlla gara non prese parte, per problemi finanziari, la RAM-March, con Eliseo Salazar che non fu capace di mettere assieme il budget necessario.\nQualifiche.\nResoconto.\nAl venerd\u00ec la pioggia accolse la prima giornata di prove. La temperature era molto bassa, tanto che sulle cime dei grattacieli, attorno alla pista, si verific\u00f2 anche del nevischio. Tali condizioni atmosferiche favorirono le vetture a motore aspirato: il pi\u00f9 veloce fu infatti Keke Rosberg (in 2'06\"382), pur menomato da un raffreddore. A causa della difficile situazione del tracciato vi furono diversi incidenti: Jacques Laffite distrusse la sua monoposto contro il muretto dei box; il pilota risult\u00f2 incolume. Elio De Angelis critic\u00f2 la sicurezza del tracciato, soprattutto in condizioni di bagnato. Dietro al finlandese della Williams si classificarono Jean-Pierre Jarier e Nigel Mansell, staccati di oltre un secondo. Il primo pilota dotato di motore turbo fu Andrea De Cesaris, quarto.\nIl giorno seguente le condizioni climatiche furono completamente diverse, con sole e temperature in crescita, tanto che vennero favoriti quei piloti che aveva ottenuto i tempi migliori nella prima fase della sessione di qualifica; la crescita dell'umidit\u00e0 rese infatti la pista molto scivolosa. Tornarono competitivi i motori sovralimentati: Ren\u00e9 Arnoux colse la sedicesima \"pole position\" nel mondiale (agganciando nella speciale classifica di tutti i tempi delle partenza al palo Stirling Moss al sesto posto), davanti a Nelson Piquet e al compagno di scuderia Patrick Tambay, che si attard\u00f2 nel trovare la migliore regolazione della sua vettura e non pot\u00e9 competere con Arnoux. Marc Surer, quinto, staccato di due secondi, fu il pi\u00f9 veloce tra i conduttori spinti da motori non turbo. Piercarlo Ghinzani, ventiquattresimo, qualific\u00f2 per la prima volta l'Osella-Alfa Romeo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nDopo il giro di formazione Andrea De Cesaris segnal\u00f2 che la sua Alfa Romeo si era spenta, sulla griglia di partenza. La procedura venne cos\u00ec interrotta, e venne lanciato un nuovo giro di formazione, mentre la gara venne accorciata di una tornata.\nAl via Patrick Tambay rimase fermo in griglia, e venne fortunatamente evitato da tutti gli altri partecipanti. Nelson Piquet si pose al comando, precedendo Ren\u00e9 Arnoux, e un trio di piloti italiani Elio De Angelis, Michele Alboreto e Andrea De Cesaris. Dal problema di Tambay venne penalizzato anche Marc Surer, che partito dietro di lui, venne rallentato dalla Ferrari ferma, perdendo cinque posizioni. La scuderia italiana chiese, invano, il rifacimento della procedura di partenza, nella speranza di far ripartire Tambay. Nel corso del primo giro, intanto, De Cesaris pass\u00f2 Alboreto.\nLa gara di De Angelis s'interruppe al sesto giro, per un guasto al cambio: il pilota romano era stato comunque penalizzato per partenza anticipata. Nello stesso giro si ritir\u00f2 anche Eddie Cheever, che ferm\u00f2 la sua monoposto all'entrata del tunnel, in posizione alquanto pericolosa. Due giri dopo Alboreto cedette la quarta piazza a Keke Rosberg.\nFavorito da una diversa strategia di gara, che prevedeva il rifornimento a met\u00e0 gara, Ren\u00e9 Arnoux conquist\u00f2 la testa della gara al decimo giro. Il giro seguente Rosberg scal\u00f2 ancora una posizione, passando De Cesaris, per il terzo posto. Al giro 12 Surer raccolse un detrito che, infilatosi nel radiatore, ne surriscald\u00f2 l'acqua, che inizi\u00f2 a cadere sulla pista. I commissari esposero la bandiera di segnalazione, che costrinse il pilota elvetico ai box. Un De Cesaris in crisi perse ancora due posizioni, a favore di Alboreto e Derek Warwick.\nAl giro 20 Keke Rosberg conquist\u00f2 il secondo posto, passando Piquet. La gara di Warwick venne interrotta al giro 25, quando, al momento del rifornimento, il suo motore inizi\u00f2 a perdere potenza. Al trentesimo passaggio vi furono i rifornimenti per Arnoux, Rosberg e De Cesaris. La sosta del francese fu molto rapida, tanto che Arnoux rientr\u00f2 in pista ancora primo; il finlandese invece speriment\u00f2 dei problemi per una ruota, e venne rimandato in pista quinto. La classifica vedeva perci\u00f2 Ren\u00e9 Arnoux primo, poi Nelson Piquet, Michele Alboreto, Jacques Laffite, Keke Rosberg e John Watson.\nIl colpo di scena di present\u00f2 al giro 32 quando Arnoux si trov\u00f2 costretto al ritiro per un problema all'iniezione. Nello stesso passaggio De Cesaris, nel tentativo di passare Thierry Boutsen termin\u00f2 in una via di fuga, e chiese l'aiuto dei commissari per riprendere la pista, scendendo in undicesima posizione. Jacques Laffite effettu\u00f2 la sua sosta, rientrando quinto.\nLa gara di Nelson Piquet fu regolare fino al giro 51, quando una foratura alla posteriore sinistra lo lev\u00f2 dai piani della graduatoria. Pass\u00f2 a condurre Michele Alboreto, seguito da Keke Rosberg e John Watson. Dopo la sosta, per la sostituzione dello pneumatico, il brasiliano della Brabham rientr\u00f2 in gara quarto.\nLa classifica rimase congelata negli ultimi giri. Alboreto conquist\u00f2 cos\u00ec la sua seconda vittoria nel mondiale, la ventitreesima e ultima per la Tyrrell. Essa fu anche la sola del motore Ford Cosworth DFY.\nRisultati.\nI risultati del gran premio furono i seguenti:"}
{"id": "1959507", "revid": "287204", "url": "https://it.wikipedia.org/wiki?curid=1959507", "title": "Thomas de Hartmann", "text": "Ritenuto fra i pi\u00f9 promettenti pianisti dello Zar di tutte le Russie, de Hartmann compone musica anche per Vassilij Kandinskij. Il suo nome \u00e8 strettamente legato a Georges Ivanovi\u010d Gurdjieff, che egli e sua moglie Olga incontrano nel 1916 a San Pietroburgo, divenendone allievi. &lt;br&gt;Per vent'anni, de Hartmann mantiene uno strettissimo rapporto con il maestro, componendo centinaia di brani per pianoforte, dettatigli da Gurdjieff. Sue anche le musiche dei \"movimenti\", le danze sacre gurdjieffiane. &lt;br&gt;\nDopo la morte di Gurdjieff, nel 1949, Thomas de Hartmann si trasferisce a New York, dove insieme ad altri allievi diretti del maestro \u00e8 tra i fondatori dell'organizzazione Gurdjieff Foundation che trasmette ancora oggi in tutto il mondo l'eredit\u00e0 dell'insegnamento gurdjieffiano.\nNel 1955 avviene la prima esecuzione assoluta nella Jesse H. Jones Hall for the Performing Arts di Houston di \"12 Russian Fairy Tales\" di sua composizione diretta da Leopold Stokowski.\nIl compositore muore a New York nel 1956, mentre la moglie Olga nel 1979 nel New Mexico. A lei si deve la pubblicazione di un libro con importanti testimonianze sulla vita degli allievi insieme a Gurdjieff, pubblicato in Italia con il titolo \"La nostra vita con Gurdjieff\".&lt;br&gt;\nI brani di Gurdjieff/de Hartmann negli anni sono stati anche eseguiti da celebri musicisti, fra cui Laurence Rosenthal e Keith Jarrett e sono riportati nel film di Peter Brook \"Incontri con uomini straordinari\" (\"Meetings with Remarkable Men\")."}
{"id": "1959515", "revid": "287204", "url": "https://it.wikipedia.org/wiki?curid=1959515", "title": "O'Neill", "text": ""}
{"id": "1959518", "revid": "319559", "url": "https://it.wikipedia.org/wiki?curid=1959518", "title": "Feydeau", "text": "Feydeau:"}
{"id": "1959525", "revid": "729019", "url": "https://it.wikipedia.org/wiki?curid=1959525", "title": "Guerre arabo-bizantine", "text": "Le guerre arabo-bizantine furono una serie di guerre tra i Califfati arabi e l'Impero bizantino tra il VII e il XII secolo. Esse cominciarono durante la fase iniziale delle conquiste islamiche sotto i califfi al-R\u0101shid\u016bn e i Califfi omayyadi, e continuarono in forma di guerre frontaliere fino all'inizio dell'et\u00e0 delle Crociate. Come conseguenza delle guerre, i Bizantini - anche chiamati Romani (\"R\u016bm\" nelle cronache musulmane, dal momento che l'Impero bizantino era formalmente la parte orientale dell'Impero romano) - persero molti territori.\nIl conflitto iniziale dur\u00f2 dal 634 al 717, terminando con il secondo assedio arabo di Costantinopoli che fren\u00f2 la rapida espansione degli Arabi in Asia Minore. I conflitti tuttavia continuarono fino al 1169. L'occupazione del Sud Italia da parte degli Abbasidi nel IX e X secolo non ebbe successo come in Sicilia. Tuttavia, sotto la dinastia macedone, i Bizantini riconquistarono molti territori in Oriente arrivando addirittura a minacciare Gerusalemme a sud. L'Emirato di Aleppo divenne vassallo dei Bizantini a oriente, dove la minaccia pi\u00f9 grossa era l'Imamato dei Fatimidi, fino alla venuta dei Selgiuchidi che si espanse a danno di Bisanzio. Ci\u00f2 costrinse l'Imperatore bizantino Alessio I Comneno a chiedere aiuti militari al Papa Urbano II al Concilio di Piacenza; ci\u00f2 caus\u00f2 la Prima Crociata.\nPremessa.\nLe prolungate e logoranti guerre bizantino-sasanidi del VI e VII secolo indebolirono e resero vulnerabili entrambi gli imperi; fu questo la causa della rapida espansione musulmana ai loro danni. L'ultima di queste guerre si concluse con la vittoria dei Bizantini: l'Imperatore Eraclio riconquist\u00f2 tutti i territori occupati dai Persiani nel corso della guerra, e riusc\u00ec a riportare a Gerusalemme la Croce sacra nel 629. Nonostante tutto, a nessun impero venne dato il tempo di riprendersi, poich\u00e9 alcuni anni dopo dovettero subire l'invasione degli Arabi (da poco uniti dall'Islam), che, secondo una definizione decisamente esagerata di Howard-Johnston, \"possono essere paragonati a uno tsunami umano\". Secondo George Liska, il \"prolungato conflitto bizantino\u2013persiano apr\u00ec la via all'Islam\".\nVerso i primi degli anni Trenta del VII secolo, il profeta Maometto era riuscito a unificare tutta la regione del Hijaz (l'Arabia sar\u00e0 unificata da Ab\u016b Bakr con le \"guerre della \"ridda\"\"-) sotto il dominio islamico, e fu sotto la sua guida che avvennero i primi scontri tra musulmani e Bizantini, nell'area di confine costituita dal deserto Siriano (o Arabico, a seconda dei punti di vista). Nel 629, solo pochi mesi dopo il trattato di pace tra Eraclio e il generale persiano Shahrbaraz (in cui i Persiani si impegnavano a ritirarsi dai territori bizantini da loro occupati nel corso dell'ultima guerra romano-persiana), le truppe arabe e bizantine si scontrarono a Mu\u02bfta. Maometto mor\u00ec nel 632; gli succedette Ab\u016b Bakr, il primo Califfo e l'indiscusso leader dell'intera Arabia dopo le Guerre della Ridda.\nPrimi conflitti.\nSecondo fonti musulmane chiaramente sovradimensionate, nel 630 Maometto guid\u00f2 un esercito di circa uomini a nord di Tabuk, nell'odierna Arabia Saudita nord-occidentale, con l'intenzione di scontrarsi con l'esercito bizantino. Anche se non fu una vera e propria battaglia, l'evento storicamente rappresenterebbe la prima spedizione araba contro i Bizantini, pur non portando a un confronto militare. Le fonti bizantine non menzionano questa battaglia, e molti dettagli provengono da fonti musulmane. Le fonti contemporanee bizantine tuttavia menzionano la battaglia di Mu\u02bfta combattuta nel 629. I primi scontri iniziarono come conflitti con gli stati clienti arabi degli Imperi bizantino e sasanide: i Ghassanidi e i Lakhmidi di al-\u1e24\u012bra. Questi conflitti in poco tempo si trasformarono in una sanguinosa guerra combattuta contro entrambi gli Imperi, al termine delle quali gli Arabi conquistarono il Levante e la Persia sotto il comando di due generali del Califfato dei Rashidun: Kh\u0101lid b. al-Wal\u012bd e \u02bfAmr b. al-\u02bf\u0100\u1e63.\nConquista islamica della Siria romana: 634\u2013638.\nNel Levante, l'esercito arabo si scontr\u00f2 con l'esercito bizantino, composto da truppe imperiali e da truppe indigene di cultura aramaica. Monofisiti ed ebrei della Siria accolsero come liberatori i conquistatori arabi, poich\u00e9 si sentivano oppressi dai Bizantini. Le trib\u00f9 arabe avevano anche legami economici, culturali e familiari con le prevalentemente arabe popolazioni della Mezzaluna fertile.\nL'Imperatore d'Oriente Eraclio era caduto malato e non pot\u00e9 quindi condurre il suo esercito contro gli Arabi nel tentativo di impedire loro la conquista della Siria e della Palestina nel 634. In una battaglia combattuta presso Ajn\u0101dayn nell'estate del 634, gli Arabi ottennero una vittoria decisiva. Dopo la loro vittoria a Fa\u1e25l (Pella), i musulmani conquistarono Damasco nel 634 sotto il comando di Kh\u0101lid b. al-Wal\u012bd. I Bizantini risposero inviando in Siria pi\u00f9 truppe possibili comandate dai maggiori comandanti, inclusi Teodoro Trithyrius e il generale armeno Vahan, in modo da cacciare gli Arabi dai territori da loro occupati nel corso della guerra. Nella Battaglia del Yarmuk nel 636, tuttavia, i musulmani, avendo studiato il campo di battaglia nei minimi particolari, attirarono i Bizantini in un'imboscata e vinsero nettamente la battaglia. L'esclamazione di addio di Eraclio, mentre abbandonava Antiochia alla volta di Costantinopoli, chiarisce bene il suo disappunto: \"Pace a te, o Siria, e quanto esiste in questo eccellente contrada, tutto ci\u00f2 sar\u00e0 per il nemico!\". L'impatto emotivo per la perdita della Siria da parte dei Bizantini \u00e8 illustrata dalle parole di Giovanni Zonara: \"[...] fino ad allora [dopo la caduta della Siria] la razza degli Ismaeliti non cess\u00f2 d'invadere e saccheggiare l'intero territorio dei Romani\".\nNel 637, gli Arabi occuparono Gerusalemme, che si arrese con il suo Patriarca Sofronio. Nell'estate del 637, gli Arabi conquistarono Gaza e, nello stesso periodo, le autorit\u00e0 bizantine in Egitto chiesero e ottennero una costosa tregua, che dur\u00f2 tre anni. Nel 638, gli Arabi occuparono la Siria settentrionale, tranne la Mesopotamia settentrionale, a cui garantirono una tregua di un anno. Alla scadenza della tregua nel 639\u2013640, gli Arabi conquistarono la Mesopotamia bizantina e conclusero la conquista della Palestina devastando Cesarea marittima e occupando Ascalon. Nel dicembre 639, gli Arabi lasciarono la Palestina per invadere l'Egitto all'inizio del 640.\nConquista araba del Nord Africa: 639\u2013717.\nConquista dell'Egitto e della Cirenaica.\nAntiochia rimase temporaneamente in mano bizantina, ma quando Eraclio mor\u00ec, gi\u00e0 la maggior parte dell'Egitto era perduto, e nel 647\u2013648 gli Arabi completarono la conquista della Siria. Con \u2013 uomini sotto il suo comando, \u02bfAmr ibn al-\u02bf\u0100\u1e63 prima raggiunse l'Egitto dalla Palestina alla fine del 639 o all'inizio del 640. Venne in seguito raggiunto da altri rinforzi, soldati condotti da al-Zubayr b. al-\u02bfAwamm. \u02bfAmr prima assedi\u00f2 e conquist\u00f2 la fortezza che portava il nome di Babilonia, e poi attacc\u00f2 Alessandria. I Bizantini, divisi e scioccati dall'improvvisa perdita di cos\u00ec tanti territori, si arresero nel settembre 642. La caduta di Alessandria segn\u00f2 la fine del dominio bizantino in Egitto, e permise ai musulmani di continuare le loro attivit\u00e0 militari in Nordafrica; nel 643\u2013644 \u02bfAmr complet\u00f2 la conquista della Cirenaica. Nello stesso periodo, gli Arabi conquistarono Cipro, e \u02bfUthm\u0101n b. \u02bfAff\u0101n succedette al Califfo \u02bfUmar b. al-Khatt\u0101b dopo la sua morte.\nLa flotta bizantina riusc\u00ec a riconquistare Alessandria nel 645, ma la perse di nuovo un anno dopo in seguito alla Battaglia di Nikiou. I locali cristiani copti accolsero come liberatori gli Arabi, come avevano gi\u00e0 fatto in precedenza i monofisiti a Gerusalemme. La perdita della ricca provincia priv\u00f2 i Bizantini dei loro rifornimenti in vettovaglie, provocando un'interruzione dei rifornimenti tra l'Impero e i suoi soldati nei decenni che seguirono.\nConquista dei rimanenti territori bizantini in Nord Africa.\nNel 647, gli Arabi condotti da \u02bfAbd All\u0101h b. Sa\u02bfd, invasero il bizantino Esarcato d'Africa. La Tripolitania e Sufetula, a poco meno di 260\u00a0km a sud di Cartagine, vennero conquistate, e il governatore (autoproclamatosi Imperatore d'Africa), Gregorio, venne ucciso. L'esercito arabo poi ritorn\u00f2 in Egitto nel 648 dopo che il successore di Gregorio, Gennadio, aveva promesso loro un tributo annuale di circa \"nomismata\".\nIn seguito a una guerra civile scoppiata nell'Impero arabo, i Califfi omayyadi salirono al potere con Mu\u02bf\u0101wiya b. Ab\u012b Sufy\u0101n. Sotto gli Omayyadi, la conquista dei rimanenti territori bizantini in Nordafrica venne completata e gli Arabi riuscirono a conquistare il Maghreb e a penetrare nella Spagna visigotica attraversando lo Stretto di Gibilterra sotto il comando del comandante berbero \u1e6c\u0101riq b. Ziy\u0101d. Ma questo accadde solo dopo aver costruito una grande e potente flotta, grazie anche alla quale conquistarono e devastarono la fortezza bizantina di Cartagine nel 695\u2013698. Con la perdita dell'Africa, ormai il controllo bizantino nel Mediterraneo centrale era gravemente minacciato da una nuova flotta araba operante in Tunisia.\nMu\u02bf\u0101wiya inizi\u00f2 a consolidare il suo impero, dal Lago Aral ai confini occidentali dell'Egitto. Pose un governatore in Egitto ad al-Fus\u1e6d\u0101\u1e6d, ed effettu\u00f2 incursioni in Sicilia nel 652 e in Anatolia nel 663. In seguito tra il 665 e il 689 venne combattuta una nuova guerra in Nordafrica per proteggere l'Egitto \"da un attacco da parte della bizantina Cirene.\" Un esercito di musulmani prese Barca, sconfiggendo Bizantini.\nIn seguito arriv\u00f2 in Africa un esercito di Arabi condotto dal generale arabo \u02bfUqba b. N\u0101fi\u02bf. Nel 670 la citt\u00e0 di Qayraw\u0101n (a circa 160 chilometri a sud della moderna Tunisi) venne scelta come rifugio e base per ulteriori operazioni. Sarebbe poi diventata la capitale della provincia islamica dell'Ifriqiya.\nIn seguito il temerario generale \"si diresse nel cuore del paese, attravers\u00f2 il deserto - in cui in futuro sarebbero state erette le citt\u00e0 di F\u0101\u1e63 e di Marr\u0101kush - e penetr\u00f2 fino alle sponde dell'Atlantico e ai confini col grande deserto\". Nella sua conquista del Maghreb (Nordafrica occidentale) prese la citt\u00e0 costiera di Bugia (in lingua araba Bij\u0101ya) cos\u00ec come Tingi (Tangeri), conquistando quella che era stata la provincia romana della Mauretania Tingitana.\nLuis Garcia de Valdeavellano scrive::\nCome per\u00f2 scrive Gibbon di \u02bfUqba, \"questo Alessandro maomettano, che ambiva a nuovi mondi, non fu capace di preservare le sue recenti conquiste per la generale defezione dei sudditi greci e africani, finendo con l'essere richiamato dalle sponde dell'Atlantico\". Le sue forze vennero mandate a sedare una rivolta. Ma in una battaglia venne circondato dagli insorti e ucciso.\nIn seguito, aggiunge Gibbon, \"il terzo generale o governatore d'Africa, Zubayr, si volle vendicare e incontr\u00f2 il fato del suo predecessore. Sconfisse gli indigeni in molte battaglie ma venne definitivamente sconfitto da un potente esercito, che Costantinopoli aveva mandato a difesa di Cartagine.\"\nNel frattempo, una nuova guerra civile era scoppiata in Arabia e Siria. Caus\u00f2 la rapida successione di quattro califfi in cinque anni (dalla morte di Mu\u02bf\u0101wiya nel 680 fino all'ascesa al trono di \u02bfAbd al-Malik b. Marw\u0101n nel 685) e termin\u00f2 solo nel 692 con la morte del leader dei suoi avversari.\nLe Guerre Saracene di Giustiniano II, ultimo Imperatore della Dinastia eracliana, \"riflettevano il generale caos del periodo\". Dopo una campagna vittoriosa firm\u00f2 una tregua con gli Arabi, raggiungendo un accordo sul controllo dell'Armenia, sull'Iberia e Cipro; tuttavia, allontanando cristiani Mardaiti dal nativo Libano, egli rimosse un importante ostacolo fra gli Arabi e la Siria, e nel 692, dopo la disastrosa Battaglia di , i musulmani conquistarono tutta l'Armenia. Deposto nel 695, con Cartagine perduta nel 698, Giustiniano ritorn\u00f2 sul trono nel periodo 705-711. Il suo secondo regno fu caratterizzato da vittorie arabe in Asia Minore e da conflitti interni. \nAssedi arabi di Costantinopoli.\nDurante il regno di Costantino IV, nel 674 il Califfo omayyade Mu\u02bf\u0101wiya I assedi\u00f2 Costantinopoli. In questa battaglia, gli Omayyadi non riuscirono a sfondare le mura teodosiane e a bloccare la citt\u00e0 attraverso il Bosforo. L'arrivo dell'inverno tuttavia costrinse gli assedianti a ritirarsi su un'isola a 129\u00a0km di distanza.\nTuttavia, prima dell'assedio, un rifugiato greco-siriano, Kallinikos (Callinico) di Heliopolis, aveva da poco inventato per l'Impero bizantino una nuova devastante arma, il \"fuoco greco\". Nella Battaglia di Syllaeum nel 677, la flotta bizantina utilizz\u00f2 quest'arma per infliggere una decisiva sconfitta alla flotta omayyade nel Mare di Marmara e liber\u00f2 la citt\u00e0 dall'assedio nel 678. Tra gli Arabi uccisi nell'assedio si trovava Ab\u016b Ayy\u016bb al-An\u1e63\u0101r\u012b, il primo convertito all'Islam nella citt\u00e0 di Medina al momento dell'arrivo in citt\u00e0 di Maometto. Il luogo in cui fu ritrovata la tomba di costui, che i Turchi chiameranno Ey\u00fcp, \u00e8 considerato uno dei siti pi\u00f9 sacri di Istanbul. La vittoria bizantina fren\u00f2 l'espansione omayyade in Europa per almeno trent'anni.\nIl conflitto iniziale giunse a una conclusione durante i regni dell'imperatore Bizantino Leone III Isaurico e il califfo omayyade \u02bfUmar b. \u02bfAbd al-\u02bfAz\u012bz, dopo il Secondo assedio arabo di Costantinopoli nel (717-718), dove il grosso esercito arabo, condotto da Maslama ibn Abd al-Malik, venne sconfitto per la resistenza delle mura della citt\u00e0 assediata, per il provvidenziale arrivo degli alleati Bulgari e per l'utilizzo del fuoco greco che distrusse la flotta araba:\nConflitti successivi.\nLa prima ondata di conquiste islamiche termin\u00f2 con l'assedio di Costantinopoli nel 718, al termine del quale, il confine tra i due imperi si stabilizz\u00f2 sulle montagne dell'Anatolia orientale. Incursioni e controincursioni da entrambe le parti continuavano frequentemente, ma non pi\u00f9 per conquista ma per saccheggio: il Califfato aveva rinunciato alla conquista di Costantinopoli. Per cui i contatti diplomatici e amichevoli tra i due imperi divennero pi\u00f9 regolari, e ci\u00f2 port\u00f2 al riconoscimento reciproco dei due imperi. In risposta alla minaccia musulmana, che raggiunse il suo picco nella prima met\u00e0 dell'VIII secolo, gli imperatori isaurici adottarono una politica Iconoclastica, che fu abbandonata nel 786 per poi essere riadottata nell'815 e finalmente abbandonata nell'843. Sotto la dinastia macedone, approfittando del declino e della frammentazione del Califfato Abbaside, i Bizantini ripresero l'offensiva, recuperando diversi territori nel corso del X secolo, territori perduti dopo il 1071 ad opera dei Turchi Selgiuchidi.\nIncursioni sotto gli ultimi Omayyadi e la nascita dell'Iconoclasmo.\nIn seguito al tentativo fallito di conquistare Costantinopoli nel 717\u2013718, gli Omayyadi per un certo periodo distolsero la loro attenzione altrove, consentendo ai Bizantini di portarsi sull'offensiva, recuperando alcuni territori in Armenia. Dal 720/721, tuttavia, gli eserciti arabi ripresero le loro spedizioni contro l'Anatolia bizantina, anche se non pi\u00f9 a fini di conquista, ma come incursioni a larga scala di saccheggio e di devastazione delle campagne, con soli attacchi occasionali di forti o dei centri abitati maggiori. Fu cos\u00ec che, sotto gli ultimi califfi Omayyadi e i primi califfi Abbasidi, la frontiera tra Bisanzio e il Califfato si stabilizz\u00f2 lungo le catene montuose Tauro-Antitauro. Da parte degli Arabi, la Cilicia fu permanentemente occupata sa essi e le sue citt\u00e0 deserte, come Adana, Mopsuestia (al-Ma\u1e63\u1e63\u012b\u1e63a) e, soprattutto, Tarso, furono rifortificate e ripopolate sotto i primi Abbasidi. Allo stesso modo, nella Mesopotamia Superiore, luoghi come Germanikeia (Mar'ash), Hadath e Melitene (Malatya) divennero importanti centri militari. Queste due regioni avrebbero formato le due met\u00e0 di una nuova zona di frontiera fortificata, la cosiddetta regione dei \"thugh\u016br\".\nSia gli Umayyadi che gli Abbasidi continuarono a considerare le spedizioni annuali contro il \"nemico tradizionale\" del Califfato come parte integrante del continuo \"jih\u0101d\" armato, ed esse cominciarono a seguire uno schema regolare: una o due spedizioni estive (pl. \"\u1e63aw\u0101\u02beif\", sing. \"\u1e63\u0101\u02beifa\") talvolta coadiuvate da un attacco navale e/o seguite da spedizioni invernali (\"shaw\u0101t\u012b\"). Le spedizioni estive erano in genere due attacchi separati, la \"spedizione della sinistra\" (\"al-\u1e63\u0101\u02beifa al-yusr\u0101/al-\u1e63ughr\u0101\") lanciata dal \"thughur\" cilicio e consistente per lo pi\u00f9 da truppe siriache, e la \"spedizione della destra\" (\"al-\u1e63\u0101\u02beifa al-yumn\u0101/al-kubr\u0101\") lanciata da Malatya e composta da truppe mesopotamiche. Le incursioni erano inoltre largamente confinate alle zone di frontiera e al plateau anatolico centrale, e solo raramente raggiunsero le zone costiere periferiche, che i Bizantini avevano pesantemente fortificato.\nSotto il pi\u00f9 aggressivo Califfo Hisham ibn 'Abd al-Malik (\"reg.\" 723\u2013743), queste incursioni divennero pi\u00f9 pericolose e vennero condotte dai generali pi\u00f9 talentuosi del Califfato, compresi principi della dinastia umayyade, come Maslama ibn Abd al-Malik o i figli stessi di Hisham Mu\u02bf\u0101wiya, Maslama e Sulaym\u0101n. Questa era ancora l'epoca in cui Bisanzio stava ancora lottando per la sopravvivenza, e \"le province di frontiera, devastate dalla guerra, erano una terra di citt\u00e0 rovinate e villaggi deserti dove una popolazione sparsa cercava riparo in castelli o montagne impenetrabili piuttosto che contare sulle armate dell'Impero per avere un minimo di sicurezza\" (Kennedy). In risposta al rinnovo delle invasioni arabe, e a una sequenza di disastri naturali come le eruzioni dell'isola vulcanica di Thera, l'Imperatore Leone III Isaurico concluse che l'Impero aveva perso il favore divino. Gi\u00e0 nel 722 aveva provato di costringere alla conversione gli Ebrei dell'Impero, ma ben presto cominci\u00f2 a rivolgere la sua attenzione sulla venerazione delle icone, che alcuni vescovi avevano cominciato a considerare fonte di idolatria. Nel 726, sembra che Leone pubblic\u00f2 un editto condannante il loro uso e si mostr\u00f2 sempre di pi\u00f9 ostile rispetto agli iconofili, fino a bandire formalmente i dipinti di figure religiose in una riunione di corte nel 730. La politica iconoclastica imperiale provoc\u00f2 grandi opposizioni sia tra il popolo che dalla Chiesa, soprattutto dal Papa. Secondo Warren Treadgold: \"Non sent\u00ec alcun bisogno di consultarsi con la Chiesa, e sembra essere stato sorpreso dalla profondit\u00e0 della opposizione popolare che incontr\u00f2\". La controversia indebol\u00ec l'Impero bizantino, e fu un fattore chiave che port\u00f2 allo scisma tra il Patriarca di Costantinopoli e il Papa.\nIl Califfato omayyade era tuttavia continuamente distratto da conflitti in altri fronti, soprattutto contro i Cazari, con cui Leone III aveva concluso un'alleanza, facendo sposare suo figlio, Costantino V (r. 741\u2013775) alla principessa cazara Tzitzak. Solo alla fine degli anni 730 le incursioni islamiche divennero di nuovo una minaccia, ma la vittoria bizantina presso Akroinon e lo scoppio della rivoluzione abbaside port\u00f2 a una pausa negli attacchi arabi contro l'Impero. Apr\u00ec anche la strada per una politica offensiva contro gli Arabi ad opera di Costantino V (\"r.\" 741\u2013775), che attacc\u00f2 l'importante base araba di Melitene, e continu\u00f2 a conseguire ulteriori successi. Questi successi vennero interpretati da Leone III e suo figlio Costantino come evidenza del rinnovato favore divino, e rafforz\u00f2 la posizione degli Iconoclasti nell'Impero.\nI primi Abbasidi.\nA differenza degli Omayyadi, i califfi Abbasidi non seguirono una politica espansionistica: si accontentarono dei confini dell'Impero cos\u00ec com'erano, ed eventuali spedizione contro nemici interni erano finalizzate non a conquista ma alla difesa dei confini. Le incursioni annuali contro Bisanzio, arrestatesi in seguito alla rivoluzione abbaside, ripresero con rinnovato vigore dal 780 circa in poi, ed erano le uniche spedizioni in cui il califfo o i suoi figli partecipavano di persona. Come simbolo del ruolo rituale del Califfo come leader della comunit\u00e0 musulmana, esse erano paragonate nella propaganda ufficiale dalla leadership da parte dei membri della dinastia degli Abbasidi del pellegrinaggio annuale (\"hajj\") alla Mecca. Inoltre, i costanti conflitti in Siria erano utili agli Abbasidi in quanto tenevano impegnate le \u00e9lite militari siriane e mesopotamiche e i numerosi volontari (\"mu\u1e6d\u1e6dawi\u02bfa\") ansiosi di partecipare al \"jih\u0101d\".\nDesiderando di enfatizzare la sua piet\u00e0 e il suo ruolo come leader della comunit\u00e0 musulmana, il Califfo H\u0101r\u016bn al-Rash\u012bd (\"r.\" 786\u2013809) in particolare fu il pi\u00f9 energico dei primi califfi abbasidi nelle guerre contro Bisanzio: stabilita la sua sede a Raqqa in prossimit\u00e0 alla frontiera, rafforz\u00f2 il \"thughur\" nel 782 invase l'Asia Minore, iniziando una guerra contro i Bizantini della Basilissa Irene d'Atene; la campagna si concluse con la resa di quest'ultima a causa del tradimento di un suo generale e il pagamento da parte di Costantinopoli di un ingente indennizzo. Nel 786 formando una seconda linea difensiva lungo la Siria settentrionale, la \"al-\u02bfAw\u0101\u1e63im\", e condusse diverse spedizioni in Anatolia sempre con Irene, inclusa la pi\u00f9 grande spedizione mai tentata sotto gli Abbasidi, quella dell'806. Nonostante ci\u00f2, e continuando un trend cominciato sotto i suoi immediati predecessori, il suo califfato fu caratterizzato anche da contatti molto pi\u00f9 regolari tra la corte abbaside e Bisanzio, con lo scambio di ambascerie e di lettere di gran lunga pi\u00f9 frequente rispetto al periodo umayyade. Malgrado l'ostilit\u00e0 di H\u0101r\u016bn nei confronti di Bisanzio, \"l'esistenza di ambasceria \u00e8 un segno che gli Abbasidi accettarono che l'Impero bizantino era una potenza con cui dovevano trattare a pari condizioni\" (Kennedy).\nIn seguito scoppi\u00f2 una guerra civile nell'Impero bizantino, la rivolta di Tommaso lo Slavo, che ottenne sostegno e rinforzi dal Califfo Al-Ma\u02bem\u016bn: nel giro di pochi mesi soli due \"Themata\" in Asia Minore rimasero fedeli all'Imperatore Michele II. Quando gli Arabi conquistarono Tessalonica, la seconda citt\u00e0 dell'Impero per grandezza, fu rapidamente riconquistata dai Bizantini. L'assedio di Costantinopoli dell'821 ad opera di Tommaso non ebbe successo a causa della resistenza delle mura cittadine, costringendo il ribelle al ritiro.\nAsia Minore, Creta e Sicilia.\nGli Arabi non abbandonarono il loro progetto di conquistare l'Asia Minore e nell'838 inizi\u00f2 un'altra invasione, durante la quale venne saccheggiata la citt\u00e0 di Amorio. Con i Bizantini indeboliti da contrasti interni, Creta cadde nelle mani islamiche nell'824 e la Sicilia venne gradualmente conquistata dagli Arabi in 75 anni. Salpando dalla Tunisia, gli Arabi conquistarono dapprima Palermo nell'831, poi Messina nell'842 e infine Enna nell'859.\nRipresa bizantina.\nTuttavia la nuova dinastia macedone (salita al potere nell'867) pose fine alle controversie religiose e ai contrasti interni, mentre l'impero degli Abbasidi venne diviso in molti califfati. Con Basilio I l'Impero si riprese dalla lunga crisi, iniziando a espandersi territorialmente, e diventando in breve tempo l'Impero pi\u00f9 potente in Europa; in campo religioso l'imperatore strinse buone relazioni con il papa. Basilio si alle\u00f2 con il Sacro Romano Imperatore Luigi II contro gli Arabi, e la sua flotta pose fine alle loro incursioni e saccheggi nel mar Adriatico. Con l'aiuto bizantino, Luigi II conquist\u00f2 Bari, che era in mano araba, nell'871. La citt\u00e0 venne poi annessa all'Impero bizantino nell'876. Tuttavia, proprio in questo periodo, le ultime citt\u00e0 rimaste bizantine in Sicilia vennero conquistate dagli Arabi; Siracusa venne conquistata dall'Emirato di Sicilia nell'878. Catania venne conquistata dagli Arabi nel 900, e anche la fortezza di Taormina fece la sua stessa fine nel 902. La Sicilia sarebbe rimasta in mano araba fino all'invasione dei Normanni nel 1071.\nAnche se la maggior parte della Sicilia era perduta, il generale Niceforo Foca il Vecchio riusc\u00ec a conquistare Taranto e quasi tutta la Calabria nell'880. Creta venne riconquistata dai Bizantini nel 960, e sarebbe rimasta in mano bizantina fino al 1204, quando fu conquistata dalla Repubblica di Venezia durante la Quarta Crociata. I successi nella penisola italiana furono l'inizio di un nuovo periodo di dominazione bizantina nella parte meridionale del Bel Paese.\nDopo aver posto fine ai contrasti interni, Basilio II attacc\u00f2 gli Arabi nel 995. Le guerre civili bizantine avevano indebolito la posizione dell'Impero in Oriente, e le conquiste di Niceforo II Foca e di Giovanni I Zimisce rischiavano di essere compromesse, con Aleppo assediata e Antiochia sotto minaccia. Basilio vinse alcune battaglie in Siria, liberando Aleppo, conquistando la valle dell'Oronte, e compiendo delle incursioni a sud. Anche se non aveva la forza per giungere in Palestina e rivendicare Gerusalemme, le sue vittorie permisero ai Bizantini di riconquistare quasi tutta la Siria, inclusa la citt\u00e0 pi\u00f9 grande che era la sede del Patriarca di Antiochia.\nSotto Basilio II, i Bizantini stabilirono un'area per il nuovo thema, che si stendeva a NE di Aleppo (all'epoca, di fatto, protettorato bizantino) a Manzikerta. Sotto il sistema militare e amminiostrativo dei \"themata\", i Bizantini potevano levare una forza di almeno uomini. Sotto il governo di Basilio II, l'Impero bizantino raggiunse la sua pi\u00f9 ampia estensione dell'ultimo mezzo millennio e dei successivi 400 anni.\nConclusione.\nDurante la Seconda Crociata, Baldovino III assedi\u00f2 Ascalona nel 1153, e il Regno di Gerusalemme riusc\u00ec ad avanzare in Egitto e a occupare brevemente Il Cairo nel 1160. L'Imperatore Manuele spos\u00f2 Maria d'Antiochia, cugina del re crociato Amalrico I di Gerusalemme, mentre Amalrico spos\u00f2 la pronipote di Manuele Maria Comnena.\nNel 1168 un'alleanza formale venne negoziata dal futuro Arcivescovo Guglielmo di Tiro, e nel 1169 Manuele lanci\u00f2 una spedizione con Amalrico in Egitto.\nLa campagna ambiziosa di Manuele era una drammatica dimostrazione di come potente fosse diventato l'Impero, che disponeva di una flotta di oltre 200 navi equipaggiate con armi da assedio e fuoco greco. Guglielmo di Tiro fu particolarmente impressionato dalle grandissime navi da trasporto utilizzate per trasportare i catafratti dell'esercito comneniano. La strategia di Manuele era quella di usare i Crociati come scudo per l'Impero, e decise di intervenire in Egitto perch\u00e9 credeva che il controllo dell'Egitto sarebbe stato decisivo per la vittoria nella Seconda Crociata. La conquista dell'Egitto avrebbe consolidato il controllo crociato nella Terra Santa, e avrebbe permesso all'Impero di usufruire dei ricchi granai dell'Egitto.\nIl Sultano selgiuchide Qilij Arslan II sfrutt\u00f2 questo tempo per eliminare i suoi rivali d edificare il proprio potere in Asia Minore. Gli equilibri del potere nel Mediterraneo orientale cambiarono, e gli effetti del fallimento di Manuele in Egitto si sarebbero fatti sentire per un lungo periodo dopo la sua morte. L'ascesa di Saladino fu resa possibile solo quando, nel 1171, fu proclamato Sultano d'Egitto; la sua unione di Egitto e Siria avrebbe infine portato alla Terza Crociata. Nel frattempo l'alleanza bizantina fin\u00ec con la morte di Manuele I nel 1180; Manuele sarebbe stato l'ultimo Imperatore bizantino gradito ai Crociati.\nStoriografia e fonti diverse.\nSecondo Walter Emil Kaegi le fonti arabe sono caratterizzate da mancanza di chiarezza e vere e proprie contraddizioni. Anche alcune tra le fonti non arabe presentano problemi, come ad esempio le cronache di Teofane Confessore e Niceforo I, o quelle scritte in siriano, che sono di solito molto brevi e forniscono informazioni piuttosto laconiche. Anche alcune delle fonti usate dallo storico armeno Sebeos sembrano essere siriane. Tra le poche fonti latine interessanti c'\u00e8 la storia di Fredegario (VII secolo) e due cronache spagnole dell'ottavo secolo, tutte desunte da precedenti narrazioni storiche bizantine o comunque orientali. Fin dalle prime, sfortunate reazioni militari bizantine contro le incipienti invasioni musulmane, afferma comunque Kaegi, \u201cla storiografia bizantina si sforza di attribuire la responsabilit\u00e0 delle pesanti sconfitte a bersagli diversi dall'Imperatore Eraclio, siano essi gruppi, persone o accadimenti oggettivi\u201d.\nPeraltro, lo spettro delle fonti bizantine non strettamente storiche \u00e8 assai vasto, spaziando tra papiri e sermoni (i pi\u00f9 interessanti sono quelli di Sofronio e Anastasio Sinaita), poesia (specialmente quella di Sofronio e Giorgio di Pisidia), trattatistica apologetica, corrispondenza, spesso di derivazione patristica, apocalissi, agiografie, trattati militari (come lo \u201cStrategikon'\u2019 di Maurizio, dell'inizio del VII secolo), fino a fonti non letterarie, quali epigrafia, archeologia e numismatica. Nessuna di esse fornisce un resoconto coerente di questa o quella invasione musulmana, ma tuttavia in alcune di esse sopravvivono preziosi dettagli non altrimenti reperibili.."}
{"id": "1959526", "revid": "1305772", "url": "https://it.wikipedia.org/wiki?curid=1959526", "title": "Un difetto di famiglia", "text": "Un difetto di famiglia \u00e8 un film televisivo andato in onda in prima tv nel 2002, diretto da Alberto Simone. Protagonisti sono Lino Banfi e Nino Manfredi. Alla prima messa in onda il film per la tv raccoglie ben 7.648.000 spettatori con uno share del 34,10%.\nTrama.\nNel giorno fissato per il matrimonio della figlia, Nicola si trova a dover piangere la morte dell'anziana madre. Durante il suo funerale ricompare, dopo quarant'anni, Francesco, l'altro figlio della defunta, che in giovane et\u00e0, rendendo pubblica la sua omosessualit\u00e0, aveva causato uno scandalo alla famiglia. I due fratelli si detestano ma, nel rispetto delle volont\u00e0 materne, sono costretti a viaggiare insieme per accompagnare la salma al loro paese natale. Inoltre durante il viaggio Nicola scopre tante altre cose sulla vita di Francesco.\nProduzione.\nIl film \u00e8 stato girato a Pesaro.\nMolte scene sono state girate in Piemonte, in particolare a Stresa (VB) ed Orta San Giulio (NO)\nColonna sonora.\nLa colonna sonora del film \u00e8 composta, strumentata e diretta dal maestro Ennio Morricone.\nTracce.\nEccole le 14 tracce che compongono la colonna sonora."}
{"id": "1959539", "revid": "125910785", "url": "https://it.wikipedia.org/wiki?curid=1959539", "title": "Abbazia di San Paolo fuori le mura", "text": "L'abbazia di San Paolo fuori le mura \u00e8 un'abbazia benedettina che sorge a Roma, sulla via Ostiense a circa due chilometri dalle mura aureliane, accanto alla basilica di San Paolo fuori le mura.\nFin dall'VIII secolo \u00e8 il luogo in cui vivono i monaci benedettini a cui \u00e8 affidato il compito di custodire le lampade votive ed officiare la liturgia sul luogo di sepoltura dell'apostolo Paolo.\nA capo della comunit\u00e0 cenobitica vi \u00e8 l'abate eletto dalla comunit\u00e0 benedettina e nominato dal pontefice. Il Capitolo abbaziale sovrintende alle attivit\u00e0 pastorali della Basilica e alcuni sacerdoti monaci dipendono dal Tribunale della Penitenzieria Apostolica in qualit\u00e0 di Penitenzieri apostolici minori, costituenti uno dei quattro Collegi apostolici. L'intero complesso monastico come quello dell'adiacente basilica \u00e8 zona extraterritoriale appartenente alla Santa Sede.\nOrigini e storia.\nL'area in cui sorge l'abbazia e la basilica era occupata da un vasto cimitero in uso costante dal I secolo a.C. al III secolo d.C. anche se fu riutilizzato, in maniera sporadica anche nella tardoantichit\u00e0. La storia dell'abbazia benedettina di San Paolo fuori le mura a Roma si intreccia fin dalle sue lontane origini alla storia dell'omonima basilica costruita sul luogo della tomba dell'apostolo Paolo.\nLe pi\u00f9 antiche testimonianze di presenze monastiche presso la basilica sono giunte ai nostri giorni dal documento marmoreo chiamato \"Praeceptum\", di papa Gregorio I (590-604) che si conserva nel museo lapidario paolino all'interno dell'abbazia. In questo documento si fa menzione di un monastero femminile dedicato a santo Stefano. Nel \"Liber diurnus\" si ha invece la prima testimonianza del monastero maschile dedicato a san Cesario (detto di \"San Cesareo \"ad quatuor angulos\"); nel documento si parla di un monastero che sta andando in rovina.\nIl pontefice Gregorio II (715-731) dispose che esso fosse restaurato e unito a quello di Santo Stefano (essi costituirono il nucleo del monastero abbaziale di San Paolo, che per lungo tempo continu\u00f2 a chiamarsi \"Monasterium Ss.Stephani et Caesarii ad S. Paulam\"\"\")\" e affida ai monaci benedettini l'incarico di custodire le lampade nell'oratorio del protomartire. Per tale ragione Gregorio II \u00e8 considerato il vero fondatore del monastero paolino. Pi\u00f9 tardi i monaci acquistarono maggiore importanza e maggiori beni tanto da diventare i rappresentanti della basilica di San Paolo di fronte al Pontefice. In quel periodo i monaci accolsero nel monastero un ospite illustre papa Paolo I (756-767) che qui mor\u00ec a causa dell'et\u00e0 avanzata e il dispiacere per le ostilit\u00e0 del diacono Teofilatto.\nCi fu la prima invasione dei Saraceni a Roma (846), che lasciarono al loro ritiro saccheggi e distruzione. I monaci furono molto turbati per questo e spaventati dalle minacce di nuove incursioni e devastazioni. Fu proprio per questo che i papi pensarono di costruire fortezze a difesa delle basiliche di S. Pietro e S. Paolo. Papa Leone IV (855-872), fece costruire attorno al Vaticano dei bastioni difensivi che da lui presero il nome di \"Citt\u00e0 Leonina\".\nPi\u00f9 tardi papa Giovanni VIII (872-882), fece lo stesso costruendo attorno alla basilica e monastero mura e torri che prese da lui il nome di \"Giovannipoli\". Ad oggi non esistono testimonianze di questo che era diventato un vero e proprio borgo fortificato con abitazioni, mulino, chiesa e scalo sul Tevere.\nLa Bibbia carolingia.\nIl re Carlo il Calvo nell'866 ordin\u00f2 al monaco Ingolberto, che guidava un gruppo di amanuensi, miniaturisti e pittori, di realizzare una preziosa Bibbia che fosse degna della corte. Nell'intenzione del sovrano doveva risultare un'opera d'arte grandiosa, sia per la completezza dei testi, sia per la bellezza e vivacit\u00e0 delle decorazioni e illustrazioni. Si tratta di un grande e grosso volume manoscritto, pergamenaceo di 336 pagine uscito dalla scuola miniaturistica di Reims\nProbabilmente la Bibbia fu portata a Roma nell'anno 875 in occasione dell'incoronazione di Carlo il Calvo ad imperatore nella notte di Natale dell'875. Fu in quella occasione che la Bibbia fu donata a papa Giovanni VIII. Per tutto il Medioevo questa Bibbia fu spesso usata durante i giuramenti di fedelt\u00e0 al pontefice e venne poi affidata ai monaci benedettini dell'abbazia di San Paolo fuori le mura, nella cui custodia rimane ancora oggi. Una copia esatta della Bibbia \u00e8 esposta all'interno della pinacoteca nella zona museale della basilica.\nOrigini dello stemma dell'abbazia.\nNonostante il pericolo di incursioni saracene Roma continuava a ricevere l'omaggio dei monarchi inglesi, i quali, solo un secolo prima, si erano convertiti alla fede cattolica per l'opera dei monaci benedettini. I sovrani giungevano a Roma a venerare le tombe degli apostoli Pietro e Paolo e offrivano doni, talvolta molto ricchi, alle basiliche che ne custodivano i luoghi di sepoltura. Probabilmente nel tardo Medioevo \u00e8 proprio grazie a questa relazione religiosa che i sovrani inglesi esercitarono la funzione di protettori sulla basilica di San Paolo. Nell'attuale stemma dell'abbazia di San Paolo vi \u00e8 difatti rappresentata intorno allo scudo della spada una cinghia di cuoio col motto in francese dell'Ordine della Giarrettiera che fu istituito nel castello di Windsor nel 1344 o nel 1344: \"Honi soit qui mal y pense\" (trad. Sia maledetto chi pensa male). Infine, peculiarit\u00e0 dello stemma dell'Abbazia di San Paolo fuori le Mura \u00e8 la possibilit\u00e0 di sormontare il suddetto stemma con le Chiavi decussate di San Pietro, indicanti la dipendenza dell'Abbazia (di cui la Basilica \u00e8 Chiesa abbaziale) direttamente dalla Santa Sede.\nRiforma monastica cluniacense e titolo di abate di San Paolo.\nL'abate della celeberrima abbazia di Cluny (Borgogna), sant'Oddone, nel 936 fu chiamato a Roma per dare avvio alla riforma cluniacense in un tempo in cui, non solo a San Paolo, ma anche negli altri monasteri dell'Urbe, la disciplina della vita monastica era andata a poco a poco decadendo. Fu in questo periodo che scompare il titolo di \"Abbas et rector Sancti Stephani et Sancti Caesarii ad Sanctum Paulum\" e definitivamente quella pi\u00f9 semplice di \"Abbas et rector Sancti Pauli\".\nIl legame con Cluny rimase anche in seguito. Dopo la riforma, infatti, si succedettero nell'abbazia di San Paolo vari abati fino a che l'imperatore stesso Ottone III invit\u00f2 sant'Odilone di Cluny, per organizzare con severit\u00e0 la disciplina monastica e le celebrazioni liturgiche, nel modo in cui avveniva in Borgogna nella sua abbazia. Fu in questo periodo che molti romani entrarono nell'abbazia ostiense per vestirvi l'abito monastico. Tra questi ricordiamo papa Giovanni XVIII (1003-1009), della cui professione monastica si ha soltanto una breve testimonianza: \"Post annos V et dimidium in sancto Paulo monachus discessit\".\nGregorio VII.\nNel XI secolo tra il papa e l'imperatore a causa delle investiture ecclesiastiche nacquero gravi difficolt\u00e0 che turbarono le pacifiche relazioni tra le due massime autorit\u00e0 del mondo cristiano. La delicata situazione in cui venne a trovarsi il papato ebbe una grande ripercussione anche sull'osservanza regolare del cenobio paolino e sull'amministrazione del suo vasto patrimonio. Il monastero e la basilica si videro a poco a poco cadere in pieno abbandono e nella pi\u00f9 squallida decadenza.\nPapa Leone IX (1049-1054), entrato in Roma, venne a conoscere lo stato di rovina in cui si trovavano il cenobio e la basilica paolina. Volle subito provvedere affidandone la cura al monaco Ildebrando, che diverr\u00e0 papa col nome di Papa Gregorio VII nominandolo \"provisor apostolicus\" dell'abbazia. Quest'ultimo dopo aver ridonato il suo decoro al sacro tempio, provvide il necessario per vivere alla sparuta comunit\u00e0 monastica, e la fece ben presto aumentare di numero e tornare alla regolare osservanza.\nEletto poi papa con il nome di Gregorio VII (1073-1085) continu\u00f2 ad interessarsi della sua abbazia, tanto da conservare il titolo di abate di San Paolo. Di lui rimangono ancora: la bolla di conferma del vasto patrimonio feudale emanata nel 1081 che istituiva la prelatura \"nullius\" sottraendo l'abate da qualsiasi altra autorit\u00e0 episcopale che non fosse il papa, a garanzia della libert\u00e0 dell'abate di esercitare il suo ministero spirituale e temporale nell'ampio complesso feudale a nord di Roma (Capena, Leprignano, Nazzano, Civitella San Paolo ecc.); la Bibbia carolingia assai preziosa e ricca di miniature; la porta di bronzo lavorata con figure niellate con argento e smalto, eseguita a Bisanzio nel 1070 e che ora \u00e8 sistemata dopo accurato restauro all'interno della porta santa della basilica.\nLe prerogative conferite da Gregorio VII all'abbazia paolina, particolarmente ostacolate dal vescovo di Nepi, furono ulteriormente rafforzate da Innocenzo III che con la bolla del 13 giugno 1203, concedette agli abati di san Paolo di poter usare le insegne episcopali (mitra, anello, pastorale ecc.) e di poter amministrare il sacramento della cresima nei possedimenti dell'abbazia e di conferire gli ordini minori ai chierici a loro soggetti.\nNel medioevo all'abbazia, tra i numerosi feudi, fu assegnata la citt\u00e0 di Ardea, all'epoca in stato di abbandono, con l'annesso lazzaretto; infatti la regola benedettina impone fra i compiti l'assistenza agli ammalati. Nel 1421 i monaci cedettero Ardea e i suoi territori ai Colonna.\nLa rinascita artistica.\nNei sec. XII e XIII il monastero ostiense raggiunge una notevole fioritura di grandezza spirituale ed economica. In questo periodo furono chiamati i pi\u00f9 grandi artisti. Tra questi vanno nominati Pietro Vassalletto, autore del suggestivo chiostro romanico-cosmatesco e del tipico candelabro pasquale; i mosaicisti veneziani, fatti venire per eseguire la grandiosa e suggestiva opera musiva nel catino dell'abside; gli artisti toscani Pietro Cavallini, che decor\u00f2 la facciata della basilica con mosaico e orn\u00f2 di pregiati affreschi tutte le pareti, e Arnolfo di Cambio artefice dell'artistico e magnifico baldacchino gotico innalzato sul glorioso sepolcro dell'Apostolo.\nIl periodo della \"cattivit\u00e0 avignonese\".\nAl tempo della cattivit\u00e0 avignonese, l'abate di S. Paolo fu considerato come il prelato pi\u00f9 importante presente in Roma, al quale venivano spesso affidate dai papi di Avignone ragguardevoli missioni. In questo tempo fiorirono anche insigni figure di monaci, come il beato Giovanni Elemosinario, tutto carit\u00e0 verso i poveri e morto nel 1330 a Todi ove era stato inviato quale vicario dell'abate di S.Paolo.\nLa riforma di Ludovico Barbo e la nascita della Congregazione Cassinese.\nSegue pure un periodo di decadenza nella vita monastica, in cui il papa Martino V (1417- 1431) affid\u00f2 il governo dell'abbazia al cardinale Gabriele Condulmer, poi papa Eugenio IV, (1431-1447).\nEgli fece venire il suo amico ed ex superiore di S. Giorgio in Alga a Venezia, Ludovico Barbo, il quale, poco prima, aveva iniziato nel monastero di Santa Giustina di Padova una confederazione di monaci per riportare nei monasteri benedettini la vita claustrale regolare.\nI monasteri benedettini riformati dal Barbo furono riuniti in congregazione detta \"de Unitate\" o di S. Giustina di Padova e finalmente, nel 1504, quando anche Montecassino entr\u00f2 a far parte di questa riforma, fu detta Congregazione Cassinese. Il rinnovamento monastico, introdotto dal Barbo, risollev\u00f2 le sorti della vita disciplinare, spirituale e amministrativa dei monasteri.\nFu riaccesa tra i monaci la passione per lo studio delle scienze sacre e profane, e il cenobio paolino divenne anche focolaio di santit\u00e0 e di cultura. Infatti i superiori della Congregazione Cassinese scelsero il monastero di S. Paolo come sede di un \"gymnasium\" filosofico e teologico approvato dal beato Innocenzo XI (1676-1687).\nQuesta scuola fu il germe dell'Ateneo internazionale benedettino, fondato sull'Aventino, da Leone XIII (1878-1903) e chiamato ora collegio Sant'Anselmo, sede dell'abate primate dei benedettini confederati. Dall'Accademia paolina usc\u00ec il monaco Barnaba Chiaramonti, lettore di filosofia per nove anni.\nIl Chiaramonti, monaco professo del monastero di S. Maria di Cesena, sotto il pontificato di Pio VI (1775-1799) divenne vescovo e poi cardinale, fu eletto papa nel conclave tenuto nel monastero di San Giorgio Maggiore di Venezia col nome di Pio VII (1800-1823).\nCon la soppressione degli ordini religiosi del 1866 e poi, per Roma, del 1870, tutti i loro beni furono confiscati dal Governo italiano e quindi anche il monastero di San Paolo si trov\u00f2 in condizioni precarie, tanto che i monaci potevano rimanere nella loro casa solo come custodi della basilica che era allora in ricostruzione. Sicch\u00e9 essi non abbandonarono mai l'ufficiatura intorno al sepolcro dell'Apostolo delle genti.\nLa ripresa in pieno della vita monastica ed economica dell'abbazia ostiense inizi\u00f2 alla fine del XIX secolo e prosegu\u00ec nel XX secolo. Lo sviluppo della rinascita religiosa fu cos\u00ec rapido e vigoroso che l'abbazia di San Paolo si sent\u00ec in forze spirituali sufficienti per aiutare validamente parecchi organismi monastici a riprendere la vita benedettina in Europa, in America Si deve la rifioritura di vita claustrale ad alcune figure di monaci di quell'epoca: gli abati Leopoldo Zelli, Bonifacio Oslaender, il beato Ildefonso Schuster (poi cardinale arcivescovo di Milano) e il beato Placido Riccardi.\nStoria recente.\nCon i Patti Lateranensi del 1929 veniva istituita la zona extraterritoriale dell'abbazia di San Paolo con gli immobili ad essa pertinenti che vennero ricompresi da papa Pio XI nella \"Pontificia amministrazione della patriarcale basilica di San Paolo\u201d, costituita con chirografo del 30 aprile 1933. Con il contemporaneo sviluppo del quartiere industriale soprattutto a nord dell'abbazia (Mercati Generali, Gazometro, Porto Fluviale, Centrale Montemartini, Vasca Navale ecc.) venne istituita la parrocchia di San Benedetto scorporata da quella della basilica paolina, fondata agli inizi del secolo XVIII mediante distacco dal territorio della basilica di S. Maria in Cosmedin, su cui l'abate estendeva la sua giurisdizione territoriale, e che venne ulteriormente ridotta con la nascita delle nuove parrocchie limitrofe di Santa Maria Regina degli Apostoli alla Montagnola e di San Leonardo Murialdo che vennero poste sotto la giurisdizione ordinaria del Vicariato di Roma, restringendo l'autorit\u00e0 episcopale abbaziale al solo territorio immediatamente adiacente all'abbazia.\nNella seconda sala dell'appartamento abbaziale una lapide latina composta dal cardinale Bacci ricorda che il 25 gennaio 1959, papa Giovanni XXIII diede ad un piccolo gruppo di anziani cardinali presenti a Roma in quel momento e alla chiesa intera, l'annuncio di voler convocare il Concilio Vaticano II con l'intenzione di convocare anche un sinodo per Roma e la volont\u00e0 di un aggiornamento del codice di diritto canonico.\nIl \"Sacratissimo monastero di San Paolo, f.l.m.\", in ottemperanza alle determinazioni derivanti dai lavori di Paolo VI svolti durante il Concilio Vaticano II, che prevedevano che i monaci si occupassero esclusivamente del ministero religioso, a partire dal 7 marzo 2005, ha assunto la denominazione di \"abbazia di San Paolo fuori le mura\", essendo stato soppresso il carattere ed il titolo di circoscrizione \u201cterritoriale\u201d. Con la cessazione dell'amministrazione parrocchiale demandata all'abbazia, gran parte dei registri parrocchiali (fino agli anni 1969-70) sono stati versati all'Archivio Storico del Vicariato (\"Tabularium Vicariatus Urbis\").\nIl 31 maggio 2005 papa Benedetto XVI con il suo primo motu proprio \"L'antica e Venerabile Basilica\" estinguendo la quasi millenaria prelatura \"nullius\" dell'abbazia, ha stabilito che anche per San Paolo, come per le altre tre basiliche papali di Roma, vi sia un arciprete nominato direttamente dal Pontefice che esercita la giurisdizione ordinaria ed immediata, assumendo le funzioni del passato amministratore pontificio per l'amministrazione degli affari inerenti alla Basilica sovrintendendo all'intero complesso della zona extra-territoriale e coordinando le amministrazioni in esso comprese, e ha come suo vicario per la cura pastorale l'Abate dell'abbazia benedettina di San Paolo fuori le mura, mentre i monaci sacerdoti costituiscono idealmente il Capitolo della Basilica.\nNel 2012, all'interno della zona extra territoriale dell'abbazia, sono stati inaugurati i nuovi padiglioni dell'ospedale pediatrico Bambino Ges\u00f9 di pertinenza della Santa Sede.\nColloquio ecumenico paolino.\nDal 1968 ogni due anni i monaci benedettini di san Paolo organizzano il colloquio ecumenico paolino invitando esegeti e studiosi di diverse tradizioni cristiane che provengono da ogni parte del mondo per un colloquio di approfondimento di una settimana in cui si studiano e ci si confronta sugli scritti dell'apostolo Paolo. Questa attivit\u00e0 culturale si inscrive nell'antica tradizione dell'abbazia che ha sempre lavorato in favore dell'ecumenismo, servizio riconosciuto da tutti i pontefici e che con uno speciale mandato papa Benedetto XVI ha ufficialmente richiesto ai monaci benedettini dell'abbazia di San Paolo fin dall'inizio del suo pontificato.\nCronotassi degli abati di San Paolo fuori le mura.\nL'Abate di San Paolo fuori le mura \u00e8 vicario per la pastorale presso l'annessa Basilica papale, ordinario superiore del Capitolo abbaziale, superiore del Collegio apostolico dipendente dal Tribunale della Penitenzieria Apostolica, Abate principe del Sacro Romano Impero per antico privilegio."}
{"id": "1959546", "revid": "123585674", "url": "https://it.wikipedia.org/wiki?curid=1959546", "title": "Tessitura Taiana Virgilio", "text": "La Tessitura Taiana Virgilio \u00e8 un'azienda tessile italiana con sede a Olgiate Comasco, in provincia di Como, specializzata nella produzione di tessuti per camiceria uomo, abbigliamento donna e tessuti per costumi da bagno.\nStoria.\nLa Tessitura Taiana Virgilio viene fondata nel 1933 da Virgilio Taiana, giovane diplomato presso l'Istituto Tecnico Industriale di Setificio che aveva accresciuto la sua esperienza presso altre realt\u00e0 locali. Negli anni settanta entra in azienda Claudio Taiana, figlio del fondatore, il quale d\u00e0 un forte sviluppo alla distribuzione commerciale su scala internazionale. Sul finire degli anni novanta e negli anni successivi fanno il loro ingresso in azienda Matteo, Luca e Marco Taiana.\nA partire dal 2003 l'azienda fa parlare di s\u00e9 per lo sviluppo di prodotti tessili ad alto contenuto tecnologico e destinati alla moda. Matteo Taiana, responsabile del centro di Ricerca e Sviluppo, oltre a numerose collezioni moda ha elaborato, grazie allo sfruttamento di alcune nanotecnologie, \"Xsence\", il \"tessuto che profuma\", ed \"Eola\", un tessuto \"ricaricabile\" a base di aloe. Ultimo prodotto del centro di ricerca e sviluppo \u00e8 il \"tessuto che non si bagna\", in grado di emulare il cosiddetto effetto loto, nome commerciale \"Lot-O-Dry\"."}
{"id": "1959552", "revid": "118463117", "url": "https://it.wikipedia.org/wiki?curid=1959552", "title": "Disney Digital 3-D", "text": "Disney Digital 3-D \u00e8 un marchio utilizzato dalla Walt Disney Company per la produzione di film 3-D proiettati esclusivamente attraverso tecnologie digitali.\nDisney Digital 3-D non va confuso con RealD o altri sistemi di proiezione 3-D, poich\u00e9 \u00e8 esclusivamente un metodo di produzione dei film, non di proiezione. I prodotti realizzati con questo sistema, infatti, possono essere proiettati con RealD, XpanD, Master Image e Dolby 3D.\nStoria.\nIl primo film a usare questo marchio \u00e8 \"Chicken Little - Amici per le penne\", distribuito negli Stati Uniti il 4 novembre 2005. Per la proiezione di questo film la Disney chiede la collaborazione dei Dolby Laboratories per l'installazione del sistema digitale Dolby 3D in circa 100 cinema degli Stati Uniti\nIl film animato al computer \"Chicken Little - Amici per le penne\" viene seguito da una ridistribuzione del celebre lungometraggio animato a passo uno \"The Nightmare Before Christmas\", il 20 ottobre 2006. Il film, realizzato originalmente in 2D su pellicola 35\u00a0mm viene generato in versione stereoscopica dalla Industrial Light and Magic utilizzando tecnologia informatica.\nNel 2007, la Disney ridistribuisce anche il cortometraggio \"Working for Peanuts\", un film di animazione realizzato in 3-D nel 1953. Questo lancio precede di poco la distribuzione del film \"I Robinson - Una famiglia spaziale\".\nIl primo materiale \"live-action\" realizzato con questo sistema \u00e8 \"\", distribuito nel 2008. Nel 2009 segue \"G-Force - Superspie in missione\", il primo film \"live-action\" di narrazione realizzato sotto il marchio Disney Digital 3-D."}
{"id": "1959560", "revid": "110157", "url": "https://it.wikipedia.org/wiki?curid=1959560", "title": "Recuva", "text": "In informatica Recuva \u00e8 un software freeware di recupero dati, sviluppato da Piriform per i sistemi operativi Microsoft Windows 2000, XP, server 2003, Vista, 7 e successivi (Windows 98 non \u00e8 pi\u00f9 supportato dalla versione 1.31.437 del programma). \u00c8 in grado di recuperare i file cancellati e contrassegnati dal sistema come \"spazio libero\", ma anche da hard disk formattati o danneggiati. L'applicazione pu\u00f2 anche essere utilizzata per recuperare file eliminati da unit\u00e0 flash o USB, schede di memoria e lettori MP3. Ha anche una funzione di cancellazione sicura di file.\nOpera sui file system FAT e NTFS; recupera la struttura delle cartelle e rinomina automaticamente i file quando si tenta di recuperare due file con lo stesso nome."}
{"id": "1959563", "revid": "767487", "url": "https://it.wikipedia.org/wiki?curid=1959563", "title": "Balneoterapia", "text": "La balneoterapia \u00e8 una delle terapie termali pi\u00f9 praticate.\nLe acque minerali terapeuticamente attive, grazie alla loro composizione, esercitano l'azione curativa. Il trattamento pi\u00f9 frequente consiste nella balneoterapia con acqua calda. Vengono utilizzate vasche apposite o piscine, la durata del trattamento dura tra i 10 e i 15 minuti e la temperatura dell'acqua attorno ai 35 o 37\u00a0\u00b0C. Subito dopo \u00e8 necessario un periodo di riposo di 30 - 40 minuti per rendere effettivi i benefici del trattamento.\nLa balneoterapia costituisce un valido sostegno nella cura delle patologie dell'apparato locomotore, nei trattamenti post traumatici e chirurgici e per sintomatologie d'insufficienza venosa cronica e insufficienza linfatica.\nLa balneoterapia pu\u00f2 essere applicata in diversi modi; i pi\u00f9 diffusi sono: idromassaggio, ginnastica vascolare idrica, docce. Esiste l'ulteriore variante della balneoterapia orale.\nIdromassaggio.\nMetodo massoterapico, noto per il relax ed il benessere fisico che se ne trae, sfrutta la pressione dell'acqua tenuta ad una determinata temperatura. L'acqua calda a circa 37/38\u00a0\u00b0C favorisce la circolazione e rilassa i muscoli, l'acqua fredda pu\u00f2 aumentare la pressione arteriosa conferendo tonicit\u00e0.\nLa pressione massaggiante dell'acqua rende le gambe meno gonfie e riduce la cellulite. Particolarmente indicata nelle patologie a carico di: apparato locomotore, circolatorio e cute.\nGinnastica vascolare idrica.\nLa ginnastica vascolare idrica consiste nell'immersione di uno o pi\u00f9 arti in acqua calda e fredda, rapidamente alternate. Gli arti vengono immersi in apposite vasche in acqua portata alla temperatura di 40/42\u00a0\u00b0C. Dopo qualche minuto la temperatura viene fatta scendere a 20\u00a0\u00b0C ripetendo Il procedimento per una durata complessiva di 30 minuti. La variazione rapida di temperatura consente un'attivazione della circolazione periferica e contribuisce a ridurre lo spasmo della muscolatura liscia vasale.\nDocce.\nQuesta metodologia applicata poco, ha indubbi vantaggi fisiologici e diverse metodologie di applicazione. Si possono effettuare docce a temperature alte o fredde, o con temperatura alternata. Anche la localizzazione pu\u00f2 variare da locale o a tutto il corpo. Anche la pressione pu\u00f2 variare e influenza significativamente i tempi di applicazione del metodo.\nDoccia filiforme.\nSicuramente la tipologia di doccia pi\u00f9 utilizzata in Italia. Si applica un getto d'acqua perpendicolare alla cute di temperatura superiore ai 35\u00a0\u00b0C, lo spessore di qualche millimetro e con una pressione tra le 3 e le 10 atmosfere."}
{"id": "1959567", "revid": "71155", "url": "https://it.wikipedia.org/wiki?curid=1959567", "title": "RaiTrade", "text": ""}
{"id": "1959574", "revid": "2128988", "url": "https://it.wikipedia.org/wiki?curid=1959574", "title": "Liberi da noi", "text": "Liberi da noi \u00e8 un singolo del cantautore italiano Gigi D'Alessio del 2004, estratto come primo singolo dall'album \"Quanti amori\".\nNel video \u00e8 presente anche Manuela Arcuri."}
{"id": "1959577", "revid": "6923", "url": "https://it.wikipedia.org/wiki?curid=1959577", "title": "Muscolo pneumatico artificiale", "text": "Un muscolo pneumatico artificiale \u00e8 un attuatore lineare contrattile che opera grazie alla pressione del fluido presente al suo interno.\nFunzionamento.\nIl funzionamento \u00e8 associato ad una membrana flessibile chiusa che pu\u00f2 contrarsi, collegata ad entrambe le estremit\u00e0 a dei fermi che vengono collegati al carico. Sovrapposta alla membrana elastica \u00e8 posta una struttura intrecciata elicoidalmente, composta da fibre flessibili, teoricamente inestensibili, che contengono l'espansione della membrana interna mantenendo una geometria cilindrica costante che distribuisce la pressione interna in maniera pi\u00f9 uniforme possibile e limita l'espansione radiale della membrana interna.\nQuando la membrana viene gonfiata, essa si espande radialmente, e si contrae assialmente, esercitando cos\u00ec una forza di trazione sui fermi. Quando la membrana viene sgonfiata, riduce la sua sezione, e aumenta la sua lunghezza assiale, con un carico sostenibile via via minore.\nLa forza generata dalla contrazione \u00e8 di tipo lineare e unidirezionale.\nIl fluido che viene utilizzato per la generazione della forza pu\u00f2 essere sia liquido sia gas, e pu\u00f2 operare in sovrapressione o sottopressione. Questo \u00e8 una conseguenza del fatto che il funzionamento dell'attuatore \u00e8 dovuto alla differenza di pressione tra l'interno e l'esterno. Normalmente il funzionamento \u00e8 in sovrapressione: \u00e8 pi\u00f9 semplice produrre e fornire, e poich\u00e9 la pressione ambientale \u00e8 di circa 100 kPa, pu\u00f2 essere convogliata maggiore energia in sovrapressione che in sottopressione.\nApplicazioni.\nUn esempio di applicazione per i muscoli artificiali \u00e8 la Shadow Dexterous Hand."}
{"id": "1959579", "revid": "207432", "url": "https://it.wikipedia.org/wiki?curid=1959579", "title": "Lorenzo Fabbri", "text": ""}
{"id": "1959587", "revid": "287204", "url": "https://it.wikipedia.org/wiki?curid=1959587", "title": "Sehore", "text": " \nSehore \u00e8 una suddivisione dell'India, classificata come \"municipality\", di 90.930 abitanti, capoluogo del distretto di Sehore, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 11' 60 N e 77\u00b0 4' 60 E e ha un'altitudine di 501 .\nSociet\u00e0.\nEvoluzione demografica.\nAl censimento del 2001 la popolazione di Sehore assommava a 90.930 persone, delle quali 47.589 maschi e 43.341 femmine. I bambini di et\u00e0 inferiore o uguale ai sei anni assommavano a 12.982, dei quali 6.734 maschi e 6.248 femmine. Infine, coloro che erano in grado di saper almeno leggere e scrivere erano 62.152, dei quali 35.567 maschi e 26.585 femmine."}
{"id": "1959592", "revid": "287204", "url": "https://it.wikipedia.org/wiki?curid=1959592", "title": "Seoni", "text": " \nSeoni \u00e8 una suddivisione dell'India, classificata come \"municipality\", di 89.799 abitanti, capoluogo del distretto di Seoni, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 4' 60 N e 79\u00b0 31' 60 E e ha un'altitudine di 610 .\nSociet\u00e0.\nEvoluzione demografica.\nAl censimento del 2001 la popolazione di Seoni assommava a 89.799 persone, delle quali 46.276 maschi e 43.523 femmine. I bambini di et\u00e0 inferiore o uguale ai sei anni assommavano a 10.863, dei quali 5.758 maschi e 5.105 femmine. Infine, coloro che erano in grado di saper almeno leggere e scrivere erano 68.886, dei quali 37.825 maschi e 31.061 femmine."}
{"id": "1959597", "revid": "287204", "url": "https://it.wikipedia.org/wiki?curid=1959597", "title": "Shahdol", "text": " \nShahdol \u00e8 una suddivisione dell'India, classificata come \"municipality\", di 78.583 abitanti, capoluogo del distretto di Shahdol, nello stato federato del Madhya Pradesh. In base al numero di abitanti, la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 16' 60 N e 81\u00b0 20' 60 E e ha un'altitudine di 463 \nSociet\u00e0.\nEvoluzione demografica.\nAl censimento del 2001 la popolazione di Shahdol assommava a 78.583 persone, delle quali 41.373 maschi e 37.210 femmine. I bambini di et\u00e0 inferiore o uguale ai sei anni assommavano a 9.532, dei quali 4.989 maschi e 4.543 femmine. Infine, coloro che erano in grado di saper almeno leggere e scrivere erano 59.795, dei quali 33.970 maschi e 25.825 femmine."}
{"id": "1959598", "revid": "287204", "url": "https://it.wikipedia.org/wiki?curid=1959598", "title": "Shajapur", "text": " \nShajapur \u00e8 una suddivisione dell'India, classificata come \"municipality\", di 50.086 abitanti, capoluogo del distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 25' 60 N e 76\u00b0 16' 0 E e ha un'altitudine di 442 .\nSociet\u00e0.\nEvoluzione demografica.\nAl censimento del 2001 la popolazione di Shajapur assommava a 50.086 persone, delle quali 25.854 maschi e 24.232 femmine. I bambini di et\u00e0 inferiore o uguale ai sei anni assommavano a 7.643, dei quali 3.961 maschi e 3.682 femmine. Infine, coloro che erano in grado di saper almeno leggere e scrivere erano 35.252, dei quali 19.931 maschi e 15.321 femmine."}
{"id": "1959600", "revid": "6340", "url": "https://it.wikipedia.org/wiki?curid=1959600", "title": "PdC", "text": ""}
{"id": "1959602", "revid": "287204", "url": "https://it.wikipedia.org/wiki?curid=1959602", "title": "Sheopur", "text": " \nSheopur \u00e8 una suddivisione dell'India, classificata come \"municipality\", di 55.026 abitanti, capoluogo del distretto di Sheopur, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 40' 0 N e 76\u00b0 42' 0 E e ha un'altitudine di 228 .\nSociet\u00e0.\nEvoluzione demografica.\nAl censimento del 2001 la popolazione di Sheopur assommava a 55.026 persone, delle quali 29.023 maschi e 26.003 femmine. I bambini di et\u00e0 inferiore o uguale ai sei anni assommavano a 9.561, dei quali 5.058 maschi e 4.503 femmine. Infine, coloro che erano in grado di saper almeno leggere e scrivere erano 31.122, dei quali 19.097 maschi e 12.025 femmine."}
{"id": "1959603", "revid": "103324649", "url": "https://it.wikipedia.org/wiki?curid=1959603", "title": "Episodi di The Shield (settima stagione)", "text": "La settima stagione della serie televisiva The Shield \u00e8 stata trasmessa in prima visione in Italia sul canale AXN dal 22 settembre 2009 al 15 dicembre 2009, mentre in chiaro \u00e8 stato trasmesso da Italia 1 a partire dal 4 giugno 2010.\nLinea di sangue.\nTrama.\n\"Noi ci mettiamo comodi e assistiamo a questa guerra.\"\nI rapporti tra Vic e Shane sono sempre pi\u00f9 tesi. Rientrato a casa, Shane trova la moglie Mara sul divano con un nastro adesivo alla bocca, le braccia e le gambe legate. Lo aspettano Vic e Ronnie. Vic vuole chiarimenti in merito al rapimento di Corinne e Cassidy. Shane gli dice che la mafia armena ha saputo del suo coinvolgimento nella rapina al treno e vuole vendicarsi: ha agito d'impulso per proteggerle. Vic si incontra quindi con l'ex poliziotto Ray Carlson e lo ingaggia per stare dietro alla sua famiglia. Dal carcere, Rezian d\u00e0 incarico a Shane di rintracciare il sicario Zadofian per poter risalire a Diro. Anche Vic e Ronnie per\u00f2 si mettono sulle tracce di Zadofian per verificare se quanto detto loro da Shane sia vero. Nel frattempo la squadra d'assalto deve indagare sull'omicidio di due salvadoregni, trascinati con una macchina per un intero quartiere lasciando sulla strada una lunga scia di sangue. Al caso si interessa anche l'agente dell'immigrazione Olivia Murray, la quale teme un coinvolgimento dei cartelli messicani. Il quartiere, dopo la strage di San Marcos, \u00e8 diventato ad altissimo rischio. Vic scopre che nella zona del crimine Pezuela ha intenzione di costruire un nuovo hotel. Si fa consegnare da Olivia la lista dei poliziotti messicani espulsi negli ultimi anni che possono essere passati a collaborare con i cartelli. Claudette chiede a Shane chiarimenti riguardo alle sue frequenti visite in carcere a Rezian. Un uomo si presenta all'ovile sostenendo di aver pagato un killer per uccidere la moglie due anni prima. Nel processo era stato assolto, quindi sa che non pu\u00f2 nuovamente essere giudicato per il medesimo reato ma ora vuole denunciare il sicario per motivi sentimentali. Il caso era stato affidato a Billings e Dutch constata non poche approssimazioni nelle indagini del collega. Billings, convocato all'ovile, decide di sentire di persona la testimone chiave costringendola a confessare. La registrazione dell'efficiente interrogatorio evidenzia per\u00f2 che il suo stato di salute, a differenza di quello che vuol far credere, \u00e8 tutt'altro che deficitario e malconcio. Billings deve ritirare la sua querela se non vuole essere licenziato. Danny, mentre sta facendo un inventario in un negozio dove \u00e8 stata fatta un'irruzione da parte della polizia, subisce un'aggressione da parte di un giovane che era rimasto nascosto. Il locale non era stato adeguatamente controllato e Danny minaccia ripercussioni molto gravi per l'agente che ha fatto il sopralluogo. Claudette informa Vic che la decisione sul suo congedo \u00e8 stata rinviata di trenta giorni, complici improvvisi problemi di salute per uno dei componenti della commissione. Gli dice inoltre che sar\u00e0 Ronnie, d'ora in poi, a guidare la squadra d'assalto. Mara racconta a Corinne della rapina al treno armeno in cui sono stati coinvolti Vic e il marito. Shane fa credere a Rezian che Diro ha stretto una collaborazione con i messicani. Vic invece riferisce a Pezuela che il suo dipendente ha venduto i dossier agli armeni. Si prospetta una lunga e sanguinosa guerra.\nL'informatore.\nTrama.\n\"Con 10000 dollari paga un uomo che vale una squadra di demolizione!\"\nVic incarica Shane di occuparsi di far uscire il dipendente di Pezuela dagli Stati Uniti. Pezuela informa Vic che ha gi\u00e0 dato ordine di eliminare Rezian in carcere. Vic teme in questo modo di perdere il controllo della situazione. Shane fa la soffiata a Rezian, dicendogli di guardarsi le spalle perch\u00e9 \u00e8 nel mirino dei messicani. Rezian minaccia gravi ripercussioni sulla famiglia di Vic e Shane se gli dovesse succedere qualcosa. Il sindaco fa pubblicare una lista delle 10 gang pi\u00f9 pericolose e ricercate della citt\u00e0. Vic \u00e8 convinto che questa iniziativa nella guerra alle gang potrebbe essere controproducente ed incrementare gli episodi di violenza, perch\u00e9 ogni banda vorr\u00e0 guadagnare punti nella classifica. Un uomo d'affari bianco viene trovato assassinato ad una stazione di servizio: il delitto \u00e8 di sicuro opera di una gang e i sospetti di Vic trovano immediato riscontro. Vic prende contatti con Moses, il boss degli 1-9, il quale esclude un coinvolgimento diretto dei suoi uomini nel delitto e suggerisce la pista degli Spook Street, nemmeno presi in considerazione dalla classifica stilata dal sindaco. Vic si impegna a risolvere il caso e a tutelare gli interessi di Moses ma in cambio gli chiede di far proteggere dai suoi uomini Rezian, in carcere. L'ulteriore omicidio di due turisti del Colorado e la testimonianza di un'anziana signora che ha visto sparare un paio di ragazzini in bicicletta conferma a Vic che ad agire siano proprio gli Spook Street, mentre viene in fretta abbandonata la pista di un possibile coinvolgimento di Al-Qaeda. Dutch e Billings sono alle prese con la morte di una ragazza uccisa da un mattone che le ha fracassato la testa. L'amico della vittima sostiene si tratti di un omicidio. Nessuno del quartiere ha visto nulla e Dutch decide di convocarli tutti al distretto. Dutch rinfaccia a Billings il suo scarso impegno sul lavoro, ma Billings replica di volere solo rispetto. Poi una sua intuizione aiuta ad individuare il responsabile del delitto. Corinne si presenta al distretto e chiede a Vic i motivi per cui \u00e8 pedinata ed inoltre lo informa che ha saputo da Mara della rapina al treno dei soldi armeno. Cassidy chiede a Billings di arrestare il padre per un crimine che ha commesso: Billings non le d\u00e0 credito ma suggerisce a Vic di stare pi\u00f9 vicino alla figlia. Shane si incontra in prigione con il contabile di Rezian, quindi viene convocato da Claudette che gli chiede chiarimenti in merito a quella visita, a seguito della quale l'uomo ha ritirato le sue accuse contro Rezian. Danny e Tina hanno l'ennesima accesa discussione, complice la convinzione, da parte di Danny, delle responsabilit\u00e0 di Tina in merito al superficiale sopralluogo al negozio in cui \u00e8 stata aggredita. Vic si incontra con Pezuela e gli riferisce che Rezian \u00e8 scampato all'agguato in carcere e che del suo dipendente si sono perse le tracce. Chiede 10000 dollari a settimana per aiutarlo.\nArmi sporche.\nTrama.\n\"Io non andr\u00f2 a picco per Shane. O per te.\"\nRezian chiede a Shane di entrare in possesso del carico di armi recentemente confiscato dalla polizia. Obiettivo \u00e8 farle uscire dagli Stati Uniti. Shane si impegna con Vic ad organizzare il furto, ma nel frattempo Vic avverte Olivia e i federali affinch\u00e9 intervengano al momento della consegna. Fa cos\u00ec credere a Rezian che c'\u00e8 qualche falla nella sua organizzazione e lo convince a fidarsi di lui, facendosi consegnare la lista degli uomini che gli sono pi\u00f9 vicini, per capire chi possa essere a conoscenza del loro coinvolgimento nella rapina al treno dei soldi. Vic scopre che Aceveda ha nascosto la scatola con tutti i dossier sottratti a Pezuela. Una ragazzina denuncia la scomparsa da qualche giorno dell'amica sedicenne Wan Lee. Dutch va dalla madre la quale sostiene che \u00e8 tutto a posto, ma il detective si rende conto che la donna \u00e8 spaventata e nasconde qualcosa. Quando riesce finalmente a conoscere Wan Lee, la ragazza \u00e8 molto turbata e rifiuta di parlare. Tocca a Danny spingerla a confessare che \u00e8 stata rapita e stuprata. Per farla parlare Danny le racconta dell'aggressione subita qualche giorno prima. Dutch chiede quindi a Danny se il suo racconto era vero, ma Danny gli dice che era tutta un'invenzione. Dutch scopre quindi il coinvolgimento del fratello di Wan Lee, deciso ad interrompere la relazione della sorella con la sua amica. Corinne viene arrestata, in seguito alla denuncia per abuso di alcolici presentata dalla famiglia di un'amica di Cassidy. Mentre Corinne era a una riunione scolastica, le due ragazze si sono chiuse in camera a bere birra e Matthew \u00e8 uscito da solo di casa. Vic paga la cauzione. Shane per recuperare la totale fiducia di Vic e Ronnie consegna loro il fascicolo contenente tutte le malefatte della squadra d'assalto: ora non ha pi\u00f9 nulla per ricattarli. Dutch propone a Claudette di prendere in considerazione Danny come assistente di ufficio a tempo pieno. Ronnie si mette sulle tracce di Demetrius Harms, un grosso spacciatore che da tempo la polizia tenta di arrestare.\nLa scatola.\nTrama.\n\"\u00c8 sparita una scatola di documenti, non so cosa contenga ma \u00e8 chiaro che per loro valga una guerra.\"\nVic va a casa di Corinne per scusarsi con la figlia Cassidy dopo averla aggredita il giorno prima ma al contempo per avere da lei una spiegazione sui motivi per cui non si \u00e8 presa cura di suo fratello. Ne esce un'altra discussione. Cassidy decide di passare da Danny per avere da lei qualche notizia in pi\u00f9 sul padre. Il rifugio di Rezian viene distrutto da un incendio doloso, probabilmente opera dei messicani mandati da Pezuela. Due uomini di Rezian sono rimasti carbonizzati nell'esplosione. Rezian chiede a Vic di organizzare un incontro con i messicani per informarli che non \u00e8 in suo possesso la scatola che stanno cercando. Vic riferisce a Pezuela, il quale \u00e8 pronto a mandare un suo uomo di fiducia, Armando Rios, ma a condizione che all'incontro gli armeni portino la scatola. Vic \u00e8 convinto che Rios sia responsabile dell'incendio e chiede a Julien e Olivia di fare delle ricerche su di lui. L'improvviso appoggio di Robert Martin, politico di spicco della citt\u00e0, alla comunit\u00e0 armena per la realizzazione di un monumento in memoria del genocidio, convince Pezuela che i sospetti di Vic siano fondati. Il giorno della commemorazione Martin viene ucciso. L'adolescente Lloyd viene condotto al distretto con la madre, dopo aver ucciso un compagno di scuola che si era introdotto nel suo appartamento. La testimonianza di Lloyd \u00e8 inattaccabile ma la freddezza del ragazzo insospettisce Dutch. Teme, infatti, che il giovane possa essere un potenziale serial killer. Danny presenta a Vic un documento preparatole dall'avvocato per la rinuncia ai suoi diritti di paternit\u00e0 sul bambino. David scopre che tra i dossier di Pezuela c'\u00e8 un fascicolo anche su Olivia.\nDentro fino al collo.\nTrama.\n\"Rezian ha le nostre famiglie nel mirino e ora Pezuela ci ha messo alle costole un federale!\"\nScoperto che Olivia \u00e8 sul libro paga di Pezuela, Shane consiglia a Vic di consegnare la scatola dei dossier agli armeni per uscire dalla situazione complicata in cui si sono ritrovati, ma Vic non \u00e8 dello stesso parere. Il suo obiettivo rimane quello di sbattere in prigione per lungo tempo Pezuela. Claudette scopre che Dutch e Danny non le hanno fatto pervenire i mandati di comparizione nel processo contro Kleavon Gardner, lo stupratore seriale arrestato tempo prima. Dutch ha voluto evitarle ulteriori preoccupazioni, dato il suo precario stato di salute, ma Claudette si sente pronta ad affrontare Kleavon che ha deciso di difendersi da solo. Nel confronto in distretto, Kleavon per\u00f2 \u00e8 molto abile a mettere ripetutamente in dubbio la lucidit\u00e0 investigativa di Claudette, a causa delle diverse medicine che \u00e8 costretta a prendere per la sua malattia. Dutch teme che se la notizia dovesse trapelare tutte le indagini della collega potrebbero essere screditate. Kleavon chiede a Claudette di ritirare la richiesta di pena di morte ed il capitano, viste le condizioni e su suggerimento del procuratore Beth Encardi, \u00e8 costretta ad accettare. Dutch consulta Kleavon in merito a Lloyd, facendogli visionare l'interrogatorio del ragazzino e la risposta che ne riceve pare confermare i suoi dubbi. Dutch va a casa di Lloyd e lo affronta a viso aperto, ma il ragazzo lo spiazza, informando la madre che il detective \u00e8 passato solo per avvisarli che l'inchiesta nei suoi confronti \u00e8 stata definitivamente chiusa. Danny fa pressione su Vic affinch\u00e9 firmi i documenti dell'avvocato, ma Vic non ha alcuna intenzione di rinunciare ai suoi diritti di padre. Cassidy viene sospesa da scuola per essere stata coinvolta in un festino a base di droghe. Vic scopre con stupore e rammarico che la figlia ha pianificato il party e ha portato la maggior parte delle pasticche. Claudette chiede a Danny di affiancarla in modo permanente nel suo lavoro in ufficio.\nIl sonnambulo.\nTrama.\n\"Vic e Ronnie hanno cercato di uccidermi.\"\nDavid vuole consegnare la scatola di Pezuela al dipartimento di giustizia ma Vic gli chiede ancora un po' di tempo. David gli concede 36 ore. Tina trova un uomo nudo in un vicolo con macchie di sangue sul corpo: teme di avere aggredito qualcuno ma non ricorda nulla, avendo problemi di sonnambulismo. Dutch, scottato dal caso di Lloyd, crede che sia tutta una messa in scena, ma prende un abbaglio. Tavon passa a salutare gli ex colleghi della squadra d'assalto. Ha bisogno dell'aiuto di Shane per un caso su cui Shane aveva indagato tempo prima. Tavon quindi rivela a Shane che ricorda tutto della notte della loro lite e sa benissimo di non avere mai aggredito Mara, essendo stato colpito da lei alle spalle con un ferro da stiro. Danny riconosce nell'identikit dell'assassino del politico Martin, appeso al distretto, l'uomo che l'ha aggredita al negozio di armi. Claudette minaccia di licenziare Ronnie se continuer\u00e0 a coprire Vic. Olivia informa Vic che i federali sorvegliano Rios. Vic organizza un incontro tra armeni e messicani per la consegna della scatola dei documenti di Pezuela: il suo piano \u00e8 tendere una trappola anche a Shane, in modo da vendicare definitivamente la morte di Lem. Shane per\u00f2 riesce a scampare all'agguato messicano, mentre Rezian e gli altri armeni vengono eliminati. La famiglia di Vic ora \u00e8 al sicuro, ma Shane ha capito che non pu\u00f2 pi\u00f9 fidarsi di Vic e Ronnie.\nL'accordo.\nTrama.\n\"Licenziato e senza pensione. Con effetto 10 giorni da oggi!\"\nVic riferisce a Danny che ha chiesto un test del DNA per tutelare i suoi diritti sul bambino: vuole l'affidamento congiunto. Danny chiede l'aiuto di Corinne affinch\u00e9 parli con il suo ex marito, ma Vic le fa pervenire un ordine di comparizione in tribunale. Aceveda consegna alla commissione giustizia il dossier di Pezuela, dopo aver sottratto il fascicolo di Olivia. Il caso passa all'immigrazione. L'udienza di Vic davanti alla commissione di giustizia viene anticipata di 15 giorni: Vic viene licenziato e senza diritto alla pensione. Gli rimangono solo 10 giorni di servizio. Vic avvisa Pezuela della prossima visita dei federali ai suoi uffici, ma Pezuela gli d\u00e0 il benservito: non ha pi\u00f9 bisogno di lui. La squadra d'assalto \u00e8 impegnata sull'omicidio di una prostituta, mentre Dutch e Billings devono indagare su una serie di furti con scasso nel quartiere dove abita Claudette. Dutch, preoccupato, fa una visita a casa di Claudette e, dopo aver notato alcune cose fuori posto dalla finestra, entra rompendo un vetro della porta e trova un incredibile disordine. Decide quindi di assumere per Claudette una donna delle pulizie che vada a casa sua due volte a settimana. Vic suggerisce ai federali di riconsegnare la scatola a Pezuela, affinch\u00e9 l'uomo possa mantenere la sua posizione di fiducia con il cartello. Per non destare sospetti in Pezuela, Vic chiede a Aceveda di restituirgli il fascicolo di Olivia. Una prostituta dichiara a Shane di aver visto Two-Man aggredire violentemente la ragazza che poi \u00e8 stata trovata uccisa. Shane va da Two-Man e gli propone un pericoloso accordo.\nLa fuga.\nTrama.\n\"Non sono pi\u00f9 un poliziotto e tu non sei pi\u00f9 il mio superiore, quindi non puoi pi\u00f9 darmi ordini!\"\nPezuela incarica Vic di arrestare un sacerdote che usa la parrocchia come copertura per i suoi traffici di droga. Vic scopre che la chiesa si trova in un quartiere dove Pezuela ha in ballo un importante progetto immobiliare. Il prete \u00e8 ricattato dal narcotrafficante Damon a causa di una relazione sentimentale di due anni prima con la sorella di Damon, relazione da cui \u00e8 nato un figlio. Vic chiede a Olivia di poter lavorare come infiltrato per i federali, ora che sta per concludersi il suo rapporto con la polizia. Ronnie scampa ad un agguato ai suoi danni. Il killer, un uomo di colore, riesce subito a fuggire in moto. Contattato telefonicamente da Ronnie, mentre sta per rientrare nel suo appartamento dove lo aspetta Shane per eliminarlo, Vic corre sul luogo del fallito attentato. I sospetti, grazie ad un testimone che ha visto in parte il numero di targa della moto in fuga, si concentrano subito su Two-Man che Ronnie aveva aggredito violentemente un paio di giorni prima. Claudette affida il caso a Dutch e Billings, mentre Vic e Ronnie iniziano a sospettare che dietro all'intera operazione possa esserci proprio lo zampino di Shane. Two-Man viene arrestato da un agente di pattuglia ma, messo sotto torchio, non risponde. Bisogna ritrovare l'arma con cui ha sparato a Ronnie: Shane chiede a Two-Man dove l'ha nascosta per eliminare qualsiasi elemento di prova a loro carico. Grazie ad uno stratagemma architettato da Vic, Two-Man viene costretto a confessare di essere stato ricattato da Shane per far fuori Ronnie. Shane si d\u00e0 alla fuga con il figlio e Mara. Quest'ultima, prima di partire, passa da Corinne e le spiattella in faccia tutti i crimini commessi dalla squadra d'assalto, dicendole che la contatter\u00e0 telefonicamente due volte al giorno per essere aggiornata sui movimenti della polizia: Vic e Ronnie dovranno fare in modo di depistare le autorit\u00e0 nelle loro ricerche, altrimenti Shane sar\u00e0 costretto a rivelare la verit\u00e0 in tribunale. Vic presenta a Claudette le sue dimissioni con 10 giorni di anticipo. Pezuela offre a Aceveda il suo incondizionato appoggio per diventare il prossimo sindaco di Los Angeles.\nSenza distintivo.\nTrama.\n\"Shane va arrestato prima che salti fuori che stava per uccidere un suo collega.\"\nVic e Ronnie si mettono sulle tracce di Shane. Scoprono che il piccolo Jackson ha una forte pertosse e Mara ha dimenticato le medicine a casa. Vic indaga nelle diverse farmacie per tentare di localizzare Shane, ma ogni volta che si avvicina, l'ex collega ed amico riesce a precederlo e a non farsi trovare. Vic \u00e8 convinto che anche Mara sia una testimone pericolosa da eliminare, nonostante i dubbi e le titubanze di Ronnie. Nei pressi di un ospedale dove Shane e Mara sono andati per far curare Jackson, Vic ha sotto tiro la coppia, ma l'arrivo di una pattuglia della polizia, messa in allerta da Mara, scompagina i suoi piani. Dutch continua a frequentare Rita per recuperare ulteriori informazioni su Lloyd a conferma dei suoi sospetti. Claudette decide di sciogliere la squadra d'assalto. David \u00e8 stanco di essere il burattino nelle mani di Pezuela e detta le sue condizioni ai federali, soprattutto ora che, uscito Vic dalla polizia, \u00e8 il loro unico contatto nella delicata operazione volta a smascherare il cartello messicano. Billings riceve la visita della moglie, preoccupata per le figlie perch\u00e9 nel loro quartiere si \u00e8 trasferito un uomo in passato condannato per molestie sessuali. Ronnie rivela a Claudette che Shane \u00e8 il responsabile dell'omicidio di Lem e le fa credere che Shane probabilmente ha ucciso l'amico e collega perch\u00e9 aveva scoperto i suoi contatti con la mafia armena. Vic si incontra con Olivia per ufficializzare il suo rapporto con i federali, ma Olivia gli spiega che, dopo la sua uscita dalla polizia, le condizioni sono cambiate. Vic le chiede del tempo per stringere rapporti con Beltran, il nuovo socio in affari di Pezuela, nonch\u00e9 emissario del cartello. Mara telefona a Corinne e le riferisce che Vic ha tentato di ucciderli, fuori dall'ospedale. Corinne, visibilmente scossa e spaventata, preferisce mentire a Vic, dicendogli che Mara non la chiamer\u00e0 pi\u00f9. Shane invita Mara a costituirsi, ma la donna decide di rimanere al suo fianco.\nUna taglia su Shane.\nTrama.\n\"Pensa al bene dei tuoi figli, fa la scelta migliore per loro.\"\nVic e Ronnie continuano nelle loro ricerche su Shane. Vanno a trovare anche Stella, la madre di Mara: la donna per\u00f2 non pu\u00f2 essere loro d'aiuto, da tempo non ha contatti con la figlia ed ignora persino che Mara \u00e8 di nuovo incinta. Vic decide di affidarsi alle gang e mette una taglia di 10.000 dollari sulla testa di Shane. Ronnie inizia ad avere forti dubbi sulla possibilit\u00e0 di trovare Shane e pensa di scappare ma Vic gli chiede un'ultima possibilit\u00e0. Corinne decide di collaborare con Claudette e Dutch ma prima vuole un documento scritto che la tuteli e pretende che l'ex marito e i suoi figli non vengano mai a sapere del suo coinvolgimento. Quindi riferisce loro dell'ultima telefonata di Mara e del tentativo di Vic di far fuori Shane e la sua famiglia al parcheggio del pronto soccorso. Aceveda, sentitosi messo fuori dai giochi, affronta direttamente Pezuela e lo aggredisce definendolo un fantoccio. Vic tenta di conquistare la fiducia di Beltran e gli fa credere che Pezuela si sia suicidato. Beltran, piacevolmente sorpreso dall'atteggiamento autoritario di David verso Pezuela, gli offre il suo appoggio per l'elezione a sindaco. Mara e Shane restano nascosti in una casa vuota, ma poi sono costretti a spostarsi nuovamente. Meditano di scappare in Colombia. Derubato di tutti i soldi da due uomini della gang che lo hanno riconosciuto, Shane chiama Vic e gli chiede di fargli avere, per il giorno successivo, tramite Corinne, 100.000 dollari altrimenti Claudette ricever\u00e0 sulla sua scrivania una busta contenente la verit\u00e0 sulla morte di Terry Crowley. Claudette, nell'ascoltare la telefonata tra Mara e Corinne, interviene ed invita Mara a fare un accordo per il bene dei suoi figli e per ottenere l'immunit\u00e0. L'interesse principale di Claudette ora \u00e8 sbattere Vic dietro le sbarre. Mara informa Shane che Corinne collabora con la polizia.\nSoldi facili.\nTrama.\n\"D'ora in poi dobbiamo imparare a convivere con il fatto che noi due non abbiamo un amico al mondo. Siamo soli.\"\nMara chiama a casa di Corinne e parla con Claudette per definire gli accordi della consegna dei soldi: chiede inoltre il minimo della pena e tutte le attenuanti per Shane altrimenti fa saltare l'accordo. Claudette accetta, su pressione di Dutch. Corinne \u00e8 terrorizzata dall'idea che Vic possa scoprire il suo doppio gioco ma Dutch prova a tranquillizzarla. All'appuntamento per la consegna, Shane non si presenta. La notizia del suicidio di Pezuela viene pubblicata sui giornali. Aceveda per\u00f2 \u00e8 convinto che si tratti di una messa in scena e avverte Vic di non pregiudicare in alcun modo la sua elezione a sindaco. Vic propone a Beltran di farsi da mediatore per organizzare un incontro con gli spacciatori neri della citt\u00e0: per Beltran l'accordo aprirebbe la concreta prospettiva di monopolizzare in breve tempo l'intero mercato della droga. All'ovile Ronnie prova ad intercettare la busta che Shane ha inviato a Claudette. Vic consegna a Olivia il fascicolo a lei relativo: ora non ha pi\u00f9 niente per ricattarla e le chiede il massimo impegno affinch\u00e9 il suo rapporto con i federali possa essere ufficializzato il prima possibile. In una sparatoria viene ucciso un astro nascente del football. Julien lo aveva allenato da ragazzino: forse la vittima era collusa con la malavita organizzata o era implicata in un giro di scommesse clandestine. Sul caso indagano Julien e Ronnie. Shane e Mara, a corto di soldi, fanno una rapina nell'agenzia immobiliare dove lavorava Mara.\nTutta la verit\u00e0.\nTrama.\n\"Come siamo arrivati a questo?\"\nNel tentativo, da parte di Shane, di recuperare altri soldi, Mara uccide una donna e rimane ferita alla spalla. Esasperata dalla situazione in cui \u00e8 finita, Mara \u00e8 divorata dai sensi di colpa, mentre Shane inizia a sniffare droga. Di fronte alla concreta possibilit\u00e0 di essere querelato dal dipartimento per truffa, Billings chiede a Dutch di firmare una dichiarazione in suo favore che possa evitargli la denuncia. Dutch, in cambio, lo sollecita a fare in modo che venga rilasciato il molestatore che aveva fatto ingiustamente arrestare piazzando prove false in casa sua al solo fine di tutelare moglie e figlie. Danny rientra all'ovile. Dutch continua a ricevere telefonate dal cellulare di Rita, ma ogni volta che prova a rispondere la donna riattacca. Quando si reca da lei per avere spiegazioni, viene respinto con rabbia e disprezzo. Vic fa pressione su Olivia affinch\u00e9 il suo accordo con i federali venga firmato prima dell'arresto di Beltran. Olivia, messa alle strette, propone l'immunit\u00e0 solo per Vic, mentre necessita di pi\u00f9 tempo per preparare i documenti per Ronnie. Inizialmente Vic rifiuta, ma in seguito all'arresto di Corinne per favoreggiamento, pur di ottenere l'immediata libert\u00e0 per l'ex moglie, accetta di firmare l'accordo solo per se stesso e, in un colloquio registrato, confessa a Olivia tutta la verit\u00e0 sui crimini commessi dalla squadra d'assalto. Claudette, di fronte all'impossibilit\u00e0 di mettere finalmente dietro le sbarre Vic, ha una violenta crisi di nervi.\nDegradato.\nTitolo originale: Family Meeting\nDiretto da: Clark Johnson\nScritto da: Shawn Ryan\nTrama.\nVic riesce ad accordarsi con i federali e, in cambio della promessa di incastrare Beltran, garantirsi l'immunit\u00e0 sua e di Ronnie dai crimini commessi con la Squadra d'Assalto. Sfortunatamente l'imminente riuscita del piano ha per Vic un sapore agrodolce. Corinne, infatti, \u00e8 entrata nel programma protezione testimoni e lui non potr\u00e0 rivedere la sua famiglia. Tuttavia l'incontro con Beltran fallisce, costringendo Vic a improvvisare una nuova strategia. Corinne che collabora con la polizia viene arrestata per non fare capire a Vic che collabori. Il marito allora si accorda per salvare se stesso, ottenendo la piena immunit\u00e0 e salvando sua moglie, ma condannando Ronnie, anche per via della sua testimonianza utile per l'immunit\u00e0. Shane torna in citt\u00e0 insieme alla moglie e al figlio. L'ex poliziotto cerca di approfittare dell'accordo e propone un nuovo patteggiamento. Vic, per\u00f2, lo informa che la sua collaborazione \u00e8 inutile visto il suo recente accordo di immunit\u00e0 e, in seguito a una segnalazione, si viene a scoprire il cadavere di Shane e il suo piano: avvelenare Mara e Jackson e togliersi la vita. Claudette, la cui malattia \u00e8 in fase terminale, informa Vic che Shane prima di suicidarsi ha scritto una lettera. Dutch nel frattempo riesce a incastrare Lloyd, reo di avere ucciso la madre e di avere provato a incastrare il tenente. La serie si chiude con Vic seduto alla sua scrivania, solo, ma ancora vivo e in libert\u00e0."}
{"id": "1959604", "revid": "1543377", "url": "https://it.wikipedia.org/wiki?curid=1959604", "title": "Singrauli", "text": " \nSingrauli \u00e8 una suddivisione dell'India, classificata come \"municipal corporation\", di 185.580 abitanti, capoluogo del distretto di Singrauli, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su). Gli uffici distrettuali sono situati nella localit\u00e0 di Waidhan, presso Singrauli.\nGeografia fisica.\nLa citt\u00e0 \u00e8 situata a 23\u00b0 51' 0 N e 82\u00b0 16' 0 E e ha un'altitudine di 463 .\nSociet\u00e0.\nEvoluzione demografica.\nAl censimento del 2001 la popolazione di Singrauli assommava a 185.580 persone, delle quali 100.342 maschi e 85.238 femmine. I bambini di et\u00e0 inferiore o uguale ai sei anni assommavano a 32.679, dei quali 17.240 maschi e 15.439 femmine. Infine, coloro che erano in grado di saper almeno leggere e scrivere erano 109.435, dei quali 69.885 maschi e 39.550 femmine."}
{"id": "1959605", "revid": "767487", "url": "https://it.wikipedia.org/wiki?curid=1959605", "title": "Donja Dubrava", "text": "Donja Dubrava \u00e8 un comune della Croazia di 2.274 abitanti della Regione del Me\u0111imurje."}
{"id": "1959607", "revid": "111182417", "url": "https://it.wikipedia.org/wiki?curid=1959607", "title": "Arrampicata indoor", "text": "L'arrampicata indoor \u00e8 un tipo di arrampicata che si svolge in luoghi chiusi su strutture artificiali che tentano di riprodurre le sensazioni dell'arrampicata sulla roccia vera, ma in un ambiente pi\u00f9 controllato. L'arrampicata indoor \u00e8 utilizzata sia da coloro che si allenano durante la settimana o nelle giornate di brutto tempo per le uscite su roccia sia da coloro che semplicemente vogliono praticare uno sport per tenersi in forma. L'arrampicata indoor \u00e8 inoltre il luogo dove si disputano le competizioni di arrampicata.\nGli impianti.\nLe strutture indoor (per l'allenamento e la didattica) vengono spesso chiamate palestre d'arrampicata. In Europa la costruzione delle palestre \u00e8 regolata dalla normativa UNI EN 12572 che garantisce la sicurezza degli utenti. I rocciodromi possono essere di due tipi:\nLa tecnica.\nLe strutture artificiali sono in genere costituite da \"prese\" e incavi che simulano gli appigli e le concavit\u00e0 della roccia. Gli appigli artificiali, le \"prese\" appunto, vengono fissati con bulloni alla parete o a pannelli artificiali. Essi sono costituiti di resina (o altro tipo di plastica) che viene plasmata nelle forme e nelle grandezze pi\u00f9 svariate: tondeggianti, lineari, svasate, incave, monodito, bidito, ecc.\nLe pareti della palestra indoor, inoltre, possono simulare la pendenza delle pareti di roccia, risultando cos\u00ec pi\u00f9 o meno inclinate o pi\u00f9 o meno strapiombanti. Le prese possono distinguersi anche per colore o per peculiari segni di riconoscimento cos\u00ec da creare, sulla parete, dei \"percorsi\" riconoscibili che l'arrampicatore possa poi seguire.\nLe moderne palestre di arrampicata sono inoltre dotate di attrezzi e strumenti di allenamento atti a migliorare le caratteristiche fisico atletiche dell'arrampicatore: l'allenamento, infatti, \u00e8 parte vitale di questo sport. Uno degli strumenti peculiari dell'arrampicata, per esempio, \u00e8 il cosiddetto pan g\u00fcllich: una tavola che, costellata da liste di legno, tutte tra loro parallele, resta a una certa altezza da terra. Essa permette all'arrampicatore, tramite sospensione e trazioni (effettuate con le sole dita) sulle listelle, di esercitare il coordinamento motorio, di sviluppare forza e resistenza nei muscoli delle braccia, di allenare (piuttosto intensamente e, quindi, anche pericolosamente) i tendini delle dita."}
{"id": "1959608", "revid": "1776051", "url": "https://it.wikipedia.org/wiki?curid=1959608", "title": "Donji Kraljevec", "text": "Donji Kraljevec \u00e8 un comune della Croazia di 4.931 abitanti della Regione del Me\u0111imurje."}
{"id": "1959609", "revid": "184574", "url": "https://it.wikipedia.org/wiki?curid=1959609", "title": "Duca Lamberti", "text": "Duca Lamberti \u00e8 un personaggio letterario creato dallo scrittore Giorgio Scerbanenco, che lo ha reso protagonista di quattro suoi romanzi noir. \n\u00c8 un ex-medico, radiato dall'Ordine per aver praticato un'eutanasia su una paziente in stato terminale. Le indagini di Lamberti sono tutte ambientate a Milano e dintorni, nella seconda met\u00e0 degli anni sessanta.\nBiografia.\nDuca Lamberti \u00e8 figlio di un poliziotto di origini romagnole che, dopo aver prestato servizio in Sicilia (dove fu accoltellato in servizio, da uomini della mafia), venne trasferito a Milano, presso la Questura di via Fatebenefratelli.\nGrazie ai sacrifici del padre, e dietro la sua spinta, Duca consegue la laurea in medicina e inizia ad esercitare la professione medica presso una rinomata clinica gestita da un cinico primario.\nIl giovane medico ha in cura un'anziana signora, ormai allo stadio terminale e, dietro sua esplicita richiesta, le somministra un'iniezione letale. Duca viene processato per aver praticato l'eutanasia e condannato a tre anni di carcere. Il padre di Duca non riesce a sostenere gli eventi e muore a pochi giorni dalla sentenza. Durante la prigionia, C\u00e0rrua, amico e collega del padre, si occuper\u00e0 del sostentamento della sorella di Duca, Lorenza, e della piccola Sara (nata da una relazione illegittima di Lorenza).\nAppena Duca esce dal carcere viene aiutato da C\u00e0rrua che gli procura un incarico molto confidenziale. Duca trasforma la particolare situazione che gli viene affidata in una vera e propria indagine poliziesca andando contro ogni superficialit\u00e0 e perbenismo. Durante questa indagine viene affiancato dall'agente Mascaranti che, d'ora in poi, sar\u00e0 al suo fianco in ogni indagine. Duca incontra anche la giovane laureata Livia Ussaro che viene coinvolta tragicamente nell'indagine e che diventer\u00e0 la sua compagna. Questa prima indagine viene descritta nel primo romanzo, \"Venere privata\". Nel successivo \"Traditori di tutti\" Duca viene coinvolto nell'indagine sulla morte dell'avvocato Sompani, suo compagno di carcere, e riesce a smascherare una banda dedita al traffico d'armi e droga. Durante questa indagine Duca acquista la consapevolezza di essere tagliato per fare l'investigatore e decide di accettare la proposta di C\u00e0rrua e di diventare poliziotto presso la Questura di Milano.\nFilmografia.\nTre sono stati i film realizzati sulla figura di Duca Lamberti, seppur da registi e interpreti diversi:"}
{"id": "1959610", "revid": "767487", "url": "https://it.wikipedia.org/wiki?curid=1959610", "title": "Donji Vidovec", "text": "Donji Vidovec \u00e8 un comune della Croazia di 1.595 abitanti della Regione del Me\u0111imurje."}
{"id": "1959612", "revid": "3732", "url": "https://it.wikipedia.org/wiki?curid=1959612", "title": "Atletica leggera ai Giochi della XXIII Olimpiade - 100 metri piani maschili", "text": "I 100 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 3-4 agosto 1984 al \u00abMemorial Coliseum\u00bb di Los Angeles.\nLa gara.\nGli americani Lewis, Graddy e Brown, favoriti, avanzano spediti fino alle semifinali. Nella prima semifinale Graddy viene sorpreso dal giamaicano Stewart, che vince per un centesimo. Brown \u00e8 quarto. Il campione in carica Allan Wells arriva ottavo e viene eliminato.\nNella seconda il dominio di Lewis sul canadese Ben Johnson (s\u00ec, proprio lui!) \u00e8 netto: sono i 28 centesimi di distacco tra i due.\nIn finale Ben Johnson si fa tradire dal nervosismo e compie una falsa partenza. Al secondo start Carl Lewis disputa una gara perfetta: all'uscita dai blocchi \u00e8 con gli altri, poi si distende in un potente allungo e taglia il traguardo con due decimi di vantaggio sul connazionale Graddy. Ben Johnson giunge terzo davanti all'americano Brown."}
{"id": "1959615", "revid": "335346", "url": "https://it.wikipedia.org/wiki?curid=1959615", "title": "Quaternario (economia)", "text": ""}
{"id": "1959626", "revid": "1310927", "url": "https://it.wikipedia.org/wiki?curid=1959626", "title": "Atletica leggera ai Giochi della XXIII Olimpiade - 200 metri piani maschili", "text": "I 200 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 6-8 agosto 1984 al \u00abMemorial Coliseum\u00bb di Los Angeles.\nLa gara.\nSi attende la riconferma di Carl Lewis dopo l'oro dei 100, dove ha letteralmente dominato il campo. Anche gli altri due americani sono considerati da medaglia Gi\u00e0 in semifinale i tre statunitensi mostrano di essere una spanna sopra tutti: nella prima Baptiste precede Jefferson, mentre al terzo posto giunge il campione uscente Pietro Mennea. La seconda semifinale \u00e8 vinta con largo margine da Lewis, davanti al brasiliano Jo\u00e3o Batista da Silva.\nIn finale Carl Lewis esegue un capolavoro di tecnica: la sua curva \u00e8 perfetta e la corsa sul rettilineo \u00e8 fluida e decontratta. Al traguardo il cronometro si ferma su un ottimo 19\"80, nuovo record olimpico e primato mondiale a livello del mare. Anche il secondo arrivato, Baptiste, scende sotto i 20 secondi netti; Jefferson, terzo, completa un podio tutto statunitense. Mennea, che lottava tra la quarta e la quinta posizione, molla improvvisamente negli ultimi metri ed arriva settimo. Il barlettano stabilisce comunque un record, divenendo l'unico velocista ad aver partecipato a 4 finali olimpiche (consecutive) sui 200 metri piani."}
{"id": "1959628", "revid": "3732", "url": "https://it.wikipedia.org/wiki?curid=1959628", "title": "Atletica leggera ai Giochi della XXIII Olimpiade - 400 metri piani maschili", "text": "I 400 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 4-8 agosto 1984 al \u00abMemorial Coliseum\u00bb di Los Angeles.\nLa gara.\nBert Cameron, il campione mondiale, rinuncia dopo le batterie.\nNonostante la sua assenza la specialit\u00e0 ha molti protagonisti: gi\u00e0 nei Quarti, due atleti, Antonio McKay e Darren Clark, vanno sotto i 45\".\nLa prima semifinale \u00e8 vinta da Innocent Egbunike con 45\"16. Nella seconda semifinale, scendono sotto il limite dei 45\" addirittura in tre: Gabriel Tiacoh (44\"64), Sunday Uti (44\"83) e Antonio McKay (44\"92).\nSi preannuncia una finale ad alto livello, con gli americani favoriti e l'ivoriano Tiacoh come possibile sorpresa.\nTiacoh si mette in evidenza conducendo tutta la prima parte della gara; sul rettilineo finale lo statunitense Alonzo Babers, il secondo dei Trials, lo supera e agguanta l'oro. Nella classifica finale si contano sei tempi sotto i 45 secondi. \u00c8 stata la finale pi\u00f9 veloce della storia."}
{"id": "1959630", "revid": "101641876", "url": "https://it.wikipedia.org/wiki?curid=1959630", "title": "Twilight of the Innocents", "text": "Twilight of the Innocents doveva essere l'ultimo album della band nordirlandese Ash, pubblicato nel 2007... ma fortunatamente non lo \u00e8 stato ;)"}
{"id": "1959633", "revid": "729019", "url": "https://it.wikipedia.org/wiki?curid=1959633", "title": "Stazione di Majano", "text": "La stazione di Majano \u00e8 una stazione ferroviaria posta sulla linea Gemona-Sacile. Sita nel territorio comunale di Osoppo, in localit\u00e0 Rivoli, serve prevalentemente il limitrofo comune di Majano. Da questa stazione sarebbe dovuta partire una linea per Udine, la cui realizzazione non fu mai completata.\nStoria.\nNel 1999 la stazione risultava impresenziata insieme ad altri due impianti sulla linea.\nNel 2003 la stazione venne chiusa al servizio passeggeri e declassata a Posto di Movimento. Alcuni degli autobus integrativi di Trenitalia fermano ancora nel piazzale esterno, per cui sono ancora venduti biglietti per questa stazione.\nAl 2014, secondo il Fascicolo Linea, risulta aver ripreso il rango di stazione.\nIn seguito alla riattivazione della linea ferroviaria avvenuta nel 2018, RFI ha ristrutturato completamente l'immobile della stazione e l'area esterna, attuando il rifacimento dei marciapiedi, dell'illuminazione e la ristrutturazione della sala d'attesa interna.\nStrutture e impianti.\nLa stazione dispone di tre binari, di un fabbricato viaggiatori di stazione e di un fabbricato per lo scalo merci. Quest'ultimo \u00e8 composto oltre al magazzino da un piano caricatore e da due tronchini di accesso uno per la banchina di carico e scarico ed un altro che termina nel piazzale antistante il magazzino merci.\nIl tratto ferroviario da Osoppo \u00e8 dotato di palificazione, ma privo di catenaria.\nServizi.\nLa stazione dispone di:"}
{"id": "1959634", "revid": "3732", "url": "https://it.wikipedia.org/wiki?curid=1959634", "title": "Atletica leggera ai Giochi della XXIII Olimpiade - 800 metri piani maschili", "text": "Gli 800 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 3-6 agosto 1984 al \u00abMemorial Coliseum\u00bb di Los Angeles.\nLa gara.\nLa concorrenza \u00e8 accesa: fin dal primo turno ci sono tempi sotto 1'46\". Emerge su tutti un atleta capace di questa progressione: 1'45\"66 (batteria), 1'44\"84 (Quarti), 1'43\"82 (Semifinale), 1'43\"00 (Finale con record olimpico). Si chiama Joaquim Carvalho Cruz ed \u00e8 un giovane atleta brasiliano.\nIn finale Alla campanella Johnny Gray (USA) conduce il gruppo, dietro di lui Joaquim Cruz. Il brasiliano decide di scattare sul rettilineo finale. Subito Sebastian Coe (GB) ed Earl Jones (USA) si mettono al suo inseguimento ma Cruz fa il vuoto e vince in solitaria. Coe prevale su Jones e agguanta l'argento.\nIl campione in carica, Steve Ovett, giunge ultimo staccatissimo in 1'52\"28, bloccato da difficolt\u00e0 respiratorie."}
{"id": "1959639", "revid": "3732", "url": "https://it.wikipedia.org/wiki?curid=1959639", "title": "Atletica leggera ai Giochi della XXIII Olimpiade - 1500 metri piani maschili", "text": "I 1500 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 9-11 agosto 1984 al \u00abMemorial Coliseum\u00bb di Los Angeles.\nFinale.\n\u00c8 la rivincita di Mosca 1980, quando il britannico Steve Ovett (all'epoca primatista mondiale) fu battuto dal connazionale Sebastian Coe (specialista degli 800 metri). Coe per\u00f2 deve guardarsi anche dall'altro connazionale Steve Cram, che l'anno prima ha vinto il titolo mondiale.\nA Los Angeles Coe si \u00e8 presentato in gran forma: ha appena \"rivinto\" l'argento sugli 800 dietro il formidabile brasiliano Cruz (che ha rinunciato all'ultimo momento ai 1500). Ovett invece \u00e8 arrivato ultimo accusando difficolt\u00e0 respiratorie. Contro il parere dei medici il britannico si ripresenta ai nastri di partenza.\nA due giri dalla fine lo spagnolo Abascal si pone in testa al gruppo. Al suono della campanella accelera il ritmo, ma Coe e Cram lo seguono come un'ombra. A 200 metri dalla fine Cram accenna uno scatto, ma Coe lo batte sul tempo e fa partire la volata. Vince d'autorit\u00e0 con il nuovo record olimpico; Cram \u00e8 secondo; Abascal resiste al ritorno del keniota Chesire e vince il bronzo.\nSteve Ovett invece ha chiesto troppo al suo fisico e d\u00e0 \"forfait\" all'ultimo giro."}
{"id": "1959640", "revid": "287204", "url": "https://it.wikipedia.org/wiki?curid=1959640", "title": "Atletica leggera ai Giochi della XXIII Olimpiade - 5000 metri piani", "text": "I 5000 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 8-11 agosto 1984 al \u00abMemorial Coliseum\u00bb di Los Angeles.\nFinale.\nJohn Walker, oro nel 1976 sui 1500 metri, non aveva potuto difendere il suo titolo a Mosca per il boicottaggio. Cerca una nuova occasione al Coliseum.\nNon c'\u00e8 un chiaro favorito. La gara \u00e8 tattica. \nA due giri dalla fine sono rimasti in sei. Davanti c\u2019\u00e8 Ant\u00f3nio Leit\u00e3o (Por), seguito come un\u2019ombra da Sa\u00efd Aouita. Walker \u00e8 staccato (arriver\u00e0 ottavo).\nAll\u2019ultimo giro Leitao scatta cercando di scrollarsi di dosso il marocchino, che invece gli rimane incollato. L\u2019unico che riesce a tenere il loro ritmo \u00e8 Markus Ryffel (Svizzera).\nAi 200 metri Ryffel produce un allungo ma Aouita non si fa sorprendere e cambia ritmo a sua volta. Il marocchino entra primo nel rettilineo finale: \u00e8 talmente sicuro di s\u00e9 che negli ultimi metri, mentre \u00e8 ancora in spinta, saluta il pubblico agitando una mano.\nDelude il primatista mondiale David Moorcroft, che giunge ultimo.\nQuello di Aouita \u00e8 il secondo oro in assoluto per il Marocco ai Giochi Olimpici. Giunge appena tre giorni dopo l'impresa dell'ostacolista Nawal El Moutawakel."}
{"id": "1959641", "revid": "287204", "url": "https://it.wikipedia.org/wiki?curid=1959641", "title": "Sidhi", "text": " \nSidhi \u00e8 una suddivisione dell'India, classificata come \"municipality\", di 45.664 abitanti, capoluogo del distretto di Sidhi, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 25' 0 N e 81\u00b0 52' 60 E e ha un'altitudine di 271 .\nSociet\u00e0.\nEvoluzione demografica.\nAl censimento del 2001 la popolazione di Sidhi assommava a 45.664 persone, delle quali 24.872 maschi e 20.792 femmine. I bambini di et\u00e0 inferiore o uguale ai sei anni assommavano a 6.706, dei quali 3.542 maschi e 3.164 femmine. Infine, coloro che erano in grado di saper almeno leggere e scrivere erano 31.602, dei quali 19.110 maschi e 12.492 femmine."}
{"id": "1959643", "revid": "1535949", "url": "https://it.wikipedia.org/wiki?curid=1959643", "title": "Atletica leggera ai Giochi della XXIII Olimpiade - 10000 metri piani", "text": "I 10000 metri piani hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 3-6 agosto 1984 al \u00abMemorial Coliseum\u00bb di Los Angeles.\nPresenze ed assenze dei campioni in carica.\nAssenti a causa del boicottaggio\nFinale.\nIl primatista mondiale Fernando Mamede \u00e8 in giornata-no; si ritira.\nA 12 giri dalla fine Martti Vainio allunga, solo Alberto Cova gli resiste. Il finlandese cerca di staccare l'avversario di cui teme lo spunto finale, ma \u00e8 tutto inutile. L'azzurro gli rimane incollato fino all'ultima curva, poi lancia la volata e lo lascia sul posto, andando a cogliere l'oro in solitaria.\nMartti Vainio sar\u00e0 successivamente squalificato per steroidi anabolizzanti e tolto dall'ordine d'arrivo."}
{"id": "1959646", "revid": "118321099", "url": "https://it.wikipedia.org/wiki?curid=1959646", "title": "Piovuto dal cielo (miniserie televisiva)", "text": "Piovuto dal cielo \u00e8 un miniserie tv in due puntate, andata in onda in prima tv nel 2000, diretta da Jos\u00e9 Mar\u00eda S\u00e1nchez.\nTrama.\nDue uomini molto diversi, Cesare, affermato dentista, ed Enzo, portiere, amano la stessa donna, Pina, e compiono un lungo viaggio da Torino a Barcellona con un neonato trovatello che entrambi considerano loro nipote. Il destino, nonostante l'odio che li divide, li costringer\u00e0 ad allearsi."}
{"id": "1959647", "revid": "300067", "url": "https://it.wikipedia.org/wiki?curid=1959647", "title": "Atletica leggera ai Giochi della XXIII Olimpiade - Maratona maschile", "text": "La maratona ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta il 12 agosto 1984 nella citt\u00e0 di Los Angeles, con arrivo nello Stadio olimpico.\nFinale.\nLe condizioni climatiche alla partenza non appaiono ideali: l'aria \u00e8 secca ma la temperatura tocca i 27\u00b0. Il gruppo \u00e8 ancora unito quando, dopo 20\u00a0km, abbandona uno dei favoriti, Alberto Salazar. A poco a poco il gruppo si sgrana e al 30\u00ba km rimangono in testa dodici atleti. Poco prima del km 35 si ritirano tre candidati alla vittoria finale: Robert de Castella, il favorito numero 1, il giapponese Toshihiko Seko e Robleh.\nNe approfitta Carlos Lopes per scattare in avanti: mancano 5\u00a0km all'arrivo. Al 40\u00ba km Lopes ha 22 secondi di vantaggio sul britannico Spedding. Il distacco aumenta: il portoghese vince con un margine di 35 secondi e il nuovo record olimpico. L'irlandese Treacy, poco prima dell'ingresso nello stadio, soffia la seconda posizione a Spedding. All'et\u00e0 di 37 anni, Carlos Lopes \u00e8 il vincitore pi\u00f9 maturo della maratona olimpica."}
{"id": "1959650", "revid": "729019", "url": "https://it.wikipedia.org/wiki?curid=1959650", "title": "Stazione di Cimano", "text": "La stazione di Cimano era una fermata ferroviaria che si trova in curva nelle vicinanze dell'omonima frazione del comune di San Daniele del Friuli; dal 2003 non effettua pi\u00f9 servizio passeggeri. Per raggiungerla, c'\u00e8 un sentierino che parte dalla strada per Cornino; il sentiero che una volta rappresentava l'entrata della fermata, dalla soppressione, \u00e8 totalmente avvolto dalla vegetazione.\nStoria.\nLa piccola fermata, posta alla progressiva chilometrica 38+079, venne inaugurata nel 1951. Qualche anno dopo, nel 1976, la localit\u00e0, che prima di allora possedeva anche un casello, venne interessata da un forte terremoto che rase al suolo la casa cantoniera.\nDopo 52 anni dalla sua apertura al servizio, nel 2003, venne soppressa a causa del poco traffico registrato da RFI.\nStrutture e impianti.\nLa fermata disponeva di una banchina che serviva l'unico binario di corsa. Fino al 1976 essa disponeva anche di un casello che venne distrutto dal forte terremoto che si manifest\u00f2 in quell'anno."}
{"id": "1959652", "revid": "3732", "url": "https://it.wikipedia.org/wiki?curid=1959652", "title": "Atletica leggera ai Giochi della XXIII Olimpiade - 3000 metri siepi", "text": "I 3000 metri siepi hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 6-10 agosto 1984 al \u00abMemorial Coliseum\u00bb di Los Angeles.\nFinale.\nDopo due boicottaggi consecutivi, il Kenya torna a dire la sua. Gli americani puntano su Henry Marsh, vincitore dei \"Trials\" (8'15\"91), ma non hanno fatto i conti con Julius Korir. Il keniota macina gli avversari giro dopo giro e, con un'accelerazione progressiva nell'ultima tornata, vince staccando di oltre un secondo il coriaceo francese Joseph Mahmoud. Marsh delude finendo quarto, dietro il connazionale Diemer."}
{"id": "1959656", "revid": "3732", "url": "https://it.wikipedia.org/wiki?curid=1959656", "title": "Atletica leggera ai Giochi della XXIII Olimpiade - 110 metri ostacoli", "text": "I 110 metri ostacoli hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 5-6 agosto 1984 al \u00abMemorial Coliseum\u00bb di Los Angeles.\nLa gara.\nIl favorito \u00e8 il campione del mondo Greg Foster. In batteria Foster eguaglia il record olimpico con 13\"24: \u00e8 in gran forma. Nelle semifinali si svolge il duello a distanza con il connazionale Roger Kingdom: nella prima Kingdom eguaglia il record appena stabilito. Nella seconda Foster prova a riprendersi il record ma anch'egli ferma i cronometri sullo 13\"24! Ciascuno dei due rivali ha la finale a disposizione per tornare ad essere titolare unico del record.\nIn finale Tony Campbell compie una falsa partenza. Al secondo via Foster e Kingdom partono bene e valicano gli ostacoli praticamente insieme. Dopo l'ultima barriera Foster piega in avanti il busto per arrivare sul traguardo con il petto infuori. Ma ha fatto male i suoi calcoli: Kingdom arriva pi\u00f9 in spinta e vince per tre centesimi."}
{"id": "1959657", "revid": "287204", "url": "https://it.wikipedia.org/wiki?curid=1959657", "title": "Tikamgarh", "text": " \nTikamgarh \u00e8 una suddivisione dell'India, classificata come \"municipality\", di 68.572 abitanti, capoluogo del distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 47' 16 N e 78\u00b0 50' 35 E.\nSociet\u00e0.\nEvoluzione demografica.\nAl censimento del 2001 la popolazione di Tikamgarh assommava a 68.572 persone, delle quali 36.051 maschi e 32.521 femmine. I bambini di et\u00e0 inferiore o uguale ai sei anni assommavano a 10.055, dei quali 5.129 maschi e 4.926 femmine. Infine, coloro che erano in grado di saper almeno leggere e scrivere erano 48.376, dei quali 27.803 maschi e 20.573 femmine."}
{"id": "1959658", "revid": "3732", "url": "https://it.wikipedia.org/wiki?curid=1959658", "title": "Atletica leggera ai Giochi della XXIII Olimpiade - 400 metri ostacoli maschili", "text": "I 400 metri ostacoli hanno fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 3-5 agosto 1984 al \u00abMemorial Coliseum\u00bb di Los Angeles.\nRisultati.\nFinale.\n\u00c8 la gara che Edwin Moses aspetta da 4 anni. Il boicottaggio statunitense di Mosca gli ha impedito di partecipare e di confermarsi olimpionico. Il campione americano, infatti, ha vinto l'oro gi\u00e0 a Montr\u00e9al 1976.\nMentre va sui blocchi per la finale appare visibilmente nervoso. Commette addirittura una falsa partenza. Al \"via\" buono vuole strafare, per mettersi subito al sicuro dalla concorrenza. Al quinto ostacolo dispone gi\u00e0 di mezzo secondo di vantaggio sul tedesco Schmid (anche lui \"orfano\" dei Giochi di 4 anni prima): 21\"1 a 21\"6. Poi resiste al ritorno del tedesco e del diciannovenne compagno di squadra Danny Harris, ma soffrendo come mai gli era capitato fino ad ora. Taglia il traguardo con 30 centesimi sul sorprendente Harris e 44/100 su Schmid. Subito dopo si pu\u00f2 leggere sul suo volto un'espressione di grande liberazione."}
{"id": "1959659", "revid": "729019", "url": "https://it.wikipedia.org/wiki?curid=1959659", "title": "Stazione di Cornino", "text": "La stazione di Cornino \u00e8 una delle stazioni ferroviarie del Friuli-Venezia Giulia, in provincia di Udine, che si trova sulla linea ferroviaria Gemona del Friuli-Sacile. \u00c8 la seconda stazione del comune di Forgaria nel Friuli.\nStoria.\n quando venne aperto il tratto ferroviario che collegava la stazione di Pinzano con la stazione di Gemona del Friuli. Trenitalia la classifica nella categoria \"bronze\".Prima che il disastroso terremoto del Friuli del 1976 la distruggesse, era presente una stazione vera e propria con fabbricato viaggiatori.\nMovimento.\nIl servizio passeggeri regionale era svolto da Trenitalia lungo la relazione Sacile \u2013 Pinzano \u2013 Gemona. Dal luglio 2012 il servizio ferroviario \u00e8 sostituito da autocorse.\nInterscambi.\nA 300 metri \u00e8 presente una fermata (Sompcornino loc. Glicini) che mette in collegamento la stazione con il centro di Forgaria."}
{"id": "1959662", "revid": "3732", "url": "https://it.wikipedia.org/wiki?curid=1959662", "title": "Atletica leggera ai Giochi della XXIII Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 10-11 agosto 1984 al \u00abMemorial Coliseum\u00bb di Los Angeles.\nFinale.\nCarl Lewis conquista la sua quarta medaglia d'oro in un'Olimpiade, replicando l'impresa di Jesse Owens a Berlino 1936. In futuro l'atleta americano stabilit\u00e0 il record di vittorie olimpiche nella sua specialit\u00e0, il salto in lungo."}
{"id": "1959663", "revid": "34060", "url": "https://it.wikipedia.org/wiki?curid=1959663", "title": "Isola Moorea", "text": ""}
{"id": "1959664", "revid": "287204", "url": "https://it.wikipedia.org/wiki?curid=1959664", "title": "Belur", "text": " \nBelur \u00e8 una suddivisione dell'India, classificata come \"town panchayat\", di 20.225 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 10' 0 N e 75\u00b0 52' 0 E e ha un'altitudine di 961 .\nStoria.\nFu una grande citt\u00e0 degli Hoysala che regnarono nell'India meridionale tra l'undicesimo e il quattordicesimo secolo. \nIl monumento principale della citt\u00e0 \u00e8 il tempio Channakeshava, la cui costruzione inizi\u00f2 nel 1116, e si \u00e8 conclusa 103 anni pi\u00f9 tardi. Fu costruito per celebrare la vittoria degli Hoysala sui Chola.\nSociet\u00e0.\nEvoluzione demografica.\nAl censimento del 2001 la popolazione di Belur assommava a 20.225 persone, delle quali 10.352 maschi e 9.873 femmine. I bambini di et\u00e0 inferiore o uguale ai sei anni assommavano a 2.132, dei quali 1.118 maschi e 1.014 femmine. Infine, coloro che erano in grado di saper almeno leggere e scrivere erano 15.524, dei quali 8.325 maschi e 7.199 femmine."}
{"id": "1959665", "revid": "3732", "url": "https://it.wikipedia.org/wiki?curid=1959665", "title": "Atletica leggera ai Giochi della XXIII Olimpiade - Staffetta 4\u00d7400 metri maschile", "text": "La staffetta 4\u00d7400 metri ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 10-11 agosto 1984 al \u00abMemorial Coliseum\u00bb di Los Angeles."}
{"id": "1959666", "revid": "3732", "url": "https://it.wikipedia.org/wiki?curid=1959666", "title": "Atletica leggera ai Giochi della XXIII Olimpiade - Salto in alto maschile", "text": "Il salto in alto ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 10-11 agosto 1984 al \u00abMemorial Coliseum\u00bb di Los Angeles.\nLa gara.\nL'attesa \u00e8 tutta per il cinese Zhu Jianhua, che in maggio si \u00e8 nuovamente impossessato a sorpresa del record mondiale con 2,39. Nulla si sa di lui, dato che i due record precedenti (1983) erano stati realizzati in Cina, paese ancora misterioso e lontano, che ritorna sul proscenio internazionale dopo decenni di oblio. Gli contendono il titolo due tedeschi, Dietmar M\u00f6genburg (campione europeo in carica) e Carlo Thr\u00e4nhardt. Entrambi avrebbero avute ottime possibilit\u00e0 gi\u00e0 quattro anni prima a Mosca, ma furono fermati dal boicottaggio. Il pubblico di casa ripone le sue speranze su Dwight Stones.\nSubito un colpo di scena: Thr\u00e4nhardt si blocca a 2,21 e viene eliminato. A 2,29 rimangono solo i migliori, tra essi anche il biondo diciannovenne Patrik Sj\u00f6berg, che stupisce per la sicurezza con cui affronta altezze che sono prossime ai suoi limiti. I 2,33 sono la misura che decide la gara. Stones e Zhu sbagliano mentre Sj\u00f6berg eguaglia il suo personale; anche M\u00f6genburg non fallisce. Mentre l'americano si arrende, il cinese si riserva le altre due prove per 2,35. Rimangono in tre, ma solo il tedesco valica l'asticella (2,35 al primo tentativo), mentre lo svedesino e il cinese devono inchinarsi. M\u00f6genburg \u00e8 d'oro, Sj\u00f6berg (2,33) torna a casa con l'argento, mentre Zhu (2,31) si deve accontentare del bronzo.\nRisultati.\nTurno eliminatorio.\nSono esattamente 12 gli atleti che raggiungono la misura richiesta (caso raro)."}
{"id": "1959668", "revid": "119844033", "url": "https://it.wikipedia.org/wiki?curid=1959668", "title": "Ute (popolo)", "text": "Gli Ute (inglese: Ute, ) sono uno dei gruppi etnici di nativi americani che abitano il Gran Bacino.\nStoria.\nInizialmente era composto da sette trib\u00f9 distribuite su un vasto territorio compreso fra gli attuali Colorado e Utah. Oltre a essere abili cacciatori la loro economia era basata sulla raccolta di radici e frutti vegetali. In seguito all'avvento degli europei divennero anche abili cavallerizzi e allevatori.\nEntrarono in contatto con le spedizioni verso la California capitanate da John Ch. Fremont e Kit Carson nel 1849, stabilirono rapporti amichevoli con Carson da parte di alcuni capi (Colorow, Kaneeatche e, pi\u00f9 tardi, Ouray) e molti importanti capi (compresi Colorow, Arrapeen, Sobita, Tabiuna, Kanosh, Sanpitch, Shavano) divennero amici dei mormoni di Brigham Young negli anni 1849-1850. Per qualche tempo gli Ute si illusero di potere convivere in modo soddisfacente con i coloni, ma nel volgere di breve tempo la situazione peggior\u00f2 sensibilmente sia per l'insorgere tra gli Ute di malattie portate dai coloni, sia per le difficolt\u00e0 frapposte dei mormoni al traffico di schiavi che aveva arricchito i pi\u00f9 importanti capi Ute nel decennio precedente, sia per l'afflusso costante di nuovi coloni nelle terre degli Indiani e la prepotenza dimostrata da molti nuovi venuti. Gli Ute insorsero nel 1853, sotto la guida di Walkara e suo fratello (nonch\u00e9 fidato luogotenente) Arrapeen, sebbene non tutti i capi pi\u00f9 importanti (come Sobita, Tabiuna-to-kwanah, Kanosh) si unirono alla rivolta che, nel frattempo, aveva coinvolto anche bande Shoshone e Pahute. L'abilit\u00e0 di Brigham Young, e probabilmente la mediazione esercitata da capi influenti come, appunto, Sobita, Tabiuna-to-kwanah e Kanosh, consentirono ai mormoni di avviare una trattativa con Walkara e Arrapeen, i quali si convinsero di avere male interpretato il comportamento dei seguaci di Young in diverse occasioni, rappacificandosi con i mormoni nel maggio del 1854. Walkara mor\u00ec nel villaggio di Meadow Creek, presso Fillmore nello Utah, il 29 gennaio 1855 e gli successe Arrapeen, il quale, con la mediazione di Young e dell'agente indiano Garland Hurt, stipul\u00f2 il 9 luglio 1855 un trattato di pace con gli Shoshone.\nDurante le guerre indiane, nel 1859, gli Ute siglarono un accordo con i coloni, offrendo le proprie guide e concedendo all'esercito di attraversare il loro territorio per attaccare i Sioux e i Cheyenne.\nLa scoperta dell'argento nei loro territori (1860) segn\u00f2 la fine del trattato e l'invasione dei bianchi. Nella primavera del 1865 una nuova guerra fu intrapresa da Antonga, minacciando Fort Gunnison e Fort Douglas e Salt Lake City e mettendo in crisi la linea della Overland Express. Antonga, ferito in combattimento contro la milizia mormone, sospese la guerra nel giugno del 1866, e Kaneeatche affront\u00f2 le truppe comandate dal colonnello Alexander in autunno, proseguendo nel frattempo le ostilit\u00e0 in corso contro i Navaho. Nonostante i tentativi di conciliazione messi in atto da capi storici come Nicaagat e Colorow la guerra prosegu\u00ec fino alla definitiva sconfitta degli Ute in una battaglia presso il fiume Milk.\nNel 1878, persi i propri territori, gli Ute migrarono con una lunga marcia di 500\u00a0km fino alla regione isolata dello Utah dove si trovano attualmente i loro ultimi insediamenti.\nSituazione attuale.\nLa riserva indiana Ute \u00e8 situata nel nord dello Utah. Secondo alcune fonti gli Ute sono circa 10.000; la lingua pi\u00f9 diffusa \u00e8 l'inglese anche se si cerca di mantenere vivo il linguaggio Uto-aztecan. La principale religione praticata \u00e8 il Peyotismo; diffuso il Cristianesimo con richiami ai simboli indiani."}
{"id": "1959669", "revid": "729019", "url": "https://it.wikipedia.org/wiki?curid=1959669", "title": "Stazione di Forgaria-Bagni Anduins", "text": "La stazione di Forgaria-Bagni Anduins \u00e8 una delle stazioni ferroviarie del Friuli-Venezia Giulia, in provincia di Udine, che si trova sulla linea ferroviaria Gemona del Friuli-Sacile.\nLa stazione serve il comune di Forgaria nel Friuli, in provincia di Udine e Anduins, una frazione del comune di Vito d'Asio in provincia di Pordenone, ma si trova distante da entrambi i centri delle 2 cittadine. Precisamente, si trova nella frazione Flagogna di Forgaria. Viene frequentata principalmente d'estate, dai numerosi turisti che vogliono raggiungere la Val d'Arzino.\nStoria.\nLa stazione venne inaugurata il 1\u00ba novembre 1914 quando venne aperto il tratto ferroviario che collegava la stazione di Pinzano con la stazione di Gemona del Friuli.\nPrima che il disastroso terremoto del Friuli la distruggesse, era presente una stazione vera e propria in stile casello.\nStrutture e impianti.\nLa stazione \u00e8 costituita semplicemente da un marciapiede e da una tettoia simile a quella delle fermate degli autobus e non \u00e8 dotata di convalidatrice dei biglietti.\nMovimento.\nIl servizio passeggeri regionale era svolto da Trenitalia lungo la relazione Sacile-Pinzano-Gemona. Dal luglio 2012 il servizio ferroviario \u00e8 sostituito da autocorse.\nInterscambi.\nA 300 metri, in via Stazione, \u00e8 presente una fermata degli autobus SAF per il centro di Forgaria. \nA 500 metri, presso il ponte Armistizio, sono disponibili i collegamenti dell'azienda ATAP, che raggiungono le frazioni del comune di Vito d'Asio, Spilimbergo e Maniago. \nSul piazzale esterno della stazione fermano le autocorse sostitutive di Trenitalia per Pinzano al Tagliamento e Gemona del Friuli. \nLa stazione non \u00e8 molto distante dall'Arzino e dal Tagliamento, ed \u00e8 per questo sfruttata d'estate dai turisti che vogliono raggiungere il greto di questi due fiumi."}
{"id": "1959670", "revid": "3732", "url": "https://it.wikipedia.org/wiki?curid=1959670", "title": "Atletica leggera ai Giochi della XXIII Olimpiade - Salto con l'asta", "text": "Il salto con l'asta ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 6 e 8 agosto 1984 al \u00abMemorial Coliseum\u00bb di Los Angeles.\nLa gara.\nGli americani vogliono riprendersi l'oro nell'asta, specialit\u00e0 un tempo miniera di metallo pregiato; il podio pi\u00f9 alto manca invece dall'ormai lontano 1968. L'assenza dei fuoriclasse dell'Est rappresenta un indubbio vantaggio. Il vincitore dei Trials \u00e8 Mike Tully, autore di 5,81. C'\u00e8 poi il veterano Earl Bell, gi\u00e0 presente a Montr\u00e9al nel 1972.\nIn finale Mike Tully parte bene, poi attraversa un momento di difficolt\u00e0 a 5,65, che supera al terzo tentativo. Intanto i due francesi Quinon e Vigneron, zitti zitti, sono ancora competitivi.\nI 5,70 sono la misura che decide la gara. L'idolo di casa Earl Bell sbaglia clamorosamente ed \u00e8 eliminato. Cade anche Vigneron. Lo statunitense e il francese sono medaglia di bronzo a pari merito. L'unico a superare l'asticella \u00e8 Pierre Quinon. Tully, autore di 5,81 ai Trials, tenta il tutto per tutto: passa 5,70 costringendo Pierre Quinon a cimentarsi sulla misura di 5,75. Il francese ce la fa al primo tentativo. L'americano passa anche questa misura. A 5,80 per\u00f2 non fa l'impresa e si deve accontentare della piazza d'onore.\nRisultati.\nTurno eliminatorio.\nSolo quattro atleti raggiungono la misura richiesta. Gli atleti finalisti (14) sono selezionati a 5,30."}
{"id": "1959671", "revid": "287204", "url": "https://it.wikipedia.org/wiki?curid=1959671", "title": "Vidisha", "text": " \nVidisha (anticamente Bhilsa) \u00e8 una suddivisione dell'India, classificata come \"municipality\", di 125.457 abitanti, capoluogo del distretto di Vidisha, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 31' 60 N e 77\u00b0 49' 0 E e ha un'altitudine di 423 .\nSociet\u00e0.\nEvoluzione demografica.\nAl censimento del 2001 la popolazione di Vidisha assommava a 125.457 persone, delle quali 66.579 maschi e 58.878 femmine. I bambini di et\u00e0 inferiore o uguale ai sei anni assommavano a 18.982, dei quali 9.780 maschi e 9.202 femmine. Infine, coloro che erano in grado di saper almeno leggere e scrivere erano 88.011, dei quali 51.232 maschi e 36.779 femmine."}
{"id": "1959672", "revid": "3732", "url": "https://it.wikipedia.org/wiki?curid=1959672", "title": "Atletica leggera ai Giochi della XXIII Olimpiade - Salto in lungo maschile", "text": "Il salto in lungo ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 5 e 6 agosto 1984 al \u00abMemorial Coliseum\u00bb di Los Angeles.\nLa gara.\nCon una concentrazione di ferro, Carl Lewis indovina al primo tentativo un salto giusto a 8,54 e poi lascia che gli avversari si disputino l'argento. Il calendario delle gare prevede le batterie dei 200 metri piani nello stesso pomeriggio e l'americano vuole risparmiare energie.\nL'australiano Gary Honey si candida a \"primo degli altri\" con 8,18 alla terza prova. Larry Myricks lo insidia da vicino con 8,16. All'ultimo tentativo spunta Giovanni Evangelisti con un ottimo 8,24 che fa gridare all'argento. Ma Honey ha ancora un colpo in canna e sfodera un salto della stessa identica lunghezza. L'argento va all'australiano in virt\u00f9 del miglior secondo salto.\nRisultati.\nTurno eliminatorio.\nSette atleti raggiungono la misura richiesta. Ad essi vanno aggiunti i 5 migliori salti, fino a 7,76\u00a0m.\nLa miglior prestazione appartiene a Carl Lewis con 8,30\u00a0m."}
{"id": "1959675", "revid": "3732", "url": "https://it.wikipedia.org/wiki?curid=1959675", "title": "Atletica leggera ai Giochi della XXIII Olimpiade - Salto triplo", "text": "Il salto triplo ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 3 e 4 agosto 1984 al \u00abMemorial Coliseum\u00bb di Los Angeles.\nLa gara.\nNel salto triplo gli americani non vincono l'oro da 80 anni esatti: l'ultima volta \u00e8 stata infatti a Saint Louis 1904. L'assenza dei migliori specialisti mondiali, tutti dei Paesi dell'Est, gioca a favore degli atleti di casa. In pi\u00f9, il primatista mondiale De Oliveira, ha appeso le scarpe al chiodo nel 1981.La finale \u00e8 una gara relativamente modesta; il vento, molto variabile, condiziona i risultati. Al Joyner trova una spinta di +2,1\u00a0m/s che lo porta a 17,26. Il connazionale Mike Conley (vincitore ai Trials) reagisce con un salto altrettanto buono, ma il vento contrario di -0,4 lo ferma a 17,18.Il campione europeo Keith Connor non va oltre 16,87, ma gli basta per salire sul podio.\nRisultati.\nTurno eliminatorio.\nOtto atleti ottengono la misura richiesta. Ad essi sono aggiunti i 4 migliori salti, fino a 16,18 m.Il salto migliore \u00e8 di Mike Conley (USA) con 17,36."}
{"id": "1959676", "revid": "2184720", "url": "https://it.wikipedia.org/wiki?curid=1959676", "title": "Una donna per amico/Nessun dolore", "text": "Una donna per amico/Nessun dolore \u00e8 il 20\u00ba singolo di Lucio Battisti, pubblicato nell'ottobre del 1978 dall'etichetta discografica Numero Uno.\nSuccesso.\n\"Una donna per amico/Nessun dolore\" raggiunse il primo posto della classifica italiana e fu il secondo singolo pi\u00f9 venduto del 1978, dietro a \"Stayin' Alive\" dei Bee Gees.\nDebutt\u00f2 nella top-10 della classifica settimanale il 14 ottobre 1978 in terza posizione, e il 21 ottobre era gi\u00e0 al primo posto; ci rimase fino a quando, il 13 gennaio 1979, fu scalzato da \"Meteor Man\" di Dee D. Jackson, e l'ultima settimana in cui comparve nella top-10 fu quella del 10 febbraio. In totale, il singolo rimase nella top-10 per 18 settimane, di cui 12 al primo posto.\nTracce.\nTutti i brani sono di Battisti - Mogol.\nUna donna per amico.\nIl testo di \"Una donna per amico\", scritto da Mogol, \u00e8 dedicato a un'amica dell'autore di nome Adriana. Battisti ne incise una versione con il testo tradotto in lingua spagnola, dal titolo \"Una muchacha por amigo\", che fu inserita in vari album tra cui, in Uruguay, \"Antolog\u00eca\" del 1979.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nFormazione originale.\nNessun dolore.\nNe Le avventure di Lucio Battisti e Mogol \u00e8 stata realizzata una versione della durata di soli 4 minuti e 25 secondi."}
{"id": "1959679", "revid": "198277", "url": "https://it.wikipedia.org/wiki?curid=1959679", "title": "Anna Fenninger", "text": "Sciatrice polivalente, atleta di punta della nazionale austriaca negli anni 2010, nel suo palmar\u00e8s vanta, tra i risultati pi\u00f9 prestigiosi un oro olimpico, tre ori iridati, due Coppe del Mondo generali, due Coppa del Mondo di slalom gigante e due Coppe Europa.\nIn seguito al matrimonio con l'ex snowboarder Manuel Veith, celebrato il 16 aprile 2016, nell'ultima parte della sua carriera (stagioni 2017-2020) si \u00e8 iscritta alle liste FIS come Anna Veith.\nBiografia.\nStagioni 2005-2007.\nOriginaria di Adnet e attiva in gare FIS dal dicembre del 2004, Anna Fenninger ha esordito in Coppa Europa il 13 dicembre 2005 a Alleghe, classificandosi 24\u00aa in slalom gigante; gi\u00e0 il giorno dopo, nelle medesime localit\u00e0 e specialit\u00e0, \u00e8 salita per la prima volta sul podio ne circuito (2\u00aa), mentre ha ottenuto la prima vittoria il 21 gennaio 2006 a Turnau, sempre in slalom gigante. Ai Mondiali juniores del Qu\u00e9bec di quell'anno ha vinto la medaglia d'oro nel supergigante e nella combinata e quella d'argento nella discesa libera; a fine stagione in Coppa Europa, grazie a nove podi (con quattro vittorie) e ad altri piazzamenti, si \u00e8 imposta sia nella classifica generale sia in quella di slalom gigante.\nL'11 novembre 2006 ha esordito in Coppa del Mondo nello slalom speciale di Levi, senza riuscire a qualificarsi per la seconda manche; i primi punti nella competizione sono arrivati il 21 gennaio 2007, con il 16\u00ba posto nello slalom gigante di Cortina d'Ampezzo. Con sei vittorie si \u00e8 aggiudicata quindi la Coppa Europa 2006-2007, divenendo cos\u00ec la seconda atleta nella storia, dopo Marianna Salchinger, a bissare la vittoria nel trofeo continentale; quell'anno ha vinto anche la classifica di supergigante ed \u00e8 stata 2\u00aa in quella di slalom gigante.\nStagioni 2008-2009.\nAi Mondiali juniores del 2008 ha incrementato il proprio palmar\u00e8s vincendo altre tre medaglie: due d'oro (nello slalom gigante e nella combinata) e una d'argento (nel supergigante). In Coppa Europa quell'anno ha vinto la classifica di supercombinata ed \u00e8 stata 3\u00aa in quella generale e 2\u00aa in quella di supergigante.\nIl 26 gennaio 2009 ha conquistato il suo primo podio in Coppa del Mondo, arrivando 2\u00aa alle spalle della svedese Jessica Lindell Vikarby nel supergigante di Cortina d'Ampezzo, e due giorni dopo ha ottenuto l'ultima vittoria, nonch\u00e9 ultimo podio, in Coppa Europa, a G\u00f6tschen in slalom speciale. La settimana successiva ha esordito ai Campionati mondiali e nella rassegna iridata di Val-d'Is\u00e8re \u00e8 arrivata ai piedi del podio (4\u00aa) nella prova di supergigante vinta da Lindsey Vonn, si \u00e8 piazzata 32\u00aa nello slalom speciale e 7\u00aa nella combinata e non ha concluso la discesa libera. Nel marzo dello stesso anno vinto la medaglia di bronzo nel supergigante ai Mondiali juniores di Garmisch-Partenkirchen.\nStagioni 2010-2013.\nAi XXI Giochi olimpici invernali di , suo esordio olimpico, si \u00e8 classificata 25\u00aa nella discesa libera, 16\u00aa nel supergigante e 15\u00aa nella supercombinata, mentre ai Mondiali di Garmisch-Partenkirchen 2011 ha vinto la medaglia d'oro nella supercombinata, quella d'argento nella gara a squadre ed \u00e8 stata 17\u00aa nella discesa libera e 5\u00aa nel supergigante. Nella stagione 2011-2012 ha ottenuto la sua prima vittoria in Coppa del Mondo, nello slalom gigante di Lienz del 28 dicembre, e ha chiuso l'annata al 5\u00ba posto della classifica generale con 995 punti e al 3\u00ba in quella di supergigante, conquistando complessivamente sei podi.\nNella rassegna iridata di Schladming 2013 si \u00e8 aggiudicata la medaglia di bronzo nello slalom gigante, nella gara vinta dalla francese Tessa Worley davanti alla slovena Tina Maze, \u00e8 stata 11\u00aa nella discesa libera e non ha completato supergigante e supercombinata. Quell'anno in Coppa del Mondo ha concluso al 3\u00ba posto sia nella classifica generale, con 1.029 punti e otto podi (tre le vittorie), sia e in quella di supergigante e al 2\u00ba in quella di slalom gigante, superata dalla Maze di 320 punti.\nStagioni 2014-2015.\nIl 15 febbraio 2014, ai XXII Giochi olimpici invernali di , ha conquistato la sua prima medaglia olimpica vincendo il supergigante; tre giorni dopo ha ottenuto la medaglia d'argento nello slalom gigante, vinto dalla Maze. Ha partecipato anche alla discesa libera, che non ha completato, e alla supercombinata, conclusa all'8\u00ba posto. In Coppa del Mondo al termine della stagione si \u00e8 aggiudicata sia la Coppa del Mondo generale, con 1.371 punti (191 pi\u00f9 della seconda classificata, la tedesca Maria Riesch) e undici podi (quattro vittorie), sia quella di slalom gigante (con 26 punti di vantaggio sulla Lindell Vikarby); nelle classifiche di discesa libera e di supergigante \u00e8 stata invece 2\u00aa, superata rispettivamente dalla Riesch di 50 punti e dalla svizzera Lara Gut di 91 punti.\nAi Mondiali di Vail/Beaver Creek 2015 ha vinto la medaglia d'oro nel supergigante e nello slalom gigante, la medaglia d'argento nella discesa libera e ha concluso al 4\u00ba posto la combinata. A fine stagione \u00e8 aggiudicata la Coppa del Mondo 2014-2015 (in cui ha colto sei vittorie e quindici podi complessivi), confermando il successo dell'anno precedente; grazie alla vittoria nello slalom gigante delle finali di M\u00e9ribel ha raggiunto 1.553 punti in classifica (22 pi\u00f9 della Maze) e ha conquistato anche la coppa di cristallo di specialit\u00e0 (con 106 punti di vantaggio sulla compagna di squadra Eva-Maria Brem). \u00c8 stata anche prima nella classifica della combinata, che quell'anno non prevedeva l'assegnazione di alcun trofeo, e seconda in quelle di discesa libera e di supergigante, battuta in entrambi i casi dalla Vonn (rispettivamente di 103 e di 28 punti).\nStagioni 2016-2020.\nIl 21 ottobre 2015, a seguito di una caduta sulla pista Rettenbach di S\u00f6lden, ha riportato gravi lesioni al ginocchio destro, dovendo pertanto rinunciare a disputare l'intera stagione 2015-2016. Ai Mondiali di Sankt Moritz 2017, sua ultima presenza iridata, si \u00e8 classificata 22\u00aa nello slalom gigante e non ha completato la prova di supergigante; il 17 dicembre dello stesso anno ha conquistato l'ultima vittoria in Coppa del Mondo, a Val-d'Is\u00e8re in supergigante, e ai successivi XXIII Giochi olimpici invernali di , suo congedo olimpico, ha vinto la medaglia d'argento nel supergigante e si \u00e8 classificata 12\u00aa nello slalom gigante.\nIl 3 marzo 2018 ha conquistato a Crans-Montana in supergigante l'ultimo podio in Coppa del Mondo (2\u00aa) e si \u00e8 ritirata al termine della stagione 2019-2020; la sua ultima gara in carriera \u00e8 stata il supergigante di Coppa del Mondo disputato a Garmisch-Partenkirchen il 9 febbraio, non completato dalla Fenninger.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nKB = combinata\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nSL = slalom speciale\nIND = slalom speciale indoor"}
{"id": "1959683", "revid": "3732", "url": "https://it.wikipedia.org/wiki?curid=1959683", "title": "Atletica leggera ai Giochi della XXIII Olimpiade - Getto del peso maschile", "text": "Il getto del peso ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta l'11 agosto 1984 al \u00abMemorial Coliseum\u00bb di Los Angeles.\nLa gara.\nQualificazioni: otto atleti ottengono la misura richiesta di 19,70. Ad essi vanno aggiunti altri 4 migliori lanci, fino a 18,98 m. La miglior prestazione \u00e8 di Mike Carter con 20,69 m.\nFinale: per gli americani si presenta la ghiotta occasione di vincere un titolo che manca dal lontano 1968. La squadra americana \u00e8 composta da Dave Laut (vincitore dei Trials con 21,33), August Wolf (21,24) e Michael Carter (20,84).\nLa gara si decide al terzo turno: Carter \u00e8 il primo a superare i 21 metri (21,09). Ma Alessandro Andrei lancia pi\u00f9 lontano: 21,26. Nei tre lanci di finale il fiorentino non riesce a ripetersi e teme che gli atleti di casa lo possano superare. Invece Laut e Wolf ottengono rispettivamente 20,97 e 20,93. Il titolo, a sorpresa, \u00e8 di Andrei.\nRisultati.\nQualificazioni.\nAccedono alla finale gli atleti che ottengono la misura di 19,70 metri o le prime 12 migliori misure.\nFinale.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1959695", "revid": "3732", "url": "https://it.wikipedia.org/wiki?curid=1959695", "title": "Atletica leggera ai Giochi della XXIII Olimpiade - Lancio del disco maschile", "text": "Il lancio del disco ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 8 e 10 agosto 1984 al \u00abMemorial Coliseum\u00bb di Los Angeles.\nLa gara.\nQualificazioni: sei atleti ottengono la misura richiesta di 62,00 metri. Ad essi vanno aggiunti i 6 migliori lanci, fino a 60,76\u00a0m.\nIl miglior lancio \u00e8 di Mac Wilkins (USA), con 65,86\u00a0m.\nFinale: l'americano John Powell \u00e8 in testa alla lista mondiale stagionale con 71,26 ed \u00e8 quindi tra i favoriti. Powell rimane per\u00f2 molto al di sotto dei suoi standard. La gara sorride invece al tedesco dell'Ovest Danneberg che vince l'oro con un lancio di 66,60 metri.\nRisultati.\nQualificazioni.\nLos Angeles Memorial Coliseum, mercoled\u00ec 8 agosto.\nSi qualificano per la finale i concorrenti che ottengono una misura di almeno 62,00\u00a0m; in mancanza di 12 qualificati, accedono alla finale i concorrenti con le 12 migliori misure.\nFinale.\nLos Angeles Memorial Coliseum, venerd\u00ec 10 agosto.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1959696", "revid": "729019", "url": "https://it.wikipedia.org/wiki?curid=1959696", "title": "Stazione di Travesio", "text": "La stazione di Travesio \u00e8 una stazione ferroviaria situata a Usago di Travesio (provincia di Pordenone), lungo la ferrovia Sacile-Pinzano.\nStoria.\nLa stazione venne inaugurata il 28 ottobre 1930 quando venne aperto il tratto ferroviario che collegava la stazione di Sacile con la stazione di Pinzano.\nMovimento.\nIl servizio passeggeri regionale era svolto da Trenitalia lungo la relazione Sacile \u2013 Pinzano \u2013 Gemona. Dal luglio 2012 il servizio ferroviario \u00e8 sostituito da autocorse.\nInterscambi.\nLa stazione \u00e8 priva di interscambi con autobus interurbani, la fermata pi\u00f9 vicina \u00e8 posta ad Usago, a circa 1 km."}
{"id": "1959697", "revid": "158286", "url": "https://it.wikipedia.org/wiki?curid=1959697", "title": "Espansina", "text": ""}
{"id": "1959698", "revid": "3732", "url": "https://it.wikipedia.org/wiki?curid=1959698", "title": "Atletica leggera ai Giochi della XXIII Olimpiade - Lancio del martello", "text": "Il lancio del martello ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 5 e 6 agosto 1984 al \u00abMemorial Coliseum\u00bb di Los Angeles.\nRisultati.\nTurno eliminatorio.\nOtto atleti ottengono la misura richiesta. Ad essi vanno aggiunti i 4 migliori lanci, fino a 71,34 m.\nIl miglior lancio appartiene a Karl-Hans Riehm (RFT) con 75,50 m.\nFinale.\nStadio \"Memorial Coliseum\", luned\u00ec 6 agosto."}
{"id": "1959702", "revid": "3732", "url": "https://it.wikipedia.org/wiki?curid=1959702", "title": "Atletica leggera ai Giochi della XXIII Olimpiade - Lancio del giavellotto maschile", "text": "Il lancio del giavellotto ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta nei giorni 4 e 5 agosto 1984 al \u00abMemorial Coliseum\u00bb di Los Angeles.\nRisultati.\nTurno eliminatorio.\nQuattro atleti ottengono la misura richiesta. Ad essi vanno aggiunti gli 8 migliori lanci, fino a 79,34 m.\nIl miglior lancio appartiene a Tom Petranoff (USA) con 85,96 m.\nFinale.\nStadio \"Memorial Coliseum\", domenica 5 agosto."}
{"id": "1959703", "revid": "729019", "url": "https://it.wikipedia.org/wiki?curid=1959703", "title": "Stazione di Meduno", "text": "La stazione di Meduno \u00e8 una delle stazioni ferroviarie del Friuli-Venezia Giulia, in provincia di Pordenone, che si trova sulla linea ferroviaria Sacile - Pinzano.\nStoria.\nLa stazione venne inaugurata il 28 ottobre 1930 quando venne aperto il tratto ferroviario che collegava la stazione di Sacile con la stazione di Pinzano.\nStrutture e impianti.\nAl primo piano dell'edificio c'\u00e8 un'abitazione, mentre al piano terra c'\u00e8 la sala d'aspetto e quel che rimane della biglietteria.\nMovimento.\nIl servizio passeggeri regionale era svolto da Trenitalia lungo la relazione Sacile \u2013 Pinzano \u2013 Gemona. Dal luglio 2012 il servizio ferroviario \u00e8 sostituito da autocorse."}
{"id": "1959704", "revid": "120050603", "url": "https://it.wikipedia.org/wiki?curid=1959704", "title": "Il padre delle spose", "text": "Il padre delle spose \u00e8 un film tv andato in onda in prima visione nel 2006, diretto da Lodovico Gasparini.\nTrama.\nRiccardo Catalano (Lino Banfi) \u00e8 un uomo del Sud Italia, all'antica e con una mentalit\u00e0 rigida e chiusa, che per lavoro si dedica all'olio di oliva. La figlia omosessuale Aurora (Rosanna Banfi), dopo il diploma decide di lasciare San Damiano, il piccolo paesino della Puglia dove viveva con il padre e con la zia Lucia (Lucia Sardo), sorella di Riccardo; diventa fotografa e si stabilisce a Barcellona.\nDopo ben quindici anni, trascorsi senza che Aurora e Riccardo abbiano alcun contatto, lui deve recarsi in Spagna per motivi di lavoro. Una volta finito l'incarico, con molta titubanza decide di andare a trovare la figlia, la quale non lo accoglie con molto piacere e pensa di farlo tornare a casa gi\u00e0 la mattina dopo. Durante una cena conosce Rosario, un'insegnante di flamenco basca divorziata e con figlia a carico, che Aurora presenta come una sua amica, ma in realt\u00e0 \u00e8 la donna che lei ha sposato. I suoi genitori \"sui generis\", colpiti dalla simpatia di Riccardo decidono di ospitarlo per qualche giorno per fargli visitare la citt\u00e0. Durante una mostra della figlia per\u00f2, Riccardo la scopre mentre bacia Rosario, e sconvolto per la scena ritorna in Puglia, dove cerca di risollevare le sorti del suo lavoro e della famiglia mettendo in pratica un'idea che gli aveva suggerito Aurora. La figlia, la compagna e la bambina fuggono da Barcellona minacciate dalle telefonate dell'ex di Rosario, si presentano dal padre, perch\u00e9 hanno bisogno di protezione. A dare loro un tetto \u00e8 la zia, bistrattata affettuosamente dal fratello. In poco tempo Aurora e Rosario si conquistano la simpatia di tutto il paese, grazie all'aver organizzato un corso di pizzica e riescono, non senza la difficolt\u00e0 di aver a che fare con un padre pieno di pregiudizi, ad aiutarlo nelle difficolt\u00e0 di lavoro, cercando di realizzare un progetto di cooperativa di donne per la produzione di olio. All'improvviso, a causa dell'ex di Rosario che accoltella Aurora e delle scorrettezze dell'imprenditore che non vuole che la cooperativa si realizzi, tutto il paese apprende con sconcerto della sua omosessualit\u00e0. Alla fine Riccardo, dopo che ha visto la figlia in fin di vita chiede la presenza di Rosario al suo fianco, capisce che l'amore pu\u00f2 avere davvero mille colori ma il sentimento che anima i cuori \u00e8 sempre lo stesso.\nCitazioni.\nNella prima parte alcune scene ricordano dei film degli anni '80 interpretati da Banfi:\nProduzione.\nLa produzione ha girato in Puglia con location Ostuni e Nard\u00f2 (in particolare Piazza Salandra e il palazzo della Pretura).\nNel cast sono inseriti in gran parte attori di origine pugliese, tra cui: Lino e Rosanna Banfi; Cosimo Cinieri, Gianni Ciardo, Tiziana Schiavarelli e Giusy Frallonardo e Antonio Stornaiolo, da sempre residente a Bari.\nAscolti.\nTrasmesso in prima visione il 20 novembre 2006 su RaiUno, \"Il padre delle spose\" ha fatto registrare un ascolto di 7.026.000 telespettatori e il 26.74% di share, con punte d'ascolto di otto milioni e un picco di share del 34%, vincendo la serata.\nAl secondo passaggio, il 17 maggio 2009, la fiction ha registrato un 21,77% di share e 4.653.000 telespettatori."}
{"id": "1959705", "revid": "3732", "url": "https://it.wikipedia.org/wiki?curid=1959705", "title": "Atletica leggera ai Giochi della XXIII Olimpiade - Marcia 20 km", "text": "La prova di marcia 20 km ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta il 3 agosto 1984 nella citt\u00e0 di Los Angeles, con arrivo nello Stadio olimpico."}
{"id": "1959707", "revid": "287204", "url": "https://it.wikipedia.org/wiki?curid=1959707", "title": "Umaria", "text": " \nUmaria \u00e8 una suddivisione dell'India, classificata come \"municipality\", di 26.837 abitanti, capoluogo del distretto di Umaria, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 31' 60 N e 80\u00b0 49' 60 E e ha un'altitudine di 450 .\nSociet\u00e0.\nEvoluzione demografica.\nAl censimento del 2001 la popolazione di Umaria assommava a 26.837 persone, delle quali 14.281 maschi e 12.556 femmine. I bambini di et\u00e0 inferiore o uguale ai sei anni assommavano a 3.661, dei quali 1.857 maschi e 1.804 femmine. Infine, coloro che erano in grado di saper almeno leggere e scrivere erano 18.571, dei quali 11.135 maschi e 7.436 femmine."}
{"id": "1959710", "revid": "1442080", "url": "https://it.wikipedia.org/wiki?curid=1959710", "title": "Atletica leggera ai Giochi della XXIII Olimpiade - Marcia 50 km", "text": "La prova di marcia 50 km ha fatto parte del programma maschile di atletica leggera ai Giochi della XXIII Olimpiade. La competizione si \u00e8 svolta l'11 agosto 1984 nella citt\u00e0 di Los Angeles, con arrivo nello Stadio olimpico."}
{"id": "1959711", "revid": "729019", "url": "https://it.wikipedia.org/wiki?curid=1959711", "title": "Stazione di Fanna-Cavasso", "text": "La stazione di Fanna-Cavasso (in friulano \"Stazion di Fana Cjav\u00e0s\") \u00e8 una delle fermate ferroviarie del Friuli-Venezia Giulia, in provincia di Pordenone, che si trova sulla linea ferroviaria Sacile - Pinzano.\nLa stazione comprende 2 diversi comuni: quello di Fanna (\"Fana\") e quello di Cavasso Nuovo (\"Cjav\u00e0s\").\nStoria.\nLa stazione venne inaugurata il 28 ottobre 1930 quando venne aperto il tratto ferroviario che collegava la stazione di Sacile con la stazione di Pinzano.\nIn seguito alla chiusura della tratta, dovuta ad un incidente all'altezza di Meduno il 6 luglio 2012, la stazione \u00e8 caduta in abbandono.\nTuttavia entro fine 2018 \u00e8 previsto il ripristino totale della linea, e con essa anche quello della stazione, la quale subir\u00e0 una ristrutturazione al fine di tornare garantire un servizio adeguato.\nDomenica 29 luglio 2018 un primo passo in questa direzione \u00e8 stato fatto, poich\u00e9 la stazione \u00e8 stata la prima della tratta non in uso a vedere il passaggio con fermata del convoglio storico di Fondazione FS e la conseguente inaugurazione per il progetto \"Binari senza tempo\".\nStrutture e impianti.\nLa fermata \u00e8 costituita da un unico binario passante su banchina a raso non ancora rialzata.\nAl piano terra dell'edificio, come su modello di tutte le altre stazioni della linea, si trova un atrio centrale destinato alla sala d'aspetto ed in una stanza laterale la biglietteria, ora non pi\u00f9 presente.\nMovimento.\nIl servizio passeggeri regionale era svolto da Trenitalia lungo la relazione Sacile \u2013 Pinzano \u2013 Gemona. Dal luglio 2012 il servizio ferroviario \u00e8 sostituito da autobus.\nIl traffico prima della chiusura, nel 2012, risultava composto da alcuni treni Aln 501 Minuetto, che verranno probabilmente reintrodotti al recupero del servizio, poich\u00e9 gi\u00e0 presenti sulla parte della tratta gi\u00e0 aperta, insieme ai mezzi storici della Fondazione FS (parte del progetto della ferrovia turistica).\nServizi.\nLa stazione dispone dei seguenti servizi:"}
{"id": "1959714", "revid": "1543377", "url": "https://it.wikipedia.org/wiki?curid=1959714", "title": "Distretto di Dalaman", "text": " \nIl distretto di Dalaman (in turco Dalaman il\u00e7esi) \u00e8 un distretto della provincia di Mu\u011fla, in Turchia.\nIl torrente Dalaman (\"Dalaman \u00e7ay\u0131\") forma gran parte del confine occidentale del distretto. I distretti confinanti a ovest sono i quelli di K\u00f6yce\u011fiz e Ortaca. La citt\u00e0 di Dalaman si trova nella pianura costiera, mentre il resto del distretto - verso il distretto di Fethiye sulla costa e verso le alte montagne al confine settentrionale della provincia di Denizli - \u00e8 montuoso, dominato dalle valli degli affluenti orientali del torrente Dalaman \nL'aeroporto di Dalaman si trova a 5 km a sud della citt\u00e0. Oltre alle attivit\u00e0 di trasporto aereo, Dalaman ospita una delle pi\u00f9 grandi prigioni libere della Turchia, dove i prigionieri meno pericolosi vengono inviati come parte del loro programma di riabilitazione. A Dalaman \u00e8 presente una fattoria statale. L'agricoltura, in particolare gli agrumi, svolge un ruolo importante nell'economia locale, poich\u00e9 si trova in una fertile pianura a livello del mare.\nAmministrazioni.\nOltre il centro di Dalaman al distretto appartengono 16 villaggi.\nInfrastrutture e trasporti.\nNel distretto si trova l'Aeroporto internazionale di Dalaman che serve i centri turistici della regione costiera del SO anatolico."}
{"id": "1959720", "revid": "1573940", "url": "https://it.wikipedia.org/wiki?curid=1959720", "title": "Complesso dei Cinesi", "text": "Il complesso dei Cinesi \u00e8 una struttura storico-religiosa di Napoli; \u00e8 sita nel centro storico, nella omonima zona situata tra Capodimonte e il rione Sanit\u00e0.\nIl complesso \u00e8 formato da un collegio e da una chiesa monumentale.\nStoria.\nLa struttura originaria era costituita da un palazzo civile; questo, nella prima met\u00e0 del XVII secolo, venne trasformato in un monastero dedicato a santa Francesca Romana.\nPi\u00f9 tardi la chiesa venne ceduta dai padri olivetani a padre Matteo Ripa; costui, ritornato nel 1724 dalla Cina dove era stato missionario per 13 anni, volle che l'intero complesso venisse utilizzato come istituto d'educazione missionaria per i giovani cinesi che aveva riportato con s\u00e9 da Pechino, con lo scopo di formare un clero autoctono da rimandare in Cina per evangelizzare quel popolo. Con soli cinque seminaristi nacque cos\u00ec il Collegio dei Cinesi.\nIl religioso, per l'istituzione del suo collegio, riusc\u00ec ad avere il pieno appoggio anche da papa Clemente XII, mentre, per quanto riguarda l'aiuto finanziario, venne pienamente aiutato da Carlo VI.\nIl complesso, con l'Unit\u00e0 d'Italia, fu denominato \"Real Collegio Asiatico\" e, in seguito, sub\u00ec numerose altre vicende storiche: nel 1888 venne trasformato in Real Istituto Orientale di Napoli, nel 1897 fu trasformato in un collegio per ragazze orfane, nel 1910 fu aperto nella struttura l'ospedale Elena d'Aosta.\nLa struttura ha subito anche varie trasformazioni architettoniche; ma, ancor oggi costituisce una pregevole testimonianza artistica ed architettonica, tra gli elementi architettonici di spicco vi \u00e8 sicuramente l'androne caratterizzato da una grande volta affrescata del XVIII secolo, nel quale, inoltre, vi \u00e8 lo stemma dell'istituto; da menzionare anche il mezzo busto di \"Matteo Ripa\" scolpito da Leonardo Di Candia.\nLa chiesa.\nLa chiesa della Sacra Famiglia dei Cinesi \u00e8 stata inaugurata nel 1732 e rimaneggiata nel 1814. La sua facciata si svolge secondo due livelli posti orizzontalmente. Il primo, partendo dall'alto, \u00e8 accompagnato da una finestra rettangolare immessa tra lesene composite e da un timpano triangolare. Il livello inferiore, \u00e8 caratterizzato da un portale con timpano spezzato, al cui centro \u00e8 presente un gran medaglione a volute.\nIl suo interno \u00e8 formato da un'unica navata articolata mediante insoliti elementi architettonici, ovvero, da pareti laterali estremamente ricurve; il presbiterio, si conclude con abside e coro prospicienti l'altare maggiore.\nLa cupola \u00e8 accompagnata da un lanternino.\nI cherubini dell'altare maggiore, in commessa marmorea, sono di Angelo Viva. La tela sull'altare principale \u00e8 di Antonio Sarnelli (1769). Vanno segnalate anche due tele della scuola di Francesco De Mura, quattro statue di santi in rame, eseguite su disegno di Francesco Solimena, e la \"Madonna della Misericordia\" di Stanislao Lista. Il bell'organo dei fratelli Mancini risale al 1792. Nella sagrestia vi sono anche opere scultoree del celebre Giuseppe Sammartino.\nDopo una lunga fase di restauro, la chiesa \u00e8 stata riaperta al pubblico nel giugno del 2018."}
{"id": "1959721", "revid": "729019", "url": "https://it.wikipedia.org/wiki?curid=1959721", "title": "Stazione di Maniago", "text": "La stazione di Maniago \u00e8 una stazione ferroviaria in provincia di Pordenone, che si trova sulla linea ferroviaria Sacile - Pinzano.\nGrazie alla sua posizione e alla presenza del terminal delle autolinee, oltre a servire la cittadina in cui \u00e8 inserita, svolge un importante ruolo di hub per le vallate circostanti.\nStoria.\nLa stazione venne inaugurata il 28 ottobre 1930 quando venne aperto il tratto ferroviario che collegava la stazione di Sacile con la stazione di Pinzano.\nStrutture e impianti.\nLa stazione si compone di due livelli. L'edificio \u00e8 in muratura ed \u00e8 tinteggiato di color rosso a differenza delle altre stazioni della tratta solitamente tinteggiate di giallo. La struttura \u00e8 composta da quattro aperture monofore sia al piano terra sia al primo piano. All'interno \u00e8 presente solo la sala d'aspetto. La biglietteria automatica \u00e8 all\u2019esterno della stazione.\nLa stazione \u00e8 dotata di 4 binari, di cui tre adibiti al servizio viaggiatori:\nTutti e tre i binari sono dotati di banchine collegate fra loro da un attraversamento a raso.\nPresso lo scalo merci erano presenti due binari tronchi, fino al 2012 regolarmente utilizzati per il ricovero dei treni; ad oggi l'intera area risulta asfaltata e adibita a parcheggio pubblico di interscambio e alla sosta di autocorriere.\nMovimento.\nIl servizio passeggeri regionale \u00e8 svolto da Trenitalia lungo la relazione Sacile \u2013 Pinzano \u2013 Gemona.\nDal 6 luglio 2012 al 9 dicembre 2017, il servizio ferroviario \u00e8 stato sostituito da autocorse a causa dello sviamento di un treno dovuto a una frana sulla sede ferroviaria in prossimit\u00e0 della stazione di Meduno.\nCon la parziale riapertura della linea dal 10 dicembre 2017, la stazione \u00e8 nuovamente servita dai treni Regionali in servizio tra Sacile e Maniago.\nServizi.\nLa stazione dispone dei seguenti servizi:\nInterscambi.\nNel piazzale esterno della stazione, c'\u00e8 la stazione degli autobus che collegano la cittadina ad altre localit\u00e0, quali Spilimbergo, Pordenone e le circostanti vallate della Val Cellina e Val Colvera.\nSono inoltre presenti autocorse svolte da Trenitalia, in coincidenza con i treni in arrivo, per raggiungere gli istituti scolastici di Maniago e per le stazioni in direzione Gemona del Friuli non ancora servite dal treno."}
{"id": "1959724", "revid": "932277", "url": "https://it.wikipedia.org/wiki?curid=1959724", "title": "Matita per le sopracciglia", "text": "La matita per le sopracciglia \u00e8 un cosmetico, in forma di matita, utilizzato per colorare, ridisegnare l'arcata sopraccigliare, o avere un effetto coprente laddove le sopracciglia sono pi\u00f9 rade.\nSi distingue dalla matita per gli occhi per una maggiore compattezza nell'applicazione, ed una maggiore durezza, che permette di non creare \"sbavature\". Normalmente si utilizza una matita di colore pi\u00f9 chiaro di quello naturale dei peli, e si applica seguendo la loro naturale inclinazione e dimensione.\nProcedura.\nLa parte sulla quale si deve applicare la matita deve essere completamente pulita, in modo che il colore e soprattutto la forma vengano resi in modo giusto e senza imperfezioni.\nOltre alla matita, se le sopracciglia sono molto sottili o chiare, si potrebbe usare il mascara, in modo da renderle pi\u00f9 visibili."}
{"id": "1959725", "revid": "120116061", "url": "https://it.wikipedia.org/wiki?curid=1959725", "title": "Sydney Penny", "text": "Carriera.\nHa raggiunto la notoriet\u00e0 a soli 12 anni, per il ruolo di Maggie da bambina nello sceneggiato \"Uccelli di rovo\" (1983) con Richard Chamberlain.\nNel 1985 ha interpretato la quindicenne Megan nel film \"Il cavaliere pallido\", diretto e interpretato da Clint Eastwood, film che le ha dato ulteriore popolarit\u00e0, mostrando le sue doti di attrice.\nHa poi lavorato, tra l'altro, in \"Santa Barbara\" (1992-1993), in cui ha interpretato B.J. Walker, ne \"La valle dei pini\" (1993-2008), in \"Beverly Hills 90210\" (2000) e in \"Beautiful\" (2003-2005), dove ha interpretato Samantha Kelly. Del 2001 \u00e8 la sua partecipazione al telefilm \"Largo Winch\", dove interpreta Joy Arden, una ex agente della CIA che protegge Winch dai nemici.\nTra il 2014 e il 2015 \u00e8 stata \"guest star\" in alcuni episodi della quinta stagione della serie televisiva \"Pretty Little Liars\", nella parte di Leona, madre di Mona.\nHa ottenuto due candidature agli Emmy Awards come miglior attrice.\nPremi e riconoscimenti.\nNomination:\nVinti:\nNomination:\nVinti:\nNomination:"}
{"id": "1959726", "revid": "229585", "url": "https://it.wikipedia.org/wiki?curid=1959726", "title": "Ligninsolfonato", "text": ""}
{"id": "1959735", "revid": "1543377", "url": "https://it.wikipedia.org/wiki?curid=1959735", "title": "Jincheng JC50-Q7", "text": "Il Doggy 50 \u00e8 un ciclomotore prodotto dalla casa motociclistica cinese Jincheng dal 1998 ad oggi e commercializzato in Italia dalla Motor Union.\nDescrizione.\nRassomiglia all'Honda Monkey 50, dal quale differisce soprattutto per il sistema di trasmissione: infatti nel modello Motor Union la trasmissione e a 3 marce, con frizione automatica di tipo centrifugo e cambio a 3 marce comandate a pedale.\nIl motore \u00e8 un 4 tempi raffreddato ad aria. Questo veicolo, chiamato \"Motor Union Doggy\" in Italia, in Cina invece viene presentato come JC50-Q7 \"Angel\".\nAltre peculiarit\u00e0 di questo ciclomotore sono i manubri ripiegabili e il peso ridotto, che ne consentono lo stivaggio in spazi ridotti. La forcella anteriore \u00e8 un \"upside down\", mentre posteriormente lo schema si mantiene sul classico, con un doppio ammortizzatore laterale.\nL'impianto elettrico \u00e8 a 12 volt, l'avviamento \u00e8 a Kick-Starter.\nGrazie al motore a 4 tempi questo ciclomotore riesce ad essere parco nei consumi e ad avere prestazioni brillanti."}
{"id": "1959738", "revid": "1924342", "url": "https://it.wikipedia.org/wiki?curid=1959738", "title": "The Party (Alexia)", "text": "The Party \u00e8 il secondo album in studio della cantante Alexia, pubblicato nel 1998.\nDescrizione.\nL'album contiene 13 tracce tra cui i due singoli pi\u00f9 gettonati dell'estate 1998 ovvero \"Gimme Love\" e \"The Music I Like\", mentre il terzo singolo promozionale \u00e8 stato \"Keep On Movin\"'.\nL'album si aggiudica numerosi \"dischi d'oro\" e di platino con le sue oltre 500.000 copie vendute.\n\"Gimme Love\" \u00e8 stato il primo singolo promozionale che ha venduto da solo oltre 100.000 copie. Tale successo \u00e8 arrivato anche in Inghilterra, entrando direttamente nella classifica inglese all'ottavo posto. Della canzone sono stati girati due video, tra cui uno solo per il mercato inglese in versione remix.\nInoltre per il mercato spagnolo \u00e8 stato registrato il brano sotto il nome di \"Dame Amor\" sempre contenuto nell'album.\nL'album contiene inoltre un bonus track: una delle tante versioni remixate della nota \"Uh la la la\".\nTracce.\nTesti di Alessia Aquilani, musiche di Roberto Zanetti, eccetto dove indicato.\nRemix \"Gimme Love\".\nSi attestano oltre 15 remix tutti diversi tra cui:\nRemix \"The Music I Like\".\nSi attestano oltre 20 remix tutti diversi tra cui:"}
{"id": "1959740", "revid": "287204", "url": "https://it.wikipedia.org/wiki?curid=1959740", "title": "Sarni", "text": "Sarni \u00e8 una citt\u00e0 dell'India di 95.015 abitanti, situata nel distretto di Betul, nello stato federato del Madhya Pradesh.Governata anche da Giuseppe Sarni, governatore molto amato. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 07' 34 N e 78\u00b0 10' 57 E.\nSociet\u00e0.\nEvoluzione demografica.\nAl censimento del 2001 la popolazione di Sarni assommava a 95.015 persone, delle quali 49.878 maschi e 45.137 femmine. I bambini di et\u00e0 inferiore o uguale ai sei anni assommavano a 10.535, dei quali 5.429 maschi e 5.106 femmine. Infine, coloro che erano in grado di saper almeno leggere e scrivere erano 69.902, dei quali 39.866 maschi e 30.036 femmine."}
{"id": "1959741", "revid": "123431351", "url": "https://it.wikipedia.org/wiki?curid=1959741", "title": "Budget Autonoleggio", "text": "Budget Autonoleggio \u00e8 una societ\u00e0 di noleggio auto fondata da Morris Mirkin nel 1958 a Los Angeles in California dedicata a persone \"budget-minded\", cio\u00e8 attente al rapporto qualit\u00e0/prezzo.\nNel 1959 a fianco di Morris Mirkin entra in societ\u00e0 Julius Lederer (marito dell'opinionista Eppie Lederer), i due nel 1960 decidono di creare un franchising da espandere in tutti gli stati d'America e successivamente in tutto il mondo.\nBudget sbarca in Europa nel 1964, con l'apertura della sede di Zurigo in Svizzera. Segue un piano di sviluppo nel vecchio continente, nel medio Oriente e in Africa, che fa s\u00ec che oggi Budget sia tra le prime tre societ\u00e0 operanti a livello mondiale nel settore dell'autonoleggio.\nBudget oggi.\nBudget Autonoleggio \u00e8 presente in pi\u00f9 di 128 paesi con pi\u00f9 di 3.400 uffici di noleggio di cui 800 sono situati nei maggiori aeroporti mondiali. Ha una flotta di veicoli che supera le 150.000 unit\u00e0 con 16.000 persone impiegate.\nBudget in Italia.\nBudget Autonoleggio inaugura il network in Italia agli inizi del 2006. Oggi conta su 120 uffici dislocati su tutto il territorio nazionale e nei pi\u00f9 importanti aeroporti presenti nella penisola."}
{"id": "1959745", "revid": "962426", "url": "https://it.wikipedia.org/wiki?curid=1959745", "title": "Isole C\u00edes", "text": "Le Isole C\u00edes (\"Illas C\u00edes\" in galiziano; \"Islas C\u00edes\" in castigliano) sono un arcipelago spagnolo di tre isole, situato nell'Oceano Atlantico poco al largo della costa della Galizia, non lontano da Vigo e dalla sua \"ria\", nella provincia di Pontevedra e a circa 30 km dal Portogallo.\nLe tre isole sono, per grandezza, Monteagudo (\"Monte aguzzo\") o \"Isola Nord\", Illa do Faro (\"Isola del Faro\") or \"Isola di Mezzo\" e San Marti\u00f1o o \"Isola Sud\". Sono parte integrante del Parco Nazionale delle Isole Atlantiche della Galizia.\nDurante la bassa marea, le due isole principali sono collegate da un lungo tombolo sabbioso, mentre la pi\u00f9 piccola rimane sempre isolata. La \"Praia das Rodas\" (\"spiaggia delle ruote\"), una delle numerose spiagge di Monteagudo, \u00e8 stata classificata dal quotidiano The Guardian nel 2007 come la pi\u00f9 bella al mondo."}
{"id": "1959746", "revid": "767487", "url": "https://it.wikipedia.org/wiki?curid=1959746", "title": "Gori\u010dan", "text": "Gori\u010dan \u00e8 un comune della Croazia di 3.148 abitanti della Regione del Me\u0111imurje."}
{"id": "1959748", "revid": "599013", "url": "https://it.wikipedia.org/wiki?curid=1959748", "title": "Isole Ci\u00e9s", "text": ""}
{"id": "1959749", "revid": "45927", "url": "https://it.wikipedia.org/wiki?curid=1959749", "title": "-entissimo", "text": ""}
{"id": "1959751", "revid": "172231", "url": "https://it.wikipedia.org/wiki?curid=1959751", "title": "Giovan Giacomo Conforto", "text": ""}
{"id": "1959754", "revid": "45927", "url": "https://it.wikipedia.org/wiki?curid=1959754", "title": "-illimo", "text": ""}
{"id": "1959757", "revid": "3732", "url": "https://it.wikipedia.org/wiki?curid=1959757", "title": "Atletica leggera ai Giochi della XXIII Olimpiade - Decathlon", "text": "Risultati.\nThompson concede la rivincita al tedesco dell'Est J\u00fcrgen Hingsen, suo grande avversario l'anno prima ai mondiali e mancato contendente del titolo olimpico quattro anni prima a causa del boicottaggio.\nL'inglese sfodera una prestazione maiuscola, senza sbavature, dando il meglio di s\u00e9 in tutte le prove. Forse solo nel salto in alto poteva fare qualcosa di pi\u00f9. All'ultima gara, con ormai l'oro in cassaforte, non spinge abbastanza sui 1500 e manca il primato del mondo per un punticino.\nSi classifica sesto il vincitore dei Trials, John Crist, con 8.130 punti."}
{"id": "1959758", "revid": "767487", "url": "https://it.wikipedia.org/wiki?curid=1959758", "title": "Gornji Mihaljevec", "text": "Gornji Mihaljevec \u00e8 un comune della Croazia di 2.046 abitanti della Regione del Me\u0111imurje."}
{"id": "1959759", "revid": "118741512", "url": "https://it.wikipedia.org/wiki?curid=1959759", "title": "Tuff Gong", "text": "La Tuff Gong \u00e8 una casa discografica giamaicana fondata nel 1970 da Bob Marley &amp; The Wailers. \"Tuff Gong\" deriva dal soprannome di Marley, che era a sua volta un'eco di quello dato al fondatore del movimento Rastafari, Leonard Howell.\nStoria.\nL'etichetta \u00e8 stata fondata dal gruppo reggae The Wailers, di cui faceva parte anche Bob Marley. Inizialmente ha prodotto, in collaborazione con l'etichetta Island Records gli album di Bob Marley, e attualmente continua a produrre sia giovani artisti della scena reggae giamaicana, sia artisti pi\u00f9 affermati come i figli di Bob, Damian e Ziggy, Capleton o Roberta Flack.\nLa sede dell'etichetta si trova a Kingston, in Giamaica, nella casa in cui viveva Bob Marley, che attualmente \u00e8 stata trasformata in un museo dedicato al cantante.\nCuriosit\u00e0.\nIl nome Tuff Gong compare anche nel videogioco Grand Theft Auto IV, dove \u00e8 una stazione radio in cui viene passata musica reggae.\n\"Tuff Gong\" era anche il soprannome dato a Bob Marley."}
{"id": "1959761", "revid": "767487", "url": "https://it.wikipedia.org/wiki?curid=1959761", "title": "Degasaggio", "text": "Nell'ingegneria chimica, il degasaggio \u00e8 il procedimento che porta alla rimozione di gas disciolti nei liquidi (in genere acqua o soluzioni acquose).\nIl degasaggio pu\u00f2 essere svolto per varie ragioni: ad esempio pu\u00f2 essere effettuato quando si vuole ottenere un solvente privo di aria o ossigeno per evitare reazioni indesiderate con il soluto, oppure per evitare la formazione di bolle in un liquido che deve essere successivamente solidificato (la presenza delle bolle infatti incide sulle propriet\u00e0 meccaniche del materiale).\nAlcune metodiche possibili per effettuare l'operazione di degasaggio sono:\nDegasaggio per riduzione di pressione.\nLa solubilit\u00e0 dei gas nei liquidi \u00e8 determinata dalla legge di Henry, secondo la quale la quantit\u00e0 di gas disciolto in un liquido \u00e8 proporzionale alla sua pressione parziale. Quindi la riduzione della pressione comporta un abbassamento della solubilit\u00e0 del gas.\nLa sonicazione e la miscelazione sottovuoto possono migliorare l'efficienza del processo di separazione. Il degasaggio per riduzione di pressione viene anche chiamato \"degasaggio sottovuoto\" (o in inglese \"vacuum degasification\").\nDegasaggio per riscaldamento.\nIl degasaggio per riscaldamento viene condotto entro speciali apparecchiature, chiamate deareatori. Dal punto di vista costruttivo, esistono essenzialmente due tipologie di aeratori: gli \"aeratori spray\" e gli \"aeratori a piatti\".\nDegasaggio per sostituzione con gas inerte.\nIl degasaggio per sostituzione con gas inerte (in inglese \"sparging\") consiste nel fare gorgogliare nel liquido un gas inerte dal punto di vista chimico (ad esempio azoto, argon o elio). Questo tipo di degasaggio viene impiegato per trattare i solventi utilizzati nell'HPLC."}
{"id": "1959774", "revid": "3732", "url": "https://it.wikipedia.org/wiki?curid=1959774", "title": "Atletica leggera ai Giochi della XXIII Olimpiade - 100 metri piani femminili", "text": "I 100 metri piani hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 4-5 agosto 1984 al \u00abMemorial Coliseum\u00bb di Los Angeles.\nLa gara.\nDoveva essere Ahsford contro G\u00f6hr, ma il boicottaggio cancella un duello che sarebbe stato appassionanante. Cos\u00ec la Ahsford si deve guardare solo dalle compagne di squadra. Vince i Trials in 11\"18 ed arriva ai Giochi da favorita.\nL'unica che potrebbe mettersi in mezzo tra lei e l'oro \u00e8 la giamaicana Merlene Ottey, gi\u00e0 bronzo a Mosca a soli 20 anni d'et\u00e0.\nIn finale la Ashford vince da signora col nuovo record olimpico, staccando Alice Brown di 16 centesimi. La Ottey \u00e8 di nuovo terza.\nDopo i Giochi, Evelyn Ashford affronter\u00e0 Marlies G\u00f6hr in un epico duello al meeting di Zurigo, uscendone vincitrice con un fantastico 10\"76, nuovo record del mondo."}
{"id": "1959778", "revid": "3732", "url": "https://it.wikipedia.org/wiki?curid=1959778", "title": "Atletica leggera ai Giochi della XXIII Olimpiade - 200 metri piani femminili", "text": "I 200 metri piani hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 8-9 agosto 1984 al \u00abMemorial Coliseum\u00bb di Los Angeles.\nLa gara.\nMancando le \"valchirie\" della Germania Est, ne approfittano le atlete di casa. I Trials sono stati vinti da Valerie Brisco, sposata Hooks, su Florence Griffith. Le uniche che possono impensierire le americane sono le giamaicane, Merlene Ottey (che ha gi\u00e0 vinto il bronzo sui 100 metri) e Grace Jackson.\nIl regolamento non prevede ripescaggi nei Quarti. La britannica Whittaker viene esclusa dalle semifinali nonostante un buon 22\"98.\nIn semifinale Florence Griffith batte la Ottey mentre la Brisco tiene a distanza la Jackson.\nIn finale Valerie Brisco-Hooks si scatena e taglia li traguardo in 21\"81, record nazionale e nuovo primato olimpico. Non poteva fare di meglio. Al secondo posto, staccata di oltre due decimi, giunge la Griffith. Sul gradino pi\u00f9 basso del podio ancora la Ottey."}
{"id": "1959779", "revid": "55935", "url": "https://it.wikipedia.org/wiki?curid=1959779", "title": "Hincmar di Reims", "text": ""}
{"id": "1959783", "revid": "3732", "url": "https://it.wikipedia.org/wiki?curid=1959783", "title": "Atletica leggera ai Giochi della XXIII Olimpiade - 400 metri piani femminili", "text": "I 400 metri piani hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 4-6 agosto 1984 al \u00abMemorial Coliseum\u00bb di Los Angeles.\nLa gara.\nCome nei 200 metri, mancando le \"valchirie\" della Germania Est, ne approfittano le atlete di casa. I Trials sono stati vinti da Chandra Cheeseborough con 49\"28, record nazionale. Dietro di lei Valerie Brisco-Hooks e Lillie Leatherwood.\nCome ai Giochi di Mosca, non si disputano i Quarti a causa del numero ridotto delle partecipanti. Ma, a differenza di quattro anni prima, il regolamento non prevede ripescaggi nelle batterie. La tedesca Heike Schulte-Mattler viene eliminata al primo turno nonostante un buon 52\"77.\nLe americane primeggiano in semifinale, qualificandosi con i tre migliori tempi. Chandra Cheeseborough \u00e8 leggermente favorita perch\u00e9 ha sempre corso in meno di 51\", Valerie Brisco invece ha sempre corso sopra 51\".\nIn finale parte veloce la britannica Kathy Smallwood (corsia 6), che tiene la Cheeseborough come riferimento (corsia 7). La Brisco (corsia 5), che ai 150 metri \u00e8 un metro dietro l'inglese, ai 250 metri prende la testa della corsa. Entra per prima sulla retta finale davanti alla Cheeseborough (che ha corso fortissimo in curva) e alla Smallwood. Acquisisce un vantaggio di 2 metri sulle inseguitrici, che conserva fino al traguardo. Vince con il nuovo record olimpico.\nTutte le prime quattro hanno stabilito il primato personale. Sono stati battuti i record nazionali dei tre Paesi di appartenenza.\nRisultati.\nFinale.\nStadio \u00abMemorial Coliseum\u00bb, luned\u00ec 6 agosto."}
{"id": "1959784", "revid": "110157", "url": "https://it.wikipedia.org/wiki?curid=1959784", "title": "Chiesa di San Francesco d'Assisi al Vomero", "text": "La chiesa di San Francesco d'Assisi al Vomero \u00e8 un luogo di culto cattolico di interesse storico di Napoli; \u00e8 sita nel quartiere del Vomero.\nStoria e descrizione.\nLa chiesa, il convento ed il chiostro, vennero costruiti tra il 1892-94, grazie ad un progetto di un ingegnere italiano, ma, sotto la direzione di un frate tedesco.\nLa facciata della chiesa, in stile neoromanico, \u00e8 caratterizzata da due campaniletti a forma di pinnacolo disposti alla sommit\u00e0. Pi\u00f9 in basso si apre una trifora, mentre nel registro inferiore \u00e8 presente il portale d'accesso impreziosito da una grande lunetta, la cui cornice, sostenuta da due coppie di colonne, risulta particolarmente aggettante.\nL'interno \u00e8 caratterizzato da un'alta navata, voltata a crociera, con finestroni dalle vetrate istoriate, tre cappelle per lato e abside. Le sei cappelle laterali presentano degli altari sormontati da quadri del frate pittore Andrea Beer. Vi si ammirano anche due scarabattoli lignei contengono due pregevoli sculture lignee ottocentesche di \"San Francesco d'Assisi\" e \"Sant'Antonio di Padova\".\nAnnesso alla chiesa \u00e8 il convento di due piani con chiostro a pianta quadrata. Vi si conserva una ricca collezione di dipinti, statue lignee devozionali e arredi."}
{"id": "1959785", "revid": "287204", "url": "https://it.wikipedia.org/wiki?curid=1959785", "title": "Nagda", "text": " \nNagda \u00e8 una suddivisione dell'India, classificata come \"municipality\", di 96.525 abitanti, situata nel distretto di Ujjain, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 26' 60 N e 75\u00b0 25' 0 E e ha un'altitudine di 467 .\nSociet\u00e0.\nEvoluzione demografica.\nAl censimento del 2001 la popolazione di Nagda assommava a 96.525 persone, delle quali 50.306 maschi e 46.219 femmine. I bambini di et\u00e0 inferiore o uguale ai sei anni assommavano a 13.401, dei quali 7.065 maschi e 6.336 femmine. Infine, coloro che erano in grado di saper almeno leggere e scrivere erano 66.763, dei quali 38.900 maschi e 27.863 femmine."}
{"id": "1959786", "revid": "71814", "url": "https://it.wikipedia.org/wiki?curid=1959786", "title": "Area funzionale", "text": ""}
{"id": "1959789", "revid": "3732", "url": "https://it.wikipedia.org/wiki?curid=1959789", "title": "Atletica leggera ai Giochi della XXIII Olimpiade - 800 metri piani femminili", "text": "Gli 800 metri piani hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 3-6 agosto 1984 al \u00abMemorial Coliseum\u00bb di Los Angeles.\nLa gara.\nAssenti le atlete dell'Est, i favori del pronostico vanno alle rumene.\nDoina Melinte risparmia le energie nei turni eliminatori e domina la finale con un volatone con cui stacca la seconda, l'americana Gallagher, di un secondo. Gabriella Dorio fa gara con le prime, ma giunge quarta, come a Mosca (ma sui 1500)."}
{"id": "1959790", "revid": "298055", "url": "https://it.wikipedia.org/wiki?curid=1959790", "title": "Taylor Doose", "text": ""}
{"id": "1959791", "revid": "3732", "url": "https://it.wikipedia.org/wiki?curid=1959791", "title": "Atletica leggera ai Giochi della XXIII Olimpiade - 1500 metri piani femminili", "text": "I 1500 metri piani hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 9-11 agosto 1984 al \u00abMemorial Coliseum\u00bb di Los Angeles.\nLa gara.\nIl lotto delle partenti non \u00e8 di livello assoluto. La campionessa mondiale, Mary Decker, non si \u00e8 iscritta perch\u00e9 ha puntato tutto sui 3000. C'\u00e8 la coppia delle romene Doina Melinte e Maricica Puic\u0103, con quest'ultima favorita per due motivi: 1) \u00c8 primatista mondiale stagionale sulla distanza, 3'57\"22; 2) \u00c8 fresca vincitrice dei 3000.\nChi conduce la finale con una tattica perfetta, invece, \u00e8 la nostra Gabriella Dorio: dopo 600 metri avvia una progressione che spezza il gruppo. Lo scopo \u00e8 stanare le romene perch\u00e9 si portino in testa. Accade proprio cos\u00ec: Doina Melinte passa in testa all'ultimo giro, la Dorio la fa passare, le resta in scia e poi la infilza nel finale.\nRisultati.\nFinale.\nStadio \u00abMemorial Coliseum\u00bb, sabato 11 agosto."}
{"id": "1959792", "revid": "3732", "url": "https://it.wikipedia.org/wiki?curid=1959792", "title": "Atletica leggera ai Giochi della XXIII Olimpiade - 3000 metri piani", "text": "I 3000 metri piani hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 8-10 agosto 1984 al \u00abMemorial Coliseum\u00bb di Los Angeles.\nFinale.\nStadio \u00abMemorial Coliseum\u00bb, venerd\u00ec 10 agosto.\n\u00c8 la prima apparizione della specialit\u00e0 alle Olimpiadi. I 3000 metri sono l'unica corsa del programma femminile, insieme forse ai 100 metri, dove l'atleta migliore al mondo \u00e8 presente. Mary Decker ha vinto 1500 e 3000 ai mondiali di Helsinki e si presenta a Los Angeles come grande favorita.\nIn finale c'\u00e8 gara tattica. In un momento qualsiasi della corsa Mary si trova dietro alla sudafricana (di passaporto britannico) Zola Budd. Cerca un varco, il passaggio non c'\u00e8, la Decker inciampa e finisce sul prato. La sua corsa finisce cos\u00ec, tra le lacrime.\nNe approfitta la rumena Maricica Puic\u0103 che vince la gara e vive il suo momento di gloria."}
{"id": "1959793", "revid": "3732", "url": "https://it.wikipedia.org/wiki?curid=1959793", "title": "Atletica leggera ai Giochi della XXIII Olimpiade - Maratona femminile", "text": "La maratona ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta il 5 agosto 1984 nella citt\u00e0 di Los Angeles, con arrivo nello Stadio olimpico.\nFinale.\nDopo soli 4,8 chilometri Joan Benoit si lancia in una fuga solitaria. Le altre non la seguono pensando che sia solo una sfuriata, invece l'americana riesce a mantenere il divario tra s\u00e9 e le avversarie: al 30\u00ba km il distacco su Grete Waitz, norvegese campionessa del mondo, \u00e8 di 2'01\"; cala al 35\u00b0 a 1'31\", poi si mantiene costante fino alla fine. Vince la sua scommessa.\nIl sofferto arrivo di Gabrielle Andersens-Scheiss.\nIl pubblico rimane scosso vedendo arrivare l'atleta svizzera Gabriela Andersen-Schiess, circa 20 minuti dopo la fine della gara. Ha gli occhi sbarrati e le gambe ciondolanti. \u00c8 al limite del collasso. Siccome sta avanzando verso il traguardo, il personale non interviene poich\u00e9 un aiuto esterno ne causerebbe automaticamente la squalifica (l'episodio ricorda quello di Dorando Pietri nella maratona olimpica del 1908).\nDopo aver fatto ingresso nello stadio impiega 5 minuti e 44 secondi a percorrere il giro e mezzo che la separa dal filo di lana, inclinata costantemente sulla sua sinistra, con un braccio contratto. Barcollando vistosamente si ferma pi\u00f9 volte stringendo disperatamente la testa fra le mani; i medici di servizio notano che continua a sudare, deducono che non \u00e8 in pericolo di disidratazione e decidono di non fermarla.\nI suoi ultimi metri sono comunque attimi di panico. Finalmente supera il traguardo con le proprie forze (in 37\u00aa posizione) e possono iniziare i soccorsi.\nSi riprender\u00e0 in meno di due ore."}
{"id": "1959798", "revid": "287204", "url": "https://it.wikipedia.org/wiki?curid=1959798", "title": "Itarsi", "text": " \nItarsi \u00e8 una suddivisione dell'India, classificata come \"municipality\", di 93.783 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 37' 0 N e 77\u00b0 45' 0 E e ha un'altitudine di 303 .\nSociet\u00e0.\nEvoluzione demografica.\nAl censimento del 2001 la popolazione di Itarsi assommava a 93.783 persone, delle quali 48.954 maschi e 44.829 femmine. I bambini di et\u00e0 inferiore o uguale ai sei anni assommavano a 11.731, dei quali 6.105 maschi e 5.626 femmine. Infine, coloro che erano in grado di saper almeno leggere e scrivere erano 70.796, dei quali 39.746 maschi e 31.050 femmine."}
{"id": "1959799", "revid": "1543377", "url": "https://it.wikipedia.org/wiki?curid=1959799", "title": "Atletica leggera ai Giochi della XXIII Olimpiade - 100 metri ostacoli", "text": "I 100 metri ostacoli hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 9-10 agosto 1984 al \u00abMemorial Coliseum\u00bb di Los Angeles.\nAssenti a causa del boicottaggio.\nLa campionessa uscente, Vera Komisova (URS), si \u00e8 ritirata al termine della stagione 1983.\nFinale.\nStadio \u00abMemorial Coliseum\u00bb, venerd\u00ec 10 agosto.\nGara valida alla prima partenza. Gi\u00e0 ai 40 metri due concorrenti si staccano dal gruppo: Benita Fitzgerald-Brown (USA) e Shirley Strong (GB). L'americana ha un leggero margine di vantaggio. Le due atlete procedono in parallelo fino al traguardo: l'americana vince di 4 centesimi.\nKim Turner (USA) e Mich\u00e8le Chardonnet (Fra) fermano il cronometro nello stesso istante: entrambe hanno corso in 13 secondi e sei centesimi. I giudici optano per la decisione di assegnare il terzo posto alla statunitense e il quarto alla francese.\nSoltanto a fine Olimpiade, dopo le insistenti pressioni del presidente della Federazione francese di atletica leggera, Michel Marmion, con un nuovo nuovo reclamo al presidente della IAAF Primo Nebiolo, verr\u00e0 stabilito l'ex aequo rianalizzando l'immagine del fotofinish. Sono passati 162 giorni dalla finale.\nLa medaglia verr\u00e0 consegnata con una cerimonia solenne all'interno del campo sportivo AccorHotels Arena di Bercy nel gennaio del 1985.\nFonte.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. II."}
{"id": "1959800", "revid": "9316", "url": "https://it.wikipedia.org/wiki?curid=1959800", "title": "Hundertwasser", "text": ""}
{"id": "1959802", "revid": "228587", "url": "https://it.wikipedia.org/wiki?curid=1959802", "title": "Calamona", "text": ""}
{"id": "1959811", "revid": "110157", "url": "https://it.wikipedia.org/wiki?curid=1959811", "title": "Kotoriba", "text": "Kotoriba \u00e8 un comune della Croazia di 3.333 abitanti della Regione del Me\u0111imurje."}
{"id": "1959812", "revid": "767487", "url": "https://it.wikipedia.org/wiki?curid=1959812", "title": "Wallace Wattles", "text": "Wattles \u00e8 stato uno dei primi scrittori motivazionali nel senso moderno del termine e della sua vita privata si sa poco nonostante le sue opere siano sempre rimaste in circolazione tra coloro che seguono i movimenti di auto-aiuto e del New Thought e abbiano avuto una nuova ondata di popolarit\u00e0 in vari paesi del mondo in seguito al successo del film e del libro \"The Secret\" la cui autrice, Rhonda Byrne, ha indicato nel libretto di Wattles \"La scienza del diventare ricchi\" la sua originaria fonte di ispirazione.\nBiografia.\nLa figlia di Wattles, Florence, descrisse la vita del padre in una lettera che venne pubblicata poco dopo la morte di lui sulla rivista del movimento New Thought \"Nautilus\", edita da Elizabeth Towne: \"Nautilus\" aveva pubblicato regolarmente articoli di Wattles in quasi ogni numero, e la Towne era anche l'editore dei libri dell'autore.\nFlorence A. Wattles scrisse che il padre, nato negli Stati Uniti nel 1860, aveva ricevuto poca istruzione e si era ritrovato escluso dal mondo del commercio e della ricchezza. Stando al censimento federale statunitense del 1880, Wattles all'epoca viveva in una fattoria nell'Illinois dove lavorava come bracciante agricolo. Suo padre risultava essere giardiniere e sua madre casalinga; Wattles risultava nato nell'Illinois, mentre i suoi genitori nello stato di New York. Non risultavano altri componenti nella famiglia. Sembra che abbia sperimentato molti fallimenti in giovent\u00f9, soprattutto di tipo economico, e questo lo spinse ad interessarsi a vari studi filosofici e religiosi: lesse soprattutto i testi di Cartesio, Spinoza, Leibniz, Schopenhauer, nonch\u00e9 i libri dei fondatori del movimento New Thought.\nFlorence scrisse che il padre guadagn\u00f2 molti soldi e godette di buona salute, nei limiti della sua fragilit\u00e0 di costituzione, negli ultimi tre anni della sua vita. La sua morte nel 1911 a soli 51 anni fu definita dalla figlia prematura e inopportuna: l'anno precedente infatti aveva pubblicato due libri (\"La Scienza Del Benessere\" e \"La Scienza Della Prosperit\u00e0\").\nOra Ellen Cox, scrivendo su \"The Socialist Party in Indiana\", afferm\u00f2 che Wattles aveva vissuto gli ultimi anni della sua vita a Konkomo, nell'Indiana, o nelle sue vicinanze: la figlia dello scrittore identific\u00f2 la cittadina in cui vissero in quel periodo con Elmwood (Indiana).\nIl socialismo cristiano.\nNel 1896 Wattles assistette a una conferenza a Chicago in occasione della quale conobbe George Davis Herron, ministro della Chiesa Congregazionale e docente di \"Applied Christianity\" (cristianesimo applicato) al Grinnel College, che in quel periodo stava ricevendo attenzione a livello nazionale per la sua predicazione di una forma di socialismo cristiano.\nDa quel momento Wattles inizi\u00f2 a interessarsi alle problematiche sociali e a predicare quello che sua figlia Florence defin\u00ec \"il meraviglioso messaggio sociale di Ges\u00f9\". Sempre secondo la figlia, a un certo punto egli ricopr\u00ec anche incarichi all'interno della Chiesa Metodista, ma fu da essa scacciato perch\u00e9 predicava dei valori che credeva essere conformi con il cristianesimo, ma che non vennero ritenuti tali dal clero locale. Due dei suoi libri, \"A New Christ\" e \"Jesus: The Man and His Work\", riguardano appunto il Cristianesimo visto da una prospettiva socialista.\nSi candid\u00f2 alle elezioni per il Partito Socialista degli Stati Uniti d'America nel 1908 e di nuovo nel 1910, senza vincere. Sua figlia Florence conserv\u00f2 le sue idee socialiste anche dopo la morte del padre e fu rappresentante al Comitato Nazionale del Partito Socialista nel 1912 e nel 1915.\nIl New Thought.\nVivendo nel Midwest, Wattles era abbastanza vicino a Chicago, citt\u00e0 nella quale risiedevano ed erano attivi all'epoca numerosi esponenti del movimento del New Thought, tra i quali Emma Curtis Hopkins e William Walker Atkinson. Egli si rec\u00f2 quindi varie volte nella metropoli, dando poi lezioni sugli stessi argomenti nell'Indiana. Nonostante ci\u00f2 il suo primo editore fu Elizabeth Towne, che operava nel Massachusetts.\nWattles studi\u00f2 le opere di Georg Wilhelm Friedrich Hegel e di Ralph Waldo Emerson e ne consigliava la lettura e l'attento studio anche ai suoi allievi affinch\u00e9 comprendessero quella che era \"la teoria monistica del cosmo\".\nWattles dichiarava di aver constatato, attraverso i suoi studi e la sua esperienza, la verit\u00e0 dei principi del New Thought e di averli messi in pratica nella sua vita.\nSosteneva le allora popolari teorie sulla masticazione di Horace Fletcher e il \"No-Breakfast Plan\" di Edward Hooker Dewey affermando di averle applicate in prima persona. Su questi argomenti scrisse i libri \"Health through New Thought\" e \"The Science of Being Well\"\nAutore dallo spirito pragmatico, Wattles suggeriva ai suoi lettori di testare in prima persona le sue teorie piuttosto che prenderle per buone sulla parola, e affermava di aver sperimentato in prima persona i suoi metodi, su se stesso e su altri, prima di darli alle stampe.\nWattles praticava la tecnica della visualizzazione creativa: secondo la figlia Florence egli creava un'immagine mentale e quindi lavorava verso la realizzazione di tale visione.\nInfluenza.\nL'opera di Wattles, in particolare il suo libretto \"La scienza del diventare ricchi\", fu indicato dall'australiana Rhonda Byrne come l'originaria fonte di ispirazione per il suo film (e successivo libro) \"The Secret\". In seguito all'enorme successo di \"The Secret\" le opere di Wattles, che avevano continuato a circolare nei paesi di lingua inglese tra coloro che seguivano gli insegnamenti del New Thought, hanno conosciuto una nuova popolarit\u00e0 e sono state tradotte e pubblicate anche in varie altre lingue e paesi.\nIn Italia \"The Science of Getting Rich\" aveva avuto una sua prima edizione gi\u00e0 nel 1929, con il titolo \"La scienza dell'arricchire\" (Torino, Bocca): caduta successivamente nel dimenticatoio, l'opera \u00e8 stata recentemente riproposta sugli scaffali da varie case editrici cavalcando il successo di \"The Secret\". Contrariamente a quanto suggerisce il titolo, \"The Science of Getting Rich\" non \u00e8 un manuale contenente consigli di natura economica o finanziaria, quanto piuttosto un saggio conciso ed elegante sullo sviluppo e sulla conservazione di uno stato mentale che Wattles ha definito \"un Certo Modo\"."}
{"id": "1959814", "revid": "767487", "url": "https://it.wikipedia.org/wiki?curid=1959814", "title": "Mala Subotica", "text": "Mala Subotica \u00e8 un comune della Croazia di 5.676 abitanti della Regione del Me\u0111imurje."}
{"id": "1959816", "revid": "767487", "url": "https://it.wikipedia.org/wiki?curid=1959816", "title": "Nedeli\u0161\u0107e", "text": "Nedeli\u0161\u0107e \u00e8 un comune della Croazia di 11.544 abitanti della Regione del Me\u0111imurje."}
{"id": "1959820", "revid": "112863791", "url": "https://it.wikipedia.org/wiki?curid=1959820", "title": "Happy (album Alexia)", "text": "Happy \u00e8 il terzo album in studio della cantante Alexia, pubblicato nel 1999.\nIl disco.\nL'album contiene 12 tracce tra cui i successi estivi \"Happy\" e \"Goodbye\".\nL'album si aggiudica numerosi \"dischi d'oro\" e di platino, grazie ai vari stili interpretati dalla cantante, dalla dance all'R&amp;B, al pop.\nIl primo singolo promozionale ovvero \"Goodbye\" a pochi giorni dall'uscita entra al 1\u00ba posto della classifica pop della rivista inglese Music Week, mentre il secondo singolo \"Happy\" \u00e8 il brano pi\u00f9 gettonato dell'anno.\nIn questo album, oltre a Roberto Zanetti, compare per la prima volta come autore Franco Fasano.\nIn alcune canzoni, fra cui la gi\u00e0 citata \"Happy\" partecipa come cantante del coro Valeria Bruzzone, ma anche Moreno Ferrara e Silvio Pozzoli.\nTracce.\nTesti di Alessia Aquilani, musiche di Roberto Zanetti e Franco Fasano.\nRemix happy.\nDella canzone sono stati fatti oltre 10 remix tra cui:\nRemix Goodbye.\nDella canzone sono stati fatti oltre 20 remix tra cui:"}
{"id": "1959821", "revid": "36426", "url": "https://it.wikipedia.org/wiki?curid=1959821", "title": "Chiesa di Sant'Antonio Abate (Montevarchi)", "text": "La chiesa di Sant'Antonio Abate a Montevarchi era un antico edificio religioso sorto, tra la fine del Cinquecento e gli inizi del Seicento, su un precedente ma pi\u00f9 piccolo oratorio. Fu per quasi due secoli sede della Compagnia di Sant'Antonio , venne sconsacrato e venduto a privati. Stalla, magazzino, officina meccanica, casa popolare, alla fine degli anni ottanta venne acquistato dal Comune di Montevarchi e trasformato in quello che \u00e8 oggi l'auditorium comunale.\nAntefatto.\nLa Banda dei quattro.\nLe prime notizie dell'esistenza in Montevarchi di una compagnia di laici sotto il titolo di sant'Antonio abate risalgono al 1549 quando, paradossalmente, la compagnia venne sciolta per andare con il suo patrimonio a costituire il Monte Pio. Ma nell'operazione di fondazione del Monte Pio i fratelli di Sant'Antonio non furono gli unici ad essere coinvolti perch\u00e9 infatti vennero sciolte e patrimonialmente inglobate anche le compagnie di Santa Maria del Pellegrinaggio e di San Ludovico. \nLa motivazione ufficiale di questo scioglimento forzato era che le tre compagnie versavano in stato di abbandono e che i loro beni erano mal amministrati e spesso fatti oggetto di speculazioni da parte di confratelli disonesti. In realt\u00e0 dietro alla fondazione del Monte Pio stavano una serie di giochi politici e finanziari facenti capo alla Fraternita del Sacro Latte guidata all'epoca dal notaio e affarista montevarchino, ma oriundo di Bucine, Carlo Bartoli di Ser Prospero.\nIl fatto \u00e8 che il Bartoli e i suoi compari ossia Marchionne Soldani, governatore della Compagnia di Sant'Antonio, Antonio di Lodovico Nannocci, capo di quella di San Ludovico, e Cristofano di Salvatore Ceccherini, ras dei confratelli di Santa Maria del Pellegrinaggio, volevano unire le loro forze in un'unica istituzione che, occultamente manovrata dalla Fraternita del Latte, facesse il bello e il cattivo tempo in citt\u00e0. Diciamo pure che volevano dar vita a quella che oggi si definirebbe una lobby. Una lobby molto potente.\nCome prima idea avrebbero voluto fondare un monastero di monache, diretto e gestito dalla Fraternita, che avrebbe dovuto servire a contrastare i loro avversari pi\u00f9 ostici cio\u00e8 la fazione dei Cennanini che faceva capo alla parrocchia rivale di Cennano mentre loro erano di San Lorenzo e per di pi\u00f9 aspiravano a scalzare la famiglia dei Nacchianti dalla guida dei Laurenziani. E metter su un monastero avrebbe loro fatto guadagnare parecchia popolarit\u00e0. Ma, per impedimenti di natura politica, furono costretti a ripiegare sul Monte Pio che comunque, divenendo il braccio finanziario della Fraternita, garantiva lo stesso alla \"Banda dei Quattro\" largo potere e grassi dividendi.\nL'idea del convento fu comunque solo momentaneamente messa da parte e infatti, qualche anno pi\u00f9 tardi, quando Cennano fu elevata a propositura e parificata a San Lorenzo e quindi la contesa tra le due fazioni si fece pi\u00f9 serrata, la \"Banda dei Quattro\" ebbe il via libera per la fondazione del monastero di Santa Maria del Latte.\nChe tutta l'operazione fosse forzosa e non direttamente legata ad esigenze religioso-organizzative \u00e8 dimostrato dal fatto che il 24 maggio 1551 Carlo Bartoli e Baldassarre Soldani figlio di Marchionne fondarono una nuova compagnia intitolata al \"\"Santo Nome di Ges\u00f9\" che and\u00f2 a prendere esattamente lo stesso posto della defunta Compagnia di San Ludovico ma senza pi\u00f9 portafoglio. Infatti il \"Santo Nome di Ges\u00f9\" ebbe come sede proprio l'oratorio contiguo alla chiesa di San Ludovico che poi a met\u00e0 Settecento diverr\u00e0 l'attuale chiesa del Redentore. Ma soprattutto il nuovo simbolo della compagnia rappresentato dalle lettere I.H.S., appunto il nome di Ges\u00f9, era sormontato da un monte giallo segno di dipendenza dal Monte Pio. Una dipendenza ribadita dal garante della creazione di questa nuova compagnia ossia ser Lorenzo di Alessandro di Pierantonio Gheraldini, cancelliere del Monte Pio, che firm\u00f2 in calce gli statuti redatti da Bartoli e Soldani.\nRestavano per\u00f2 da sistemare gli ex confratelli di Santa Maria del Pellegrinaggio e dunque, nel 1563, venne creata, sempre dal Monte Pio, una nuova compagnia denominata \"Compagnia della Croce\" perch\u00e9 dedita alla venerazione della Via Crucis. La nuova confraternita venne anche lei assegnata all'oratorio accanto al convento e per farle posto fu sfrattata un'altra compagnia, chiamata dei \"Fanciulli\" perch\u00e9 si occupava di educazione infantile o degli \"Azzurri\"\" dal colore della cappa che indossavano i fratelli, che dovette emigrare in un altro oratorio, posedduto dalla Fraternita del Latte, in Via di Marte o Via Marzia chiamata cos\u00ec perch\u00e9 ospitava le caserme della guarnigione militare di stanza a Montevarchi.\nInfine nel 1563 fu rifondata anche la compagnia di Sant'Antonio da Jacopo di Francesco di Marchionne Soldani ossia dal nipote di quel Marchionne che neanche 15 anni prima l'aveva sciolta. Tutto in famiglia insomma e sempre sotto l'egida del Monte Pio. Si legge infatti nel manoscritto delle deliberazioni del \"consiglio d'amministrazione\" del Monte Pio alias gli Operai del Monte, in data 18 aprile 1563, che \u00abMesser Jacopo di Francesco di Marchionne Soldani, uno delli sette uomini sopra lo edificare et creare una nuova Compagnia per di notte dimandandoli sia donata la Compagnia vecchia di S. Antonio che \u00e8 in Via Cennano, e gli Operai gliene donano con che sia fatta detta Compagnia e non siano rimosse dalla medesima le statue di Sant'Antonio e di San Sebastiano che qui vi si trovano\u00bb.\nPer mascherare il fatto che il Monte Pio ridava vita alla stessa compagnia che pochi anni prima aveva fatto di tutto per chiudere, la compagnia di Sant'Antonio prese anche il titolo de \"\"l'Assunta\" perch\u00e9 doveva celebrare solennemente il Ferragosto e il titolo di \"Compagnia per di notte\"\" perch\u00e9 i confratelli dovevano riunirsi all'alba ogni domenica e giorno festivo per recitare il \"Mattutino\" prima dell'inizio del normale ciclo di messe. Ma, nonostante tutto il maquillage propagandistico, parlava chiaro di per s\u00e9 il fatto che la sede della compagnia di Sant'Antonio (nuova) fosse l'oratorio della compagnia di Sant'Antonio (vecchia).\nL'Oratorio di Via Cennano.\nL'Oratorio di Sant'Antonio in via Cennano, di cui non si conosce la data di consacrazione che potrebbe per\u00f2 coincidere con quella altrettanto ignota della fondazione della Compagnia, si trovava quasi all'inizio della via non lontano dalla Chiesa di Sant'Andrea a Cennano. E proprio la strategicit\u00e0 di questa posizione, allo scoppio della faida paesana tra Cennanini e i Laurenziani nel 1557, ne segn\u00f2 la sua inesorabile fine.\nInfatti la Fraternita del Latte e il Monte Pio, rigorosamente Laurenziani, decisero di edificare proprio accanto al piccolo oratorio il monastero agostiniano di Santa Maria del Latte la cui chiesa, oggi Chiesa della Misericordia, nel 1563 and\u00f2 ad inglobare proprio la cappellina di Sant'Antonio che poi le monache, per secoli, utilizzarono come sagrestia. Il culto del santo per\u00f2 non scomparve del tutto almeno agli inizi.\nNell'archivio della Collegiata, in un registro intitolato \"Entrate e Uscite del Rev. Capitolo di S. Lorenzo della Terra di Monevarchi\" alla voce relativa al 13 novembre 1620 si legge: \u00abAlle Mo\"[lto]\". Rev\"[eren]\".de Monache di S. Maria del Latte di Montevarchi lire quattordici quante sono per la solita ufficiatura nella Cappella di S. Antonio Abate posta nella loro chiesa per tutto un anno maturo per tutto il passato mese di ottobre. Obbligo del nostro Capitolo col Monte di Piet\u00e0 di Montevarchi\u00bb. \nSecondo Prospero Maria Conti, preposto di San Lorenzo e cronachista della fine del Settecento, \u00abquesto Oratorio sotto il titolo di S. Antonio dovette avere il suo principio dopo il 1400. Quantunque noi non abbiamo memoria della sua fondazione avendo quella della sua soppressione nel 1549 nel qual tempo lo troviamo dotato di molti pezzi di terra, par verosimile che avesse la sua origine nel secolo precedente. Detto Oratorio si vede ancora come era allora essendo stato rinchiuso nella clausura delle Monache, le quali tengono i telai ed \u00e8 lungo braccia 17 e largo 12. Si vede per\u00f2 che era fuori delle mura castellane e se per entrarvi fecero forse la porta alla medesima muraglia castellana alla quale \u00e8 attaccato convien credere che per entrarvi uscissero prima fuor de' le mura e facessero una breve girata da qualche porta ivi vicina. Egli ha per confine l'orto che ora \u00e8 del Parigi, terzo e quarto l'orto delle monache. La casa che ora abita il fattore delle monache era di questo oratorio e fu venduta alle monache dal Monte Pio il quale tira ogni anno dal Monastero uno staio di Grano per il luogo della sagrestia\u00bb.\nFatto sta per\u00f2 che l'arrivo delle monache signific\u00f2 lo sfratto per la Compagnia di Sant'Antonio che il Monte Pio parcheggi\u00f2 in via Marzia nell'Oratorio della Compagnia degli Azzurri. Infatti gli Operai del Monte \u00abadd\u00ec 31 marzo 1564\u00bb siccome \u00abuna buona quantit\u00e0 di uomini e contadini di Montevarchi domandano li sia concessa la Compagnia detta degli Azzurri in via di Marzo per potervi istituire la Compagnia di S. Antonio gli Operai la concedono\u00bb ma \u00abla fanno rassettare a loro spese\u00bb.\nLa decisione non fu comunque senza conseguenze. La compagnia dei Fanciulli che per molto tempo, anche se \u00e8 impossibile stabilire con certezza da quanto, si era fatta carico della scolarizzazione di base dei piccoli montevarchini senza distinzione di censo come da statuti cittadini, venne sciolta e aggregata a quella del Santo Nome di Ges\u00f9 che dunque prese anche, al posto degli Azzurri, a fornire strumenti educativi. Da quel momento in poi per\u00f2, gli ammessi alle lezioni e ai corsi scolastici, erano non pi\u00f9 tutti i bambini della comunit\u00e0 ma solo i figli delle famiglie dell'oligarchia montevarchina.\nI lavori di ristrutturazione e adattamento della chiesa dovettero andare piuttosto a rilento se solo nel 1581 la compagnia ottenne la licenza \u00abche si cavi l'immagine di S. Antonio di marzacotto dalla Compagnia di Via Cennano e si porti nella nuova Compagnia di Via di Marzo\u00bb. Certo \u00e8 che l'8 aprile 1602 il consiglio di amministrazione del Monte Pio \u00abvede una supplica che fa il Governatore e uomini della Compagnia di S. Antonio di domandare a livello un casalone di fraternita lungo le mura castellane vicino alla Porta del Mulino che comincia dalla sagrestia di detta Fraternita et arriva alla tinaia del Sigoni. Onde detto d\u00ec si vede fatto partito dagli Operai di concederli a livello per libbre due di cera bianca veneziana l'anno\u00bb.\nLa Chiesa di Sant'Antonio.\nLa vera e propria Chiesa di Sant'Antonio aveva il suo ingresso in Via Marzia e vi si accedeva tramite alcuni scalini che davano su un piccolo sagrado probabilmente ricoperto da un loggiato. Dal portone principale si entrava in un piccolo vestibolo da cui partivano le scale che portavano fin su al campanile a vela. Ma il vestibolo, sulla destra, aveva anche un altare arricchito da un quadro del pittore montevarchino Michelangelo Vestrucci e \u00abio non credo d'ingannarmi supponendo essere fattura dei suoi pennelli un quadro maggiore e pi\u00f9 stimabile nell'altare dell'antico Oratorio che presentemente serve di sagrestia alla moderna chiesa della Confraternita di S. Antonio Abate. Rappresentasi in esso il Santo Abate assiso in aria nobile e maestosa con la destra alzata in atto di benedire, col pastorale nella sinistra e con due graziosi putti che sorreggono in alto, sulla di lui testa, quanto si pu\u00f2 dir bella una mitria, ed esso, sopra l'abito monacale di color tan\u00e9 abbigliato, si vede d'un piviale di ricchissimo drappo. Questo lavoro \u00e8 fatto nel 1600 leggendosi in alto a man destra del magnifico Altare, tutto in legno intagliato, queste parole: \"Fratrum Sumptu\" ed alla sinistra \"Anno Jubilaei MDC\"\u00bb.\nLa chiesa era a navata unica con tetto a capriate e con l'abside che si affacciava su via Sant'Antonio che corrisponde, ad oggi, al segmento di via Trieste tra via Palloni e Piazza XX Settembre. Dunque il retro della chiesa era appoggiato sulle antiche mura di Montevarchi. Prendeva luce, nella parte posteriore, da due finestroni rettangolari sormontati da una rostra a vetri affiancati da due finestre rettangolari munite di inferriate che riproducevano specularmente due identiche finestre sulla facciata. Sulle pareti laterali si aprivano due piccole finestre rettangolari munite di una cornice in pietra, segno che all'epoca la chiesa superava in altezza gli edifici circostanti.\nNella parete dell'ingresso interno \u00e8 ancora visibile, sebbene quasi cancellata, una pittura a tempera raffigurante la \"Madonna del Conforto\" la cui immagine originale \u00e8 conservata e venerata in Arezzo. Al di sotto, sull'architrave della porta di accesso, un'incisione \"CONR. VM REPARATUR A.D. MDC\" indica la data di fine dei lavori di ristrutturazione che, evidentemente, dal 1564 si protrassero fino al 1600.\nLa bufala di San Cesareo.\nQuando, agli inizi del XVII secolo, a Roma nacque o rinacque l'interesse per l'archeologia protocristiana e si presero a scavare le Catacombe, a Montevarchi tutte le varie chiese cittadine fecero a gara per venire in possesso delle ossa di qualche martire o santo che fosse. La Collegiata si aggiudic\u00f2 quelle di una certa Santa Giustina, Santa Maria al Giglio ebbe invece un Sant'Onorio e San Ludovico un San Mauro o un San Fabrizio. Dunque anche i fratelli di Sant'Antonio ne vollero avere uno.\nSecondo una relazione manoscritta conservata nell'archivio della Collegiata, databile attorno al 1660 e redatta da Giuseppe di Piero Del Vita fratello del governatore della compagnia, i santantonini incaricarono il frate Girolamo Puri da Montevarchi, cappuccino nel convento di Siena, perch\u00e9 si interessasse presso la curia romana per ottenere, previo ovvio pagamento, le ossa di qualche martire. Fra Girolamo si mise in contatto con il cardinale Giannetti che, cristianamente e devozionalmente, fece avere al pio cappuccino le spoglie mortali di Cesareo, santo e per giunta martire. O almeno cos\u00ec disse il Puri. Peccato per\u00f2 che un cardinale Giannetti non sia mai esistito, n\u00e9 nessuno con quel nome o con un nome simile sia mai stato fatto cardinale, dunque o era stato truffato il Puri o il Puri aveva truffato la compagnia.\nLa storia stava comunque in piedi perch\u00e9 si reggeva su una leggenda riguardante la vita del padre oratoriano Giovanni Severano, archeologo e studioso nonch\u00e9 autore di un fondamentale testo dal titolo \"Roma Sotterranea\", che, pi\u00f9 di un secolo prima, si diceva fosse stato contattato da un fantomatico cardinale Giannetti, legato di Urbano VIII per non ben precisate questioni politico-diplomatiche, che lo voleva nel suo staff ma che il Severano avesse rinunciato per non sottrarre tempo ai suoi studi. Era per\u00f2 solo una leggenda metropolitana legata alla biografia romanzata di Severano ma tanto bast\u00f2 per convincere i fratelli di Sant'Antonio. C'era il papa, c'era il cardinale, c'era lo studioso di catacombe, c'erano delle ossa che sembravano antiche: la bufala era bell'e che confezionata. E bevuta.\nLe ossa dunque da Roma furono portate al convento dei Cappuccini di Siena e da qui, accompagnate da fra Girolamo e fra Riccardo da Lucca, passarono al Convento dei Cappuccini di Montevarchi dove rimasero esposte per otto giorni.\nNel frattempo il governatore della compagnia nomin\u00f2 quattro fratelli per svolgere le necessarie formalit\u00e0 per l'autenticazione della reliquia presso la curia di Fiesole. I quattro, che presero il titolo di \"sopracci\u00f2\", erano: Soldano Soldani pronipote di quel Marchionne della \"Banda dei Quattro\", Smeraldo Vestrucci parente di quel Michelangelo Vestrucci autore della tela di Sant'Antonio, Simone di Vanni Villomedi e Lorenzo di Domenico di Tanzio. Il governatore Francesco Del Vita e Simone Villomedi furono invece coloro che fisicamente andarono a prendere le spoglie del Cesareo ai Cappuccini e le portarono a Firenze in Santa Maria in Campo dal vescovo Roberto Strozzi per l'autenticazione. Evidentemente la truffa era stata organizzata ad arte e probabilmente i documenti della curia romana che dichiaravano il falso erano comunque autentici altrimenti non si spiegherebbe perch\u00e9 la curia di Fiesole, storicamente pignola su tutte le questioni montevarchine, dette il suo assenso senza fare troppe domande.\nCon il \"nihil obstat\" del vescovo in tasca, e un'urna funeraria nuova di zecca procurata chiss\u00e0 come da Smeraldo Vestrucci, il 22 maggio 1666 l'allegra brigata fece ritorno a Montevarchi e naturalmente, dovunque l'urna sostasse, si verificarono prodigi e miracolose guarigioni stando almeno alla cronaca di Giuseppe di Piero Del Vita. E, caso strano, uno di questi miracoli avvenne proprio in casa di Piero Del Vita padre del dunque quasi-miracolato cronachista. Il 24 maggio l'urna, che era stata ricondotta al convento, con una gran processione di popolo e di clero e di tutte le compagnie cittadine venne prelevata e portata alla Chiesa di Sant'Antonio. Gran ciambellano della celebrazione il proposto della Collegiata: Francesco di Giovanni Soldani.\nMa la bufala di San Cesareo non finisce qui. Scrive il Soldani, raccontando del trasporto della reliquia, che \u00abper la strada si fece uno strano tempo con gran vento e acqua e grandine: il procaccia trovossi a mal partito, raccomandandosi a Dio e al glorioso Santo Cesario Martire si spezz\u00f2 quelle nuvole e cess\u00f2 l'acque per merito del glorioso Santo\u00bb. Curioso che proprio in data 1666 venne realizzato un quadro o un ex voto, oggi esposto nel museo della Collegiata, in cui si vede San Cesareo che stende la destra su Montevarchi per proteggerla da quella che sembrerebbe una terribile grandinata. E ancora pi\u00f9 interessante \u00e8 notare il fatto che il quadro venne commissionato direttamente all'autore dalla Fraternita del Latte.\nQuesto perch\u00e9 la Fraternita voleva a tutti i costi dimostrare che se anche le reliquie minori dispensavano grazie figuriamoci che potenza doveva avere la loro che era nientemeno che il Sacro Latte di Maria. Infatti i fratelli del latte vollero subito che il quadro prendesse ufficialmente parte alla Festa del Latte e dunque per oltre un secolo il presunto Miracolo di San Cesareo venne esposto in piazza durante la festa e, per la grande processione, veniva portato a spalla dai fratelli di Sant'Antonio per tutta la citt\u00e0 fino alla \"Madonna del Cardellino\" ossia un tempietto che si trova ancora in Piazza Garibaldi e che prende questo nome dal fatto che il Ges\u00f9 Bambino in collo a Maria tiene in mano un uccellino.\nDifficile dire se i fratelli di Sant'Antonio fossero al corrente fin dall'inizio della truffa delle ossa del martire ma certo \u00e8 sospetto questo essersi affidati agli amici degli amici per poterle reperire. Sapevano infatti benissimo, soprattutto i canonici montevarchini, che la curia romana non cedeva a cuor leggero certe reliquie e soprattutto non le affidava ad oscure e inaffidabili confraternite laicali. D'altra parte la compagnia ne aveva un estremo bisogno per poter salire di grado nella scala gerarchica delle confraternite montevarchine ed avere un posto d'onore all'evento pi\u00f9 importante dell'anno: la festa paesana.\nAltrettanto difficile \u00e8 dire se quella grandinata innocua raffigurata nel quadro sia quella che prese, ma lontano da Montevarchi, a chi scortava la reliquia, oppure un'altra caduta magari l'estate o l'autunno di quell'anno oppure ancora che non sia mia realmente piovuta ma visto e considerato che in Valdarno le grandinate sono piuttosto frequenti e raramente davvero dannose rimane pi\u00f9 logico credere che la storia del miracolo sia stata quantomeno una enfatizzazione di eventi pi\u00f9 che naturali. Una esagerazione che sort\u00ec comunque l'effetto sperato: i santantonini divennero parte importante della Festa del Sacro Latte. E all'epoca, a Montevarchi, un posto di primo piano nella processione significava potere.\nLa soppressione delle confraternite e il destino della chiesa.\nQuando nel 1785, per decreto del granduca Pietro Leopoldo, vennero sciolte tutte le confraternite e gli ordini religiosi contemplativi, la chiesa di Sant'Antonio, che apparteneva alla regina delle compagnie montevarchine disciolte ossia la Fraternita del Latte, venne sconsacrata e venduta all'asta.\nLo smantellamento della struttura non fu per\u00f2 indolore. Spar\u00ec infatti il quadro di Vestrucci e la statua di Sant'Antonio in marzacotto venne spostata e murata sulla facciata esterna di Palazzo Benini all'imbocco di via Roma dove, nella ricollocazione, perse una mano e il porcellino che stava ai piedi del santo.\nComprata, venduta, manipolata pi\u00f9 volte nel corso di tutto l'Ottocento, la ex chiesa fu a un certo punto tagliata ai 2/3 dal pavimento per ricavarne case popolari. Sotto, la parte che dava su via Trieste, venne prima adibita a magazzino di mobili e infine ad officina e, per permettere l'accesso di carri e di auto, fu abbattuta l'abside e al suo posto venne ricavata un'apertura. L'antico vestibolo invece, con ingresso in via Marzia, venne separato e usato per gli scopi pi\u00f9 diversi.\nQuesto finch\u00e9 negli anni ottanta non intervenne il Comune di Montevarchi che, riappropriandosi dell'edificio, lo riport\u00f2 alla forma originaria recuperando quanto pi\u00f9 era possibile, soprattutto le capriate in legno e il campanile che stava cadendo a pezzi, e trasformandolo in auditorium comunale. Il costo del progetto, non \u00e8 chiaro se preventivato o definitivo, fu, all'epoca, di 770 milioni di lire. Un'enormit\u00e0 ma d'altra parte, con l'abbattimento del Regio Teatro, Montevarchi era rimasta senza un auditorium da oltre 30 anni.\nLa riforma e la salvezza della Compagnia.\nPer evitare la soppressione la Compagnia di Sant'Antonio si aggreg\u00f2 alla Compagnia del SS. Sacramento della parrocchia di Cennano assumendo la qualifica di \"compagnia di carit\u00e0\" la cui categoria non era minacciata dal decreto granducale. Dovette per\u00f2 riformare i suoi statuti e adeguarsi alle nuove disposizioni in materia di associazionismo religioso. Ma lo fece con successo e il 21 aprile 1792, la rinnovata \"Venerabile Compagnia del SS. Sacramento sotto il titolo di Sant'Antonio Abate nella Chiesa Prepositura di Sant'Andrea a Cennano\" ottenne l'approvazione della Segreteria del Regio Diritto.\nSecondo i nuovi regolamenti la montura ufficiale dei confratelli consisteva in una cappa bianca con cappuccio legata ai fianchi da un cordoncino di colore rosso. Dal 1825, per essere stata affiliata all'Arcinconfraternita dei Pellegrini di Roma, i santantonini poterono indossare sopra la cappa anche una mozzetta sempre di colore rosso detta \"pellegrina\". Lo stendardo della compagnia era un labaro di seta bianca con l'effigie di Sant'Antonio.\nIl computo totale dei fratelli non poteva superare il numero di 60 e le cariche del consiglio prevedevano un Governatore, un Camarlingo cio\u00e8 il cassiere, un Provveditore, due Aiuto-provveditore, due Consiglieri, due Maestri dei Novizi, due Sagrestani e Mazzieri, due Infermieri, due Cantori, un Crocifero e un Servo.\nLa festa della compagnia restava fissata al 17 gennaio e i \"festaioli\", gli organizzatori, avevano il permesso di recarsi per le campagne per la raccolta delle offerte ma soprattutto del grano che sarebbe servito a confezionare i tradizionali panini di Sant'Antonio, benedetti in chiesa e poi distribuiti ai fedeli.\nAlla messa del 17 i contadini portavano sacchetti di foraggio, di granturco o di altre granaglie che venivano benedetti e che successivamente erano mescolati alle pasture degli animali, da carne o da latte, per buon auspicio. Per le bestie da lavoro invece, fuori della chiesa dove erano state radunate, si procedeva alla benedizione solenne dopo la fine della cerimonia.\nLa Compagnia di Sant'Antonio, sebbene ridotta nel numero e nelle attivit\u00e0, \u00e8 ancora attiva a Montevarchi ed \u00e8 dunque, ad oggi, la pi\u00f9 antica e la pi\u00f9 longeva associazione cittadina."}
{"id": "1959824", "revid": "298055", "url": "https://it.wikipedia.org/wiki?curid=1959824", "title": "Jason Stiles", "text": ""}
{"id": "1959826", "revid": "268111", "url": "https://it.wikipedia.org/wiki?curid=1959826", "title": "Fitomero", "text": "Il fitomero in botanica \u00e8 il nome assegnato all'unit\u00e0 funzionale di una pianta. \u00c8 un elemento composto che ripetuto ne determina la crescita.\nI fitomeri sono continuamente prodotti durante tutta la vita vegetativa di una pianta e sono tipicamente costituiti da un nodo dal quale si sviluppa una foglia, da un internodo, cio\u00e8 una parte di fusto posta tra due nodi, e da una gemma ascellare posta alla base della foglia."}
{"id": "1959836", "revid": "122928023", "url": "https://it.wikipedia.org/wiki?curid=1959836", "title": "Simone Borgheresi", "text": "Professionista dal 1992 al 2002, vinse il Giro del Trentino 2000. Dal 2004 al 2014 \u00e8 stato direttore sportivo per formazioni professionistiche italiane.\nCarriera.\nBorgheresi inizi\u00f2 l'attivit\u00e0 agonistica nel 1976 a soli 8 anni con la Societ\u00e0 Ciclistica Grevigiana. Nelle categorie giovanili ottenne 70 vittorie tra strada e pista. Professionista dal 1992 al 2002, ottenne in carriera cinque successi da pro: una tappa alla Vuelta a Arag\u00f3n nel 1995, la Subida a Urkiola nel 1998, il Giro dell'Appennino nel 1999 e una tappa e la classifica finale al Giro del Trentino nel 2000.\nScalatore, negli anni alla Mercatone Uno lavor\u00f2 come gregario per Marco Pantani prima e per Stefano Garzelli poi.\nTerminata l'attivit\u00e0, \u00e8 diventato direttore sportivo dal 2004. Per tre anni, dal 2005 al 2007, \u00e8 stato alla Ceramica Flaminia accanto al compagno di squadra della Mercatone Uno Massimo Podenzana. Dal 2008 al 2012 ha lavorato nel team Seano/Hoppl\u00e0/Simaf Carrier, squadra di dilettanti Under-23 ed Elite, a fianco di Riccardo Forconi. Nel 2013, sempre al fianco di Forconi, \u00e8 tornato a dirigere un team professionistico, la Ceramica Flaminia-Fondriest, divenuta nel 2014 Nankang-Fondriest."}
{"id": "1959840", "revid": "29990", "url": "https://it.wikipedia.org/wiki?curid=1959840", "title": "Regola empirica", "text": ""}
{"id": "1959841", "revid": "729019", "url": "https://it.wikipedia.org/wiki?curid=1959841", "title": "Torre Sant'Elia", "text": "La torre San'Elia o torre del Lanciatore o torre del Lanzatore \u00e8 una torre costiera siciliana che faceva parte del sistema di torri costiere della Sicilia, sita nel territorio di Santa Flavia nella provincia di Palermo, all'estremo nord della frazione Sant'Elia. Era in corrispondenza visiva con la torre Zafferano, sul capo omonimo, e con il castello di Solanto, nell'omonima frazione di Santa Flavia.\nLa torre venne edificata tra il 1553 ed il 1554 su volere del Senato Civico, per la difesa della costa e della tonnara."}
{"id": "1959842", "revid": "297059", "url": "https://it.wikipedia.org/wiki?curid=1959842", "title": "Martin Hengel", "text": "Luterano, professore emerito all'Universit\u00e0 di Tubinga, Hengel \u00e8 stato un esperto di Nuovo Testamento, ebraismo rabbinico e di Cristianesimo delle origini. Sostenitore della storicit\u00e0 dei Vangeli, \u00e8 considerato uno dei maggiori esegeti del Novecento."}
{"id": "1959863", "revid": "289247", "url": "https://it.wikipedia.org/wiki?curid=1959863", "title": "Regioni addominali", "text": ""}
{"id": "1959866", "revid": "287204", "url": "https://it.wikipedia.org/wiki?curid=1959866", "title": "Quadranti addominali", "text": ""}
{"id": "1959877", "revid": "1543377", "url": "https://it.wikipedia.org/wiki?curid=1959877", "title": "Rudi Thomsen", "text": "Biografia.\nFiglio di un tappezziere, Thomsen crebbe a Randers dove, all'epoca del liceo, si impegn\u00f2 in politica con i giovani socialdemocratici della citt\u00e0 (ai quali apparteneva anche, ad es., il futuro primo ministro danese Jens Otto Krag). Un gruppo di concittadini si mise insieme per pagare la sua istruzione, e nel 1936 egli inizi\u00f2 a studiare storia, latino e cultura della Grecia antica presso la nuova universit\u00e0 della vicina \u00c5rhus. Nel 1944 consegu\u00ec il grado di \"candidatus magisterii\", e nel 1947 divenne il pi\u00f9 giovane \"doctor philosophiae\" di Danimarca fino a quel momento, discutendo la tesi \"The Italic Regions from Augustus to the Lombard Invasion\" (\"Le regioni italiche da Augusto all'invasione longobarda\").\nDal 1949 al 1957 fu ispettore museale presso il \"Kongelige M\u00f8nt- og Medaillesamling\" (Museo reale delle monete e delle medaglie) di Copenaghen. In seguito divenne docente di storia generale antica e medievale presso l'Aarhus Universitet, un incarico che mantenne fino alla pensione nel 1986. Il pensionamento non gli imped\u00ec comunque di continuare a recarsi ogni giorno presso il suo ufficio all'universit\u00e0. Nel 1995 gli fu assegnata la medaglia Holger Hede dell'Associazione Numismatica Danese (\"Dansk Numismatisk Forening\").\nNel corso della vita Thomsen scrisse numerose opere di argomento storico, fra le quali sei biografie di alcune delle grandi personalit\u00e0 del mondo antico. La sua vasta produzione di saggi storici include anche ricerche particolari, come quelle sull'India e sulla Cina. La sua opera pi\u00f9 nota \u00e8 \"Early Roman Coinage. A Study of the Chronology\", comunemente indicata nelle bibliografie numismatiche con la sigla ERC, pubblicata in tre volumi a Copenaghen dal 1957 al 1961."}
{"id": "1959882", "revid": "104458", "url": "https://it.wikipedia.org/wiki?curid=1959882", "title": "Romano-Bretoni", "text": ""}
{"id": "1959886", "revid": "125407477", "url": "https://it.wikipedia.org/wiki?curid=1959886", "title": "Obadiah di Bertinoro", "text": " Obadiah, il cui nome significa \u00abservo di Dio\u00bb, fu allievo di Joseph Colon e, ancora molto giovane, divenne rabbino della popolosa comunit\u00e0 ebraica di Bertinoro, da cui trasse il nome con il quale \u00e8 tuttora conosciuto.\nBiografia.\nObadiah nacque a Bertinoro, presso Forl\u00ec, ma visse per diversi anni a San Ginesio, un piccolo comune della provincia di Macerata. Allievo di Joseph Colon Trabotto, inizialmente fu nominato rabbino nel suo comune di nascita, poi a Citt\u00e0 di Castello, in Umbria. Il suo nome \u00e8 menzionato in un documento papale ufficiale del 12 febbraio 1485, a capo dei banchieri autorizzati a concedere prestiti ad interesse per i cristiani residenti nella citt\u00e0, che comprende, tra l'altro, l'esenzione per tutti i banchieri ebrei dalla negoziazione delle festivit\u00e0 ebraiche.\nIl viaggio a Gerusalemme.\nAttraverso l'Italia.\nIntenzionato a stabilirsi nella terra dei suoi avi, il 29 ottobre 1486 part\u00ec per la Terra di Israele. Una relazione del viaggio, con interessanti descrizioni della vita delle comunit\u00e0 ebree nelle citt\u00e0 in cui soggiorn\u00f2, \u00e8 contenuta in due lettere da lui inviate al padre rimasto in Italia.\nRaggiunse entro la fine dell'anno Roma; di qui scese a Napoli e poi a Salerno, dove risiedette per quattro mesi. Nella primavera del 1487 sost\u00f2 a Palermo, dove vivevano circa 850 famiglie ebraiche, tutte abitanti nella stessa strada della citt\u00e0. Svolgevano le professioni di artigiano, facchino e contadino. \u00abEssi sono disprezzati dai cristiani, e sono obbligati ad indossare un pezzo di stoffa rossa sui loro indumenti, di modo che possano essere identificati come ebrei\u00bb. L'amministrazione li sfruttava, impiegandoli obbligatoriamente nei lavori pubblici e nell'applicazione delle punizioni corporali e delle sentenze di morte. Obadiah rimase ammirato dalla grandiosit\u00e0 e dall'efficienza della sinagoga di Palermo, che a suo dire \u00abnon aveva pari in tutto il mondo; i pilastri di pietra nel cortile esterno sono circondati da vigneti [...] il vestibolo dispone di tre ingressi e un portico in cui ci sono grandi sedie per il riposo, e una splendida fontana [...] le pergamene della Legge sono decorate con corone e melograni di argento e pietre preziose\u00bb. Fu invitato a tenervi lezione per diversi sabati.\nDopo alcuni mesi di permanenza a Palermo, s'imbarc\u00f2 per Messina, dove vivevano circa 400 famiglie di ebrei, quasi tutti artigiani, in migliori condizioni di quelli di Palermo, pi\u00f9 agiati e rispettati. Da qui, dopo quattro giorni di viaggio per mare, raggiunse Rodi, dove vivevano solo 22 famiglie di ebrei, in condizioni molto modeste. Raggiunta Alessandria d'Egitto, vi si trattenne sette giorni, ospite di un veneziano. Si rec\u00f2 al Cairo su cammello, vedendo sul Nilo \u00able grandi specie di rane, chiamate \"El Timsah\" e il coccodrillo, che \u00e8 rimasto in Egitto dal tempo di Mos\u00e8, come Ramban scrive nel suo commento\u00bb.\nAl Cairo vi erano allora circa 700 famiglie ebree, delle quali cinquanta di Samaritani e 150 di Caraiti. \u00abI Samaritani conservano solo i cinque libri di Mos\u00e8, e i caratteri della scrittura dei libri sacri differiscono dai nostri. Maimonide notava che questa consuetudine vigeva tra gli Israeliti prima dell'esilio assiro. I Caraiti, come sapete, non credono nelle parole dei nostri Sapienti, ma hanno familiarit\u00e0 con tutta la Bibbia [...] La maggior parte delle loro preghiere consiste nei Salmi e in altri versetti biblici\u00bb. Al Cairo Obadiah vide anche gli ebrei costretti in Spagna all'apostasia, i cosiddetti Marrani, \u00abi pi\u00f9 poveri, perch\u00e9 hanno lasciato i loro beni in Spagna e sono venuti qui a rifugiarsi sotto le ali del Dio d'Israele\u00bb. Bench\u00e9 il \"Nagid\", il capo degli ebrei d'Egitto, il rabbino Nathan Ha Cohen, avesse cercato di dissuaderlo dall'andare a Gerusalemme, per l'oppressione cui erano soggetti gli ebrei, Odadiah part\u00ec ugualmente e, dopo aver visto a Gaza le rovine degli edifici lasciate da Sansone nella sua lotta con i Filistei e le grotte dei patriarchi a Hebron, il 25 marzo 1488, proprio in tempo per celebrarvi la Pasqua, raggiunse finalmente Gerusalemme, accolto da un altro rabbino giunto dall'Italia, Jacob di Colombano.\nA Gerusalemme.\nGerusalemme si componeva, a suo dire, di 4.000 famiglie, delle quali solo una settantina ebree, tutte poverissime. Obadiah riusc\u00ec a ottenere che la tassa annuale dovuta dalla comunit\u00e0 ebraica fosse pagata direttamente al governo, evitando cos\u00ec i taglieggiamenti imposti da appaltatori disonesti, e si adoper\u00f2 perch\u00e9 gli emigrati, espulsi da Spagna e Portogallo, fossero accolti in citt\u00e0, apportando la loro capacit\u00e0 professionale e la loro cultura. I beni che gli emigrati europei trasportarono con s\u00e9 e gli aiuti economici, che giunsero pure dall'Italia, permisero anche la fondazione di ospedali e istituti di beneficenza.\nObadiah di Bertinoro fu per qualche anno rabbino a Hebron e dal 1495 si stabil\u00ec definitivamente a Gerusalemme, dove mor\u00ec intorno al 1516. Fu sepolto sul Monte degli Ulivi."}
{"id": "1959891", "revid": "1584565", "url": "https://it.wikipedia.org/wiki?curid=1959891", "title": "Claudio Corti (ciclista)", "text": "Fu campione del mondo dilettanti nel 1977, e poi professionista dal 1978 al 1989, vincendo due titoli nazionali, nel 1985 e 1986. Dopo il ritiro \u00e8 stato direttore sportivo dei team Chateau d'Ax/Gatorade/Polti, Saeco, Lampre-Caffita, Barloworld e Colombia.\nCarriera.\nPass\u00f2 professionista nel 1978 dopo aver vinto l'anno precedente fra i dilettanti il titolo mondiale e il Giro Baby. Tra i professionisti fu attivo dal 1978 al 1987, vincendo due campionati italiani consecutivi, due Giri del Friuli, un Giro del Trentino e una Coppa Sabatini; in maglia azzurra si piazz\u00f2 secondo ai campionati del mondo 1984 a Barcellona e quinto l'anno successivo.\nNel 1990, dopo essere sceso di sella due anni prima, guid\u00f2 la Chateau d'Ax, divenuta quindi Gatorade e Polti. Nel 1995 svolse fu direttore organizzativo dell'Agsc (Associazione Gruppi Sportivi Ciclismo) e nel 1997 ritorn\u00f2 sull'ammiraglia con la Saeco. Dopo l'anno alla Lampre-Caffita nel 2005, dal 2006 al 2009 \u00e8 stato direttore sportivo del Team Barloworld; nel 2012 \u00e8 infine entrato nello staff tecnico della Colombia, formazione Professional Continental che ha guidato per quattro anni, fino alla dismissione avvenuta a fine 2015.\nPolitica.\n\u00c8 stato candidato sindaco di Curno per la Lega Nord nelle elezioni amministrative del 6 maggio 2012 giungendo terzo con il 19,41% dei voti dietro a Perlita Serra del Centrosinistra e al sindaco uscente Angelo Gandolfi del Centrodestra e venendo pertanto eletto come consigliere comunale di minoranza."}
{"id": "1959895", "revid": "767487", "url": "https://it.wikipedia.org/wiki?curid=1959895", "title": "Johannes Voigt", "text": "Ha studiato storia, filologia e teologia all'Universit\u00e0 di Jena, dove venne istruito dai famosi storici Heinrich Luden e Johann Jakob Griesbach. Dopo la laurea insegn\u00f2 a Halle per qualche anno prima di diventare professore all'Universit\u00e0 di K\u00f6nigsberg nel 1817. Suo figlio, Georg Voigt, fu anch'egli un famoso storico.\n\u00c8 famoso per il grande numero di scritti sulla storia della Prussia. Il suo lavoro pi\u00f9 conosciuto, che parla di papa Gregorio VII, \u00e8 intitolato \"Hildebrand als Papst Gregor VII und sein Zeitalter\". \u00c8 un testo famoso perch\u00e9 si ritiene sia stato scritto con molta imparzialit\u00e0 da Voigt il quale, sebbene fosse di religione protestante, ha descritto Gregorio VII come un riformatore."}
{"id": "1959896", "revid": "1860334", "url": "https://it.wikipedia.org/wiki?curid=1959896", "title": "Thureophoroi", "text": "I Thureophoroi (singolare: \"Thureophoros\", letteralmente \"portatore di scudo largo\") erano un tipo di soldato di fanteria negli eserciti ellenistici, comune dal terzo al primo secolo a.C., che portava un largo scudo ovale chiamato \"thureos\". Erano armati con una lunga penetrante lancia, giavellotti ed una spada. Di solito indossavano anche un elmetto macedone in ferro o bronzo.\nIl \"thureos\" era probabilmente in origine una forma adattata dello scudo celtico, considerando anche che verso l'inizio del III secolo a.C. la popolazione gallica dei Galati invase l'Asia Minore entrando in diretto contatto con gli eserciti Greci e degli stati successori di Alessandro Magno.\n\u00c8 probabile che questo scudo venisse adottato dai guerrieri di Tracia ed Illiria gi\u00e0 prima dei Greci. L'identificazione della truppa con il nome dello scudo in uso non \u00e8 casuale, infatti era soprattutto tale arma a stabilire il modo di combattere del soldato. Cos\u00ec come lo scudo tondo degli opliti, l'oplon, offrendo protezione sia al portatore che al proprio compagno di sinistra, favoriva la formazione di una falange serrata, lo scudo ovale, come pure lo scutum dei legionari romani, essendo una protezione individuale favoriva una tattica bellica pi\u00f9 articolata, che permetteva l'uso di armi da lancio, cos\u00ec come la scherma con la spada anche nel combattimento corpo a corpo.\nRuolo.\nI \"Thureophoroi\" erano distinti sia dagli schermagliatori che dalla falange, operando in un ruolo alle volte considerabile intermedio fra i due.\nAvevano inoltre delle affinit\u00e0 con i \"Thorakitai\", i lancieri corazzati. Spesso supportavano la fanteria leggera, ma erano comunque capaci di operare in una maniera simile a quella dei \"peltastai\" in azioni di disturbo con i loro giavellotti.\nStoricamente, venivano impiegati dagli stati successori per schermagliare e colpire ai fianchi le truppe nemiche. Molti \"thureophoroi\" erano dei \"pezhetairoi\", proprietari della classe media dotati di diritto di voto e che solitamente formavano il nucleo della falange, e come tali avevano a disposizione il tempo e le finanze per potersi dedicare all'allenamento e alla pratica. Erano truppe molto disciplinate e coraggiose.\nTuttavia, nonostante i vantaggi tattici che assicuravano sul campo di battaglia, o forse a causa di essi, i Successori furono confusi su come utilizzare al meglio questi nuovi soldati. Essendo letali in estremo ai meno mobili falangiti forzarono una, abbastanza resistita, rivalutazione dell'arte bellica greca. Probabilmente per questo motivo molti diadochi li impiegarono in maniera conservativa, ad eccezione dei Seleucidi che ne fecero un uso pi\u00f9 largo. Quando le citt\u00e0-stato della Grecia li adottarono, addirittura, li utilizzarono contro le armate della Macedonia molto pi\u00f9 frequentemente di quanto esse, fedeli al sistema della falange macedone, li utilizzassero contro di loro, riuscendo anche diverse volte a tenere a freno il pi\u00f9 potente regno. Nell'esercito di Filippo V di Macedonia pi\u00f9 che altro erano impiegati per guidare la colonna in marcia attraverso il terreno impervio del territorio greco.\nIn aggiunta, l'impiego dei \"thureophoroi\" era limitato negli scopi e non diffuso come il loro ruolo versatile e letale indicava. Molti comandanti del periodo per questi motivi li sottovalutarono.\nSviluppo.\nI \"thureophoroi\" erano una nuova classe di fanteria ellenica che era stata ideata, oltre che per aumentare i ranghi della falange, soprattutto per fornire un tipo di soldato a met\u00e0 fra il falangita e il peltasta, capace di agire con efficacia sia in schermaglia, sia in corpo a corpo.\nQuesti uomini erano una forza estremamente mobile che poteva colpire duro con i propri giavellotti pesanti, per poi irrompere nel fianco del nemico, generalmente una falange che aveva un punto debole proprio nei fianchi. Ben armati e protetti per questo ruolo, erano un tipo di fanteria versatile ed efficace, all'avanguardia nelle tecniche belliche e arti marziali elleniche e con diverse analogie con i legionari di Roma. \nPer quest'ultima caratteristica alcuni commentatori latini, nel periodo del I secolo a.C. in cui il dominio romano si estese nel vicino oriente (affrontando gli eserciti dei successori macedoni), li ritennero erroneamente delle copie dei legionari che un secolo prima avevano gi\u00e0 conquistato la Grecia.\nAlcune illustrazioni del periodo iniziale del III secolo a.C. mostrano ancora il piccolo scudo circolare dei peltasti, cio\u00e8 il \"peltarion\", ma per la met\u00e0 del secolo esso era gi\u00e0 stato diffusamente rimpiazzato dal \"thureos\" negli eserciti dei successori.\nInoltre pi\u00f9 tardi anche diverse milizie cittadine greche adottarono questo tipo di scudo, anche se gli opliti della Beozia rimasero pi\u00f9 attaccati all'armamentario tradizionale (fra cui i loro unici tipi di elmetto). Plutarco descrive i cittadini dell'Acaia equipaggiati con i \"thureos\" attivi in azioni di disturbo e schermaglia dalla distanza solita dei peltasti, ma anche dotati di lance con cui poi ingaggiare nella mischia il nemico.\nNel IV secolo a.C., il principale tipo di fanteria mercenaria era il peltasta, al punto che divenne un luogo comune per cui in certi casi era sinonimo di mercenari in generale. Ma i \"thureophoroi\" mercenari divennero anch'essi diffusi ed erano di nazionalit\u00e0 non solo greca, provenendo spesso da altre aree come l'Anatolia.\nIllustrazioni.\nI \"thureophoroi\" sono frequentemente mostrati in dipinti tombali ad Alessandria e Sidone. Possono anche essere visti incisi su della terracotta proveniente dai resti della citt\u00e0 di Seleucia sul Tigri."}
{"id": "1959898", "revid": "229244", "url": "https://it.wikipedia.org/wiki?curid=1959898", "title": "Ahead", "text": ""}
{"id": "1959901", "revid": "300067", "url": "https://it.wikipedia.org/wiki?curid=1959901", "title": "Jason Hart", "text": ""}
{"id": "1959906", "revid": "256896", "url": "https://it.wikipedia.org/wiki?curid=1959906", "title": "Radio Telefono Mobile Integrato", "text": ""}
{"id": "1959907", "revid": "943123", "url": "https://it.wikipedia.org/wiki?curid=1959907", "title": "Sertorio Quattromani", "text": "Biografia.\nSertorio Quattromani nasce a Cosenza nel 1541 da Bartolo ed Elisabetta d'Aquino, lontana parente di Antonio Telesio. Cresciuto in un ambiente strettamente collegato alla cultura e alla nobilt\u00e0 cosentina, egli viene educato alle idee religiose valdesiane del suo maestro Onorato Fascitelli.\nTra il 1560 e il 1564, come si desume dal suo epistolario, si trasferisce a Roma. Qui frequenta la Biblioteca Apostolica Vaticana e ha modo di intessere relazioni con diversi esponenti del panorama intellettuale e culturale romano. I suoi primi studi riguardarono il \"Canzoniere\" di Petrarca, con particolare riferimento alle sue fonti.\nNel 1565, dopo un breve soggiorno a Napoli, Quattromani torna a Cosenza. Da qui, due anni pi\u00f9 tardi, scrive a Berardino Rota, per suggerirgli alcune correzioni alla seconda edizione accresciuta delle sue Rime. Tra il 1568 e il 1581 effettua una serie di spostamenti tra la sua citt\u00e0 natale e Roma. Il periodo \u00e8 contrassegnato da alcune sue epistole, a carattere storico-letterario, con corrispondenti, quali Giovanni Battista Ardoino, Peleo Ferrari e Vincenzo Toraldo d'Aragona.\nDal 1583 al 1585 risiede a Napoli. Rientrato a Cosenza scrive a Giulio Cavalcanti, che sar\u00e0 con lui consulente della Congregazione dell'Indice, e dal 1588 assume la direzione della Accademia cosentina, cui Quattromani diede nuovo impulso, sia dal punto di vista squisitamente letterario, sia incentivando l'attenzione per gli studi filosofici.\nA Napoli, tra il 1589 e il 1590, pubblica \"La philosophia di Berardino Telesio\", che dedica a Ferrante Carafa e le rime dedicate a Giovanni Maria Bernaudo. Rimonta, invece, al 1595 la sua traduzione de \"Le historie\" del Cantalicio, nelle quali il nome \u00e8 celato dietro lo pseudonimo di \u00abIncognito Academico Cosentino\u00bb.\nIl suo ultimo periodo di vita lo trascorre a Cosenza, dove muore il 19 novembre 1603.\nOpere.\nManoscritti.\nContiene i seguenti scritti di Sertorio Quattromani:\nContiene i seguenti scritti di Sertorio Quattromani:\nContiene:\nContiene:\nContiene:\nContiene:\nContiene:\nContiene:"}
{"id": "1959909", "revid": "34971", "url": "https://it.wikipedia.org/wiki?curid=1959909", "title": "Specie di Sparassidae", "text": "Di seguito sono descritte tutte le specie della famiglia di ragni Sparassidae note al 18 maggio 2008.\nAdcatomus.\n\"Adcatomus\" \nAnaptomecus.\n\"Anaptomecus\" \nAnchognatha.\n\"Anchognatha\" \nAnchonastus.\n\"Anchonastus\" \nArandisa.\n\"Arandisa\" \nBarylestis.\n\"Barylestis\" \nBeregama.\n\"Beregama\" \nBerlandia.\n\"Berlandia\" \nBhutaniella.\n\"Bhutaniella\" \nCarparachne.\n\"Carparachne\" \nCebrennus.\n\"Cebrennus\" \nCerbalus.\n\"Cerbalus\" \nCercetius.\n\"Cercetius\" \nChrosioderma.\n\"Chrosioderma\" \nClastes.\n\"Clastes\" \nDamastes.\n\"Damastes\" \nDecaphora.\n\"Decaphora\" \nDefectrix.\n\"Defectrix\" \nDelena.\n\"Delena\" \nDermochrosia.\n\"Dermochrosia\" \nEodelena.\n\"Eodelena\" \nEusparassus.\n\"Eusparassus\" \nExopalystes.\n\"Exopalystes\" \nGeminia.\n\"Geminia\" \nGnathopalystes.\n\"Gnathopalystes\" \nHeteropoda.\n\"Heteropoda\" \nHolconia.\n\"Holconia\" \nIrileka.\n\"Irileka\" \nIsopeda.\n\"Isopeda\" \nIsopedella.\n\"Isopedella\" \nKeilira.\n\"Keilira\" \nLeucorchestris.\n\"Leucorchestris\" \nMacrinus.\n\"Macrinus\" \nMartensopoda.\n\"Martensopoda\" \nMegaloremmius.\n\"Megaloremmius\" \nMicrommata.\n\"Micrommata\" \nMicrorchestris.\n\"Microrchestris\" \nNeosparassus.\n\"Neosparassus\" \nNisueta.\n\"Nisueta\" \nNolavia.\n\"Nolavia\" \nNonianus.\n\"Nonianus\" \nOlios.\n\"Olios\" \nOrchestrella.\n\"Orchestrella\" \nOriges.\n\"Origes\" \nPaenula.\n\"Paenula\" \nPalystella.\n\"Palystella\" \nPalystes.\n\"Palystes\" \nPanaretella.\n\"Panaretella\" \nPandercetes.\n\"Pandercetes\" \nParapalystes.\n\"Parapalystes\" \nPediana.\n\"Pediana\" \nPleorotus.\n\"Pleorotus\" \nPolybetes.\n\"Polybetes\" \nPrusias.\n\"Prusias\" \nPrychia.\n\"Prychia\" \nPseudomicrommata.\n\"Pseudomicrommata\" \nPseudopoda.\n\"Pseudopoda\" \nPseudosparianthis.\n\"Pseudosparianthis\" \nRemmius.\n\"Remmius\" \nRhacocnemis.\n\"Rhacocnemis\" \nRhitymna.\n\"Rhitymna\" \nSagellula.\n\"Sagellula\" \nSampaiosia.\n\"Sampaiosia\" \nSarotesius.\n\"Sarotesius\" \nSinopoda.\n\"Sinopoda\" \nSivalicus.\n\"Sivalicus\" \nSparianthina.\n\"Sparianthina\" \nSparianthis.\n\"Sparianthis\" \nSpariolenus.\n\"Spariolenus\" \nSpatala.\n\"Spatala\" \nStaianus.\n\"Staianus\" \nStasina.\n\"Stasina\" \nStasinoides.\n\"Stasinoides\" \nStipax.\n\"Stipax\" \nStrandiellum.\n\"Strandiellum\" \nThelcticopis.\n\"Thelcticopis\" \nThomasettia.\n\"Thomasettia\" \nTibellomma.\n\"Tibellomma\" \nTychicus.\n\"Tychicus\" \nTypostola.\n\"Typostola\" \nVindullus.\n\"Vindullus\" \nYiinthi.\n\"Yiinthi\" \nZachria.\n\"Zachria\" "}
{"id": "1959926", "revid": "122836590", "url": "https://it.wikipedia.org/wiki?curid=1959926", "title": "Chiesa dell'Immacolata a Capodichino", "text": "La chiesa dell'Immacolata a Capodichino \u00e8 una delle chiese di interesse storico di Napoli; \u00e8 sita nella zona di Capodichino, in piazza Giuseppe Di Vittorio. \u00c8 sede parrocchiale dal 1930.\nStoria.\nNel 1813, gli abitanti di queste zone, lamentavano di non avere a loro disposizione, un luogo di culto pi\u00f9 vicino, poich\u00e9 le altre chiese da raggiungere erano assai distanti ed inoltre, specie nelle giornate piovose, le strade erano pressoch\u00e9 impraticabili.\nAd accelerare le richieste del popolo fu un messaggio profetico di fra Luigi di Sant'Antimo. Il religioso, il 7 dicembre 1856, mentre contemplava in preghiera, ud\u00ec la voce della Vergine Maria che l'avvertiva di un imminente assassinio al re di Napoli, Ferdinando II di Borbone.\nLa notizia giunse presto a Palazzo Reale ed il re seppe dar ascolto; il giorno seguente, durante la sua venuta al Campo di Marte (dove oggi sorge l'aeroporto di Capodichino) un soldato di ispirazioni mazziniane, Agesilao Milano, tent\u00f2 di ucciderlo con un colpo di baionetta. Il sovrano \nriport\u00f2 una ferita al fianco. Con questo avvenimento il re soddisfece le richieste del popolo, costruendo una chiesa in onore dell'Immacolata Concezione e rese pi\u00f9 agibili le strade della zona.\nLa chiesa dell'Immacolata fu costruita in quasi otto anni e venne terminata nel 1863.\nDescrizione.\nLa facciata del santuario presenta alcune lesene sormontate da capitelli di stile ionico. Nel timpano un bassorilievo rappresentante l'Immacolata accerchiata da angeli. Pi\u00f9 in basso, un bellissimo rosone di forma rettangolare. Ai lati troviamo due nicchie in cui sono posizionati i Santi Pietro e Paolo. Sul fronte del tempio la scritta IMMACULATAE DEIPARAE VIRGINI DICATUM, l'ex voto del re Ferdinando II di Borbone.\nLa struttura \u00e8 costituita da un'ampia navata rettangolare in tufo e quattro cappelle per lato. Esse furono costruite successivamente, nel 1945, durante un ampliamento dell'aula sacra. Questi lavori avanzarono la sala liturgica di circa 4,50 metri sia il fronte che il retro della chiesa; L'interno \u00e8 decorato con les\u00e8ne e capitelli rivestiti di stucchi alla corinto.\nL'abside originaria aveva un bellissimo altare maggiore costituito da preziosi marmi policromi, ma nel 1990, a seguito di lavori di ristrutturazione fatti a causa del pericolo di cedimento, dovuto a lasioni strutturali, fu sostituito con l'attuale dall'allora parroco don Luigi Graziuso. Ristrutturazione costosissima, fatta anche grazie al contributo dei fedeli. Dell'antico altare maggiore si pu\u00f2 ammirare soltanto una fotografia datata 1990, conservata nell'archivio parrocchiale\nLa chiesa contiene varie statue di pregevole fattura, solo per citarne alcune:\nInoltre, vi sono gli affreschi che ornano i due lati dell'ingresso (\"San Giovanni Vianney\" e \"Santi Cosma e Damiano\").\nCuriosit\u00e0.\nNel 2013 ricorre il 150\u00ba anniversario dell'apertura al culto della chiesa. I festeggiamenti prevedono la riproposizione della posa della prima pietra. La cerimonia dell'inaugurazione si svolse il 2 e 3 agosto del 1857, infatti, con la posa della prima pietra che avvenne alla presenza di una folta rappresentanza delle corporazioni militari. Il momento solenne della benedizione della prima pietra della chiesa dell'Immacolata Concezione di Capodichino, fu immortalato dal pittore Salvatore Fergola al servizio di casa Borbone. Questi dipinse uno splendido quadro attualmente custodito al Museo di San Martino a Napoli di cui una copia dell'originale \u00e8 esposta in uno dei locali della chiesa."}
{"id": "1959932", "revid": "400694", "url": "https://it.wikipedia.org/wiki?curid=1959932", "title": "Oded Fehr", "text": "Biografia.\nOded Fehr \u00e8 nato il 23 novembre 1970, a Tel Aviv, in Israele, figlio di Gila (nata Lachman), un'infermiera, e Uri Fehr, un geofisico. Le famiglie dei suoi genitori erano ebree, e si erano trasferite in Israele dalla Germania e dai Paesi Bassi. Ha un fratello maggiore, una sorella e una sorellastra minore. \nSi \u00e8 formato presso la Scuola Teatro Bristol Old Vic nel Regno Unito dopo aver frequentato una scuola di recitazione a Francoforte, in Germania. Ha prestato servizio nella Marina israeliana dal 1989 al 1992 e ha lavorato come agente della sicurezza per la El Al, compagnia aerea israeliana, nelle sedi in Germania.\nL'attore parla fluentemente l'ebraico e l'inglese, mentre parla un po' di tedesco.\nFehr inizia ad apparire in televisione e al cinema in piccoli ruoli sul finire degni anni novanta. Interpreta personaggi minori nel film \"Kiss of Fire\" del 1998 e nella serie televisiva \"The Knock\" dello stesso anno. Successivamente viene notato dal regista Stephen Sommers che lo scrittura per la parte di Ardeth Bay nel film del 1999 \"La mummia\", accanto a Brendan Fraser e Rachel Weisz. Il film ottiene un buon successo e fa conoscere Oded al pubblico internazionale, facendo decollare la sua carriera. Riprender\u00e0 questo ruolo anche nel sequel, \"La mummia - Il ritorno\", diretto dallo stesso regista.\nGrazie alla notoriet\u00e0 acquisita con questi due film, nel 2004 l'attore ottiene una parte in ', secondo capitolo cinematografico della saga di \"Resident Evil\", che lo consacra definitivamente al successo. Riprender\u00e0 il ruolo anche in altri due film della serie, ossia ' del 2007 e \"\" del 2012.\nNel 2004 e nel 2005 ha preso parte alla settima stagione della serie televisiva \"Streghe\" nel ruolo del demone Zankou, mentre dal 2010 al 2013 ottiene il ruolo ricorrente di Eyal Lavin, agente del Mossad nella serie televisiva \"Covert Affairs\".\nOccasionalmente Oded Fehr presta anche la voce a vari personaggi in alcune serie animate statunitensi, come \"\" e \"Justice League\". Nel 2016 entra a far parte del cast della sesta stagione di \"C'era una volta\" interpretando il ruolo di Jafar andando a sostituire Naveen Andrews che interpretava il medesimo ruolo in \"C'era una volta nel Paese delle Meraviglie\", perch\u00e9 impegnato nelle riprese di \"Sense8\".\nNel 2020 entra a far parte del cast della serie televisiva \"\", sesta del \"franchise\" di \"Star Trek\", a partire dalla , impersonando l'ammiraglio a capo della Flotta Stellare del XXXII secolo .\nVita privata.\nFehr \u00e8 sposato con la produttrice Rhonda Tollefson, che ha incontrato e conosciuto a teatro durante un'opera a Los Angeles. Si sono sposati il 22 dicembre 2000. La coppia ha due figli: il figlio Atticus Fehr, nato il 4 gennaio 2003, e la figlia Finley Fehr, nata il 26 febbraio 2006. \nDoppiatori italiani.\nNelle versioni in italiano dei suoi film, Oded Fehr \u00e8 stato doppiato da:"}
{"id": "1959934", "revid": "125149052", "url": "https://it.wikipedia.org/wiki?curid=1959934", "title": "Cimburga di Masovia", "text": "Biografia.\nCimburga (altrimenti Cimburgis, Zimburgis, Cimburga, o Cymbarka) era figlia del duca di Masovia Siemowit IV, e di sua moglie, Alessandra di Lituania, sorella di Ladislao II di Polonia. Discendeva dalla dinastia polacca dei Piast. \nMatrimonio.\nSebbene il fidanzamento del fratello maggiore di Guglielmo con la principessa polacca Jadwiga fosse fallito, il duca Ernesto, dopo la morte della sua prima moglie Margherita di Pomerania, si rec\u00f2 a Cracovia in incognito alla corte di Siemowit IV. Secondo la leggenda, si innamor\u00f2 di lui quando partecip\u00f2 ad una battuta di caccia e salv\u00f2 la principessa da un orso. In realt\u00e0, suo zio Ladislao II di Polonia, bloccato nella guerra polacco-lituano-teutonica e in lotta con il re lussemburghese Sigismondo d'Ungheria, colse l'occasione per rafforzare i legami con la dinastia degli Asburgo e diede il suo consenso. \nIl matrimonio ebbe luogo il 25 gennaio 1412 a Buda, nella residenza di Sigismondo, dove medi\u00f2 i negoziati di pace tra la Polonia e l'Ordine Teutonico. Sebbene non approvato dalla famiglia degli Asburgo, il matrimonio si rivel\u00f2 felice. Dopo la morte dei suoi fratelli Guglielmo e Leopoldo IV, Ernesto divenne l'unico sovrano dei territori interni austriaci, mentre suo cugino Alberto V governava il ducato d'Austria.\nEbbero nove figli, ma solo quattro raggiunsero l'et\u00e0 adulta:\nMorte.\nCimburga sopravvisse a suo marito e mor\u00ec in pellegrinaggio a Mariazell durante il suo soggiorno a T\u00fcrnitz. \u00c8 sepolta nell'abbazia di Lilienfeld.\nEredit\u00e0.\nIn quanto madre di Federico III d'Asburgo, divenne ava di tutti gli Asburgo che si succedettero nei secoli tanto da essere considerata l'iniziatrice del prognatismo caratteristico di numerosi membri della famiglia imperiale. Tuttavia, gi\u00e0 il bisnonno di suo marito, il re Alberto I o suo zio, il duca Rodolfo IV, presentavano i segni di quella caratteristica, mentre la statua di Cimburga nella Hofkirche di Innsbruck non ne dimostra."}
{"id": "1959937", "revid": "154639", "url": "https://it.wikipedia.org/wiki?curid=1959937", "title": "Materia (filosofia)", "text": "Il termine materia (dal latino \"materia\" o \"materies\"), che corrisponde nei suoi significati al greco \"hyle\" (letteralmente \"selva\" e quindi \"legna\", \"legname\" e per estensione \"materiale da costruzione\") \u00e8 usato in filosofia da Platone e da Aristotele; quest'ultimo lo intende:\nIl materialismo \u00e8 la filosofia che afferma che la materia \u00e8 il costituente primario e ultimo di ogni cosa.\nIl termine materia \u00e8 stato ripreso dalla fisica, per indicare ci\u00f2 che ha massa.\nLa filosofia e la materia.\nBench\u00e9 la materia, nei suoi diversi livelli di organizzazione, sia oggetto di studio di varie discipline scientifiche, l'analisi filosofica di tale concetto rimane un compito di primaria importanza. Quale realt\u00e0 attribuire alla materia \u00e8 ad esempio oggetto di studio della metafisica, dell'ontologia, della cosmologia; oltre a ci\u00f2 spesso le filosofie si differenziano proprio in base alle diverse caratterizzazioni concettuali e ontologiche attribuite alla materia e alle realt\u00e0 che (eventualmente) non si ritengono riconducibili ad essa. La storia della filosofia pu\u00f2 essere vista anche come un continuo susseguirsi di sistemi filosofici nei quali alla materia \u00e8 stata spesso opposta una qualche altra sostanza o manifestazione dell'essere di natura non materiale. Ad esempio se il materialismo riconduce tutto all'esistenza della materia, l'idealismo riconduce tutta la realt\u00e0 a principi di carattere ideale o spirituale.\nStoria del concetto.\nLa costituzione fisica della materia secondo i pluralisti.\nLe prime riflessioni tendenti a capire la costituzione fisica della materia compaiono nella storia della filosofia nell'ambito di quella corrente che fu chiamata dei pluralisti. In particolare ci si chiede, partendo dal principio che la materia presente nell'universo permanga in quantit\u00e0 costante, da dove si originino i diversi enti che la compongono. Si esclude che le diversit\u00e0 che appaiono siano originate da diverse qualit\u00e0 degli esseri poich\u00e9 le caratteristiche qualitative sono identificate dai sensi, dalla sensibilit\u00e0, di cui non ci si pu\u00f2 fidare perch\u00e9 ingannevole: la percezione sensibile muta infatti da persona a persona, muta nell'ambito della stessa persona, \u00e8 qualcosa di istantaneo e fuggevole nella corrente delle sensazioni. Bisognerer\u00e0 quindi stabilire la premessa che ogni qualit\u00e0 delle cose dipende dalla loro quantit\u00e0: poich\u00e9 se \u00e8 vero che la qualit\u00e0 di una cosa muta, ci\u00f2 che permane \u00e8 la quantit\u00e0 di quella stessa cosa.\nEmpedocle: la formazione chimica della materia.\nI principi della materia sono dunque da identificare, secondo Empedocle, in quattro elementi tradizionali: terra, acqua, aria e fuoco, tutti presenti in ogni essere in una dose quantitativa variabile e dalla quale dipende la qualit\u00e0 sovrastante che l'essere presenta. Empedocle supera le antiche concezioni della materia originata da un'unica ark\u00e8, sostanza originaria, ed anticipa la concezione di una composizione chimica degli esseri materiali, costituiti dalla mescolanza, dal composto di elementi primordiali.\nAnassagora: la materia come estensione divisibile all'infinito.\nMa secondo Anassagora, Empedocle, basandosi sul principio che la materia sia caratterizzata dall'estensione, e quindi procedendo alla sua divisione, per rintracciare gli elementi che, per quanto divisi, mantengano la loro qualit\u00e0 originaria, si \u00e8 fermato troppo presto in questo processo di divisione.\nLe infinite qualit\u00e0 delle cose non possono risalire solo a quattro elementi ma procedendo nella divisione della materia Anassagora arriva, sulla base del principio \"tutto \u00e8 in tutto\",\na teorizzare la divisibilit\u00e0 all'infinito della materia. I principi costitutivi della materia sarebbero quindi i \"semi\", elementi infinitesimali che, essendo materiali e quindi estesi, possono essere divisi all'infinito pur mantenendo la loro qualit\u00e0 originaria. Nella pi\u00f9 piccola particella di materia sarebbero, in varia dose, presenti tutti i semi del cosmo.\nLeucippo e Democrito: la materia indivisibile all'infinito.\nLeucippo e in seguito Democrito annullano la teoria anassagorea sulla analisi della materia seguendo una rigorosa linea logica:\nLa riflessione metafisica sulla materia.\nPlatone.\nIl concetto di una materia, esaminato dal punto di vista metafisico, come principio che d\u00e0 origine al divenire corporeo \u00e8 gi\u00e0 presente nel dialogo \"Timeo\" di Platone\nAristotele.\nMateria come sostrato.\nAristotele si rif\u00e0 a Platone per spiegare il mutamento come passaggio da contrario a contrario, o dalla privazione a una forma (come ad esempio dal caldo al freddo o dal movimento alla quiete) e a questo fine pensa esserci un sostrato originario (\"proton ypokeimenon\"), la materia \"prima\" sempre presente all'interno nel divenire di ogni ente.\nQuindi il mutamento dalla privazione (ignorante) alla forma (sapiente) avviene perch\u00e9 vi \u00e8 un sostrato comune che accompagna il mutamento: la materia (uomo). L'uomo \u00e8 a sua volta costituito da elementi corporei (sangue, ossa ecc.) che a loro volta derivano dagli elementi fondamentali come l'acqua e il fuoco per cui, procedendo a ritroso, si \"deve\" logicamente arrivare ad una \"materia prima\" iniziale, informe, che \u00e8 difficile definire proprio perch\u00e9 assolutamente priva di forma: se ne d\u00e0 quindi una definizione \"negativa\" affermando che \u00e8 ci\u00f2 \u00abdi cui \"non\" si dice pi\u00f9 che \u00e8 fatto di qualche altra cosa\u00bb\nLa materia quindi non \u00e8 concepibile riferendola ad una categoria, essa infatti non \u00e8 quantit\u00e0, poich\u00e9 non ha estensione n\u00e9 grandezza ma \u00e8 \"assoluta originaria potenza\", pura potenza che si pu\u00f2 conoscere solo per via analogica come ad esempio si potrebbe conoscere il legno attraverso i materiali usati per una costruzione.\nLo Stagirita pensa che oltre alla \"materia mobile o sensibile\", immanente in tutti gli oggetti corporei che mutano, vi sia una \"materia intelligibile\" sostrato di tutti gli enti matematici o incorporei\nPlotino riprender\u00e0 questa concezione applicandola all\"intero mondo intelligibile\" costituito dai generi e dalle specie ideali\nMateria come principio d'individuazione.\nCome esiste una materia prima come sostrato del divenire degli enti vi \u00e8 una \"materia ultima\" che rende un ente individuo nella sua specificit\u00e0. La materia cio\u00e8 assume il senso di principio d'individuazione e fa s\u00ec che quell'uomo dell'esempio precedente, divenuto da ignorante sapiente, con la presenza costante della materia prima (uomo), cio\u00e8 della materia costitutiva di quell'uomo (carne, ossa ecc.) alla fine lo determini, ad esempio, come l'individuo Socrate (materia ultima).\nStoicismo.\nA cominciare dal fondatore dell'antica Stoa, Zenone di Cizio, la materia \u00e8 concepita come un principio passivo su cui interviene il principio attivo divino che la impronta di s\u00e9 rendendola fertile e produttiva. I due principi convivono nell'unica sostanza a fondamento dell'ontologia stoica: il corpo, attivo e passivo, che \u00e8 elemento costitutivo della materia che di per s\u00e9 non ha nessuna qualit\u00e0 ma, proprio perch\u00e9 corporea, ha la caratteristica dell'estensione.\nPlotino.\nParticolarmente nelle \"Enneadi\" Plotino riprende la teoria platonica, presente nel \"Filebo\", della materia come \"principio illimitato\" e della \"diade infinita del grande e del piccolo\". Sulla linea di una interpretazione religiosa, gi\u00e0 presente in Filone Alessandrino (I secolo d.C.) e nel neopitagorico Numenio di Apamea (II secolo d.C.) la materia assume la caratteristica di male originario.\nDifferentemente dalla Stoa per Plotino la materia non ha estensione ma \u00e8 assoluta indeterminazione ribadendo cos\u00ec l'identit\u00e0 di materia e privazione. La materia sensibile, dominata dalla corruttibilit\u00e0, copia di quella intelligibile, a cui \u00e8 affidata la creazione della pluralit\u00e0 dei generi e delle specie ideali, \u00e8 il riflesso distorto del mondo ideale, \u00e8 l'ultima emanazione dell'Uno.\nLa Scolastica.\nIl concetto di materia nel Cristianesimo assume la funzione di discrimine tra la patristica orientale e quella occidentale. Per i Padri della Chiesa orientale seguendo il neoplatonismo, dando un senso spirituale a tutta le realt\u00e0, concepiscono la materia come puro non essere. Per la patristica occidentale questa tesi vanificava la dottrina creazionistica cristiana, elemento essenziale di differenziazione rispetto al paganesimo: perci\u00f2 la materia \u00e8 rivalutata e va intesa come realt\u00e0 sostanziale al punto che Tertulliano estende questa materialit\u00e0 anche a Dio. Cos\u00ec Alberto Magno e Tommaso d'Aquino, rifacendosi al pensiero aristotelico, rendono compatibile il principio materiale con il dogma cristiano della immortalit\u00e0 dell'anima.\nLa \"Summa philosophiae\" di Roberto Grossatesta identific\u00f2 in Platone lo scopritore della materia (in greco: \"hyle\"; in latino:\"silva\"), che intese come prima, poter essere e -in modo equivalente- pura potenzialit\u00e0 informe, universale e comune a tutti gli esseri composti, inclusi anche i corpi celesti e le sostanze spirituali (anima e angeli). Ad essa si aggiungono gli ordini di materia particolari corrispondenti alle sostanze specifiche.\nLa materia prima universale platonica approssima la materia universale e comune di Ibn Gabirol, che Riccardo di Mediavilla rinomina principio puramente possibile (\"principium pure possibile\"). Raimondo Lullo chiama col termine \"principia\" una delle condizioni di possibilit\u00e0 della conoscenza scientifica e filosofica: esse sono note, autoevidenti e indimostrabili, nonch\u00e9 universali quanto la materia prima platonica\nI principi si combinano con la materia e forma degli esseri individuati mediante le regole delle domande socratiche: chi/cosa, come, dove, quando, quale e quanto, perch\u00e9. La logica dialettica pu\u00f2 essere meccanizzata mediante delle figure girevoli che richiedono al loro utilizzatore il possesso di qualche nozione minima di metafisica.\nAristotele affermava che l'individuazione postula la materia. Richiamandosi a lui, il \"Commento delle sentenze\" di Riccardo Fishacre conclude che gli individui umani e angelici, devono necessariamente possedere una materia nelle due rispettive specie. L'unione di materia e forma \u00e8 il principio dell'individuazione, motivo per cui gli essere composti (di materia e forma), come gli umani e gli angeli e tutti gli esseri corporei, sono detti anche esseri individuati.\nIn base alle categorie aristoteliche di luogo e di avere, il \"Sapientiale\" di Tommaso di York distingue tre tipi di materia: la materia prima universale, che non ha n\u00e9 luogo n\u00e9 privazione; la materia aristotelica e averroista, che \u00e8 privazione e appartiene a quelle sostanze composte di materia e forma, che sono di tipo generabile e corruttibile; la materia che ha luogo e dimensione, ma non privazione, che \u00e8 un soggetto e appartiene ai corpi celesti. La \"ch\u00f2ra\" platonica, che \u00e8 luogo spaziale geometrico vuoto e privazione, non rientra in nessuna di questa tipologie; in modo smile, anche la \"hyle\", che \u00e8 luogo pieno e senza privazione, potrebbe appartenere la terzo tipo, ma essa \u00e8 propria anche dei corpi sublunari e non soltanto di quelli celesti. \nPer differenza rispetto al terzo tipo, il secondo tipo del luogo senza privazione pu\u00f2 essere fatto corrispondere alla materia spirituale dell'anima e degli angeli, dette anche sostanze complete, vale a dire non prive di nulla.\nRobert Kilwardby parla di tre tipi di forma che sono in ogni singolo corpo individuato, quale \u00e8 uno dei quattro elementi, il fuoco: la forma della sostanza che \u00e8 la forma universale della materia prima platonica, la forma del corpo e quella specifica del fuoco. p. 556 , la seconda determina il genere aristotelico della materia (\"signatio\"): nell'esempio \u00e8 il genere-forma della corporeit\u00e0, ma in Bonaventura pu\u00f2 essere anche la materia spirituale; da ultimo, solo la terza forma, che restituisce la differenza specifica, rende l'unione di materia e forma un individuo. Se la bont\u00e0 e il principio lulliano caratterizzano sono propriet\u00e0 della materia prima universale, la grandezza \u00e8 l'unica regola ideale platonica della forma della corporeit\u00e0, mentre la forma singolare/particolare della differenza specifica -corporea o spirituale- possiede regole all'apparenza di tipo quantitativo (durata o eternit\u00e0; maggiore/minore/uguale), pur senza avere alcuna grandezza. \nIn questo schema, anche gli angeli sono incorporei, cio\u00e8 di materia spirituale, ma hanno un luogo e una dimensione che li rende soggetti. La differenza fra materia corporea e materia spirituale viene ad essere rispetto ai cinque sensi del corpo e dell'anima, e alla loro estensione fissa ovvero variabile da un punto materiale a uno solido. Grossatesta deriva la massa e la luce dei corpi fisici da un punto materiale di luce metafisica la esistenza.\nSecondo il suo \"De luce seu inchoatione formarum\", la luce \u00e8 l'essenza della corporeit\u00e0 e la prima forma creata da Dio nella materia prima universale, . La luce \u00e8 da sempre unita a una materia prima universale, che quindi \u00e8 una materia luminosa. Restando in questa unione di materia e forma luminescente, la forma e la materia della luce si moltiplicano continuamente, ponendo l'esistenza di una luce sferica di tipo isotropo e uniforme, e di una materia sferica di tipo addensato al centro e rarefatto agli estremi confini dello Sfero. Da essa scaturisce la massa fisica dell'universo, intesa come quantit\u00e0 di materia luminosa, visibile e misurabile.\nIn accordo col \"De spiritu et anima\" di Alchiero di Chiaravalle, questa luce \u00e8 la forma universale, di tipo spirituale o corporeo, che media l'unione dell'anima col corpo, permettendogli di agire sul corpo intero e sugli organi di senso, in particolare; con sant'Agostino, afferma che l'anima pu\u00f2 agire sul corpo, ma il corpo non pu\u00f2 agire sull'anima, come il meno nobile non pu\u00f2 operare su ci\u00f2 che \u00e8 pi\u00f9 nobile.\nTuttavia, aggiunge Tommaso, l'anima pu\u00f2 patire per il corpo, nel senso della categoria aristotelica, vale a dire che la forma si imprime nella materia prima dei corpi sensibili nello stesso modo in cui, colta dai sensi o \"col\u00e0ta\" (\"in-fluere\") dalle sostanze spirituali complete (un'anima o un angelo). Entrambe possono essere quell'intelletto agente che imprime la forma dei corpi sensibili nella materia spirituale dell'anima, nello stesso modo in cui si imprime con l'astrazione delle immagini comuni colte dagli organi di senso. p. 543 Riccardo Fishacre aggiunge che l'anima tende ad adeguarsi (a conformarsi) alla forma per sua imitazione platonica. Anche san Bonaventura accetta questa duplice modalit\u00e0 di conoscenza, che pu\u00f2 muovere dal sensibile ovvero ricercare le forme all'interno dell'anima stessa.\nSecondo Grossatesta, nell'anima umana non sono infusi soltanto i principi delle anime e degli angeli, ma anche le idee che sono Dio stesso e da Lui solo provengono, ricevute come la superficie di uno specchio purificatosi dal peccato riflette i loro raggi illuminanti per gettare nuova luce sulle sostanze corporee e su quelle spirituali.\nIdentificato Dio con l'unico esistente Atto puro da ogni potenza, ogni altro ente finito deve necessariamente possedere in qualche modo la potenza e la materia. San Bonaventura afferma che la \"silva\", in quanto mero \"poter essere\", si lega alle forme spirituali e incorporee delle anime e degli angeli, forme che la determinano come materia spirituale. L'anima \u00e8 quindi gi\u00e0 in s\u00e9 una sostanza composta di forma e di materia spirituali, e, per quanto dice Aristotele, individuata da esse. L'anima \u00e8 quindi anche una sostanza completa, cio\u00e8 capace di sopravvivere alla morte del corpo in una forma individuata dall'unione della sua forma e materia spirituali, conservando se stessa in fatto di ricordi e umanit\u00e0.\nLa Scrittura ne d\u00e0 riscontro nella parabola del ricco epulone, e, per quanto riguarda la materialit\u00e0, da . Un essere materiale \u00e8 appunto capace di emettere suoni e di riceverli, comprendendoli, quasi come se l'anima conservasse cinque organi di senso propri anche in assenza del corpo.\nL'unione di forma e materia spirituali, l'anima, si unisce alla materia dei corpi per dare vita a una nuova sostanza completa di anima e corpo. In accordo con Ibn Gabirol, la completezza \u00e8 sinonimo di eternit\u00e0. A parere di Grossatesta, la composizione ilomorfica di materia e forma si associa alle opposizioni interne dei loro contrari, a partire dalla corporeit\u00e0 della forma e dall'incorporeit\u00e0 della materia. La contraddittoriet\u00e0 dell'anima e della persona umana e le loro due completezze si coimplicano a vicenda.\nIl pensiero rinascimentale.\nLa filosofia rinascimentale abbandona l'interpretazione aristotelica della materia e riprende in senso vitalistico, a lei pi\u00f9 congeniale, l'antica dottrina ilozoistica greca presocratica. Bernardino Telesio contrasta l'idea aristotelica di forma e introduce quella di forze che agiscono su un sostrato materiale di una realt\u00e0 fisica ben diversa dalla indeterminazione aristotelica.\nGiordano Bruno, differenziandosi da tutta la tradizionale concezione classica, vede agire nella materia il principio sensibile e intelligibile, fino a lui intesi come contrapposti, della \"natura naturata\" e della \"natura naturans\" che diventano uno nella mente divina la quale, come \"causa insita omnibus\", agisce come principio creatore immanente nella materia al punto di identificarsi con questa.\nIl concetto di materia nei secoli XVIII e XIX.\nIn senso antiaristotelico \u00e8 orientato il concetto di materia a cura della moderna scienza naturale che trova il suo punto culminante nella concezione meccanicistica della materia come estensione di Cartesio su cui Isaac Newton vede agire i principi della forza e del movimento.\nCon Leibniz si ha un'originale fusione del meccanicismo materiale con la metafisica. La materia rappresenta la parte pi\u00f9 oscura della monade, quella quasi del tutto priva di percezioni coscienti che ne fanno una forza inerte e passiva, fonte di rappresentazioni inconsce. \u00c8 dall'inconscio materiale di Leibniz che, attraverso la mediazione della irrazionale \"volont\u00e0 di vivere\" di Arthur Schopenhauer, il pensiero filosofico fonda la dottrina rivoluzionaria dell'inconscio freudiano.\nIn questo pensiero leibniziano sono state viste anche anticipazioni di quel concetto romantico della materia intesa come \"spirito addormentato\" (ad esempio in Schelling dove non \u00e8 estraneo anche il vitalismo di Bruno) o come spirito esausto dalla ripetitivit\u00e0 e dall'abitudine (come in F\u00e9lix Ravaisson, \u00c9mile Boutroux).\nLa filosofia contemporanea.\nLa filosofia contemporanea si \u00e8 decisamente allontanata da una speculazione puramente concettuale sulla materia, con poche eccezioni (tra le quali Edmund Husserl che ne d\u00e0 un'analisi fenomenologica).\nCon lo svilupparsi della scienza moderna e, in particolare, con le scoperte rivoluzionarie della fisica contemporanea, dopo il dibattito sulla determinazione ultima della realt\u00e0 materiale nell'ambito della fisica relativistica e quantistica, una speculazione puramente filosofica del concetto di materia si ridurrebbe a una mera questione linguistica, come \u00e8 stato spesso ribadito in specie, e non solo, dalla filosofia neopositivista.\nLa materia, al centro dell'analisi della fisica al pari del concetto di energia, rivela nei suoi costituenti elementari dei caratteri sorprendenti e ben pi\u00f9 sottili di quanto immaginato precedentemente, rilevabili solo da un'analisi sperimentale e da un'elaborazione teorica su basi matematiche. Tuttavia l'elaborazione delle moderne teorie fisiche richiese ai suoi fondatori un grosso sforzo di analisi concettuale e interpretazione filosofica. Oltre a ci\u00f2 \u00e8 indubbio che le implicazioni filosofiche delle moderne teorie siano ritenute generalmente molto profonde.\nDunque le scoperte della fisica contemporanea, che hanno eliminato ogni equivoca distinzione newtoniana di materia ed energia, hanno tolto alla speculazione puramente filosofica ogni preminenza nell'analisi di tipo scientifica del concetto di materia.\nIl filosofo, meglio se di formazione scientifica o egli stesso scienziato, continuer\u00e0 ad occuparsene, purch\u00e9 non trascuri la necessaria base scientifica delle attuali conoscenze e concezioni della materia che restano infatti, assieme ai correlati concetti di energia, informazione, spazio, tempo, al centro delle analisi della filosofia della fisica."}
{"id": "1959939", "revid": "136053", "url": "https://it.wikipedia.org/wiki?curid=1959939", "title": "Zona d'Operazione del Litorale Adriatico", "text": ""}
{"id": "1959944", "revid": "1573940", "url": "https://it.wikipedia.org/wiki?curid=1959944", "title": "Presbytis", "text": "Presbytis \u00e8 un genere di primati della famiglia dei Cercopitecidi appartenente alla trib\u00f9 dei Presbytini. Il genere comprende 19 specie, che vivono tutte nell'Indonesia occidentale e nella penisola malese.\nDescrizione.\nI presbiti sono primati piuttosto piccoli e snelli. La loro pelliccia pu\u00f2 essere marrone, grigia o nera sulle parti superiori e biancastra in quelle inferiori, a volte anche rosso-arancio; in alcune specie sono presenti particolari disegni sulla testa o sui fianchi. I loro musi pieni di grinze hanno ispirato il nome \"Presbytis\" (\u03c0\u03c1\u03b5\u03c3\u03b2\u03cd\u03c4\u03b7\u03c2) che in greco significa \u00abvecchio\u00bb. Si differenziano dagli altri langur per la struttura del cranio (mancanza di protuberanze sopra gli occhi), i denti e i piccoli pollici. Presentano una lunghezza testa-corpo di (ai quali vanno aggiunti di coda) e un peso di .\nDistribuzione e habitat.\nI presbiti vivono nella parte meridionale della penisola malese, a Sumatra, Borneo, Giava e nelle isole minori al largo. Vivono nelle foreste, soprattutto nelle foreste primarie o secondarie di pianura.\nBiologia.\nI presbiti, come tutte le scimmie del Vecchio Mondo, sono diurni. Passano quasi tutta la loro vita sugli alberi, sono buoni saltatori o si spostano a quattro zampe. Questi animali vivono prevalentemente in gruppi composti da 4 a 15 individui guidati da un unico maschio. Una specie, il presbite delle Mentawai, presenta uno stile di vita monogamo, ma \u00e8 probabile che abbia adottato questa abitudine in seguito al declino dell'habitat e che originariamente fosse anch'essa poligama. I gruppi sono strutturati gerarchicamente; la comunicazione tra i vari membri avviene attraverso una serie di suoni e posture corporee.\nAlimentazione.\nLa dieta dei presbiti \u00e8 costituita da foglie tenere, frutti e semi.\nRiproduzione.\nDopo una gestazione di cinque-sei mesi, la femmina di solito d\u00e0 alla luce un unico piccolo. I neonati sono di colore bianco e presentano una striscia nera sul dorso o a volte un motivo a forma di croce. I giovani vengono svezzati quando hanno poco pi\u00f9 di un anno e raggiungono la maturit\u00e0 sessuale quando hanno dai quattro ai cinque anni. La loro aspettativa di vita viene stimata in circa vent'anni.\nConservazione.\nVivendo nelle foreste pluviali, soffrono principalmente a causa della distruzione del loro habitat a causa della deforestazione. Inoltre queste scimmie vengono anche cacciate perch\u00e9 devastano le piantagioni. Tutte le specie sono considerate pi\u00f9 o meno minacciate sulla Lista rossa della IUCN.\nTassonomia.\nIl genere \"Presbytis\" ha subito una grande quantit\u00e0 di radiazioni adattative, probabilmente correlate alle fluttuazioni del livello del mare durante l'era glaciale. Esistono numerose popolazioni dalla colorazione diversa con uno status sistematico poco chiaro. Poich\u00e9 non vi \u00e8 quasi alcuna differenza nella struttura dello scheletro, le specie vengono definite principalmente sulla base dei disegni e delle tonalit\u00e0 della pelliccia, il che rende piuttosto fluido il confine tra specie e sottospecie. L'elenco seguente segue Mittermeier, Rylands e Wilson (2013), che distinguono 17 specie. Ad esse vengono aggiunte le due sottospecie di presbite della Sonda alle quali \u00e8 stato concesso lo status di specie nel giugno 2020:\nI presbiti dal berretto e gli entelli, che precedentemente venivano anch'essi inclusi nel genere \"Presbytis\", costituiscono ora generi separati."}
{"id": "1959946", "revid": "124123", "url": "https://it.wikipedia.org/wiki?curid=1959946", "title": "Elizabeth Towne", "text": "Sia lei che il suo secondo marito, William E. Towne, furono per molti anni membri dell'International New Thought Alliance, all'interno della quale ricoprirono diverse cariche (la Towne in particolare ne fu presidentessa nel 1924).\nLa Towne fu la fondatrice e l'editrice della rivista \"Nautilus\", che rivest\u00ec grande importanza nel movimento del New Thought dal 1889 fino al 1953, quando ne chiuse la pubblicazione a causa dell'et\u00e0 avanzata. Fu anche alla guida della casa editrice Elizabeth Towne Company, che pubblic\u00f2 numerosi libri sul New Thought e manuali di auto-aiuto e di crescita personale, sia scritti da lei stessa che da altri autori (tra i quali William Walker Atkinson, Kate Atkinson Boehme e Wallace Wattles, solo per citarne alcuni).\nIl frontespizio della sua opera pi\u00f9 nota, \"Life Power and How to Use it\", appare nella sequenza di apertura del film \"The Secret\" (2006), che riprende e ripropone molte delle idee proprie del New Thought che la Towne promosse nella prima met\u00e0 del '900 insieme ad autori come Atkinson e Wallace.\nOpere.\nOltre ai molti articoli ed editoriali apparsi nel corso dei 55 anni di storia della rivista \"Nautilus\", Elizabeth Towne ha scritto anche vari libri:"}
{"id": "1959947", "revid": "20090", "url": "https://it.wikipedia.org/wiki?curid=1959947", "title": "Zona d'Operazione delle Prealpi", "text": ""}
{"id": "1959948", "revid": "149485", "url": "https://it.wikipedia.org/wiki?curid=1959948", "title": "FK BAUMIT Jablonec", "text": ""}
{"id": "1959953", "revid": "767487", "url": "https://it.wikipedia.org/wiki?curid=1959953", "title": "Crystal Voyager", "text": "Crystal Voyager \u00e8 un film a colori del 1975, la prima parte \u00e8 incentrata sulle attivit\u00e0 di tre surfisti (interpretati da loro stessi) sulla voce narrante di George Greenough.\nLa seconda parte del film si basa completamente sulle riprese di una telecamera montata su una tavola da surf. Il sottofondo musicale per questa parte \u00e8 composto interamente da \"Echoes\" dei Pink Floyd."}
{"id": "1959954", "revid": "136053", "url": "https://it.wikipedia.org/wiki?curid=1959954", "title": "Litorale Adriatico", "text": ""}
{"id": "1959955", "revid": "466539", "url": "https://it.wikipedia.org/wiki?curid=1959955", "title": "Albert Forster", "text": "Biografia.\nForster frequent\u00f2 il Ginnasio umanistico a F\u00fcrth, la sua citt\u00e0 natale, dal 1912 al 1920. Divenne membro del Sturmabteilung locale nel 1923 e incontr\u00f2 molti nazisti, tra cui Erich Ludendorff e Adolf Hitler, con i quali si alle\u00f2. Venne arrestato il 26 febbraio 1924 nella Corte di Monaco, dopo il colpo di stato di Hitler del novembre 1923. Nel 1930 fu eletto deputato al Reichstag e nell'ottobre dello stesso anno fu nominato \"Gauleiter\" della Citt\u00e0 Libera di Danzica; assieme a Arthur Greiser port\u00f2 alla crisi pi\u00f9 profonda la questione della citt\u00e0 di Danzica. Il 10 agosto 1939 Forster aveva iniziato l'ultima fase della crisi, pronunciando un discorso davanti a 60.000 persone ed annunciando il prossimo ritorno di Danzica alla Germania; il giorno successivo accompagn\u00f2 Carl Burckhardt, \"Alto Commissario di Danzica per la Societ\u00e0 delle Nazioni\", per un incontro con Hitler all'Obersalzberg.\nIl 1\u00ba settembre 1939, poche ore dopo l'inizio dell'invasione tedesca della Polonia, Forster invi\u00f2 un telegramma di felicitazioni a Hitler, dove veniva scritto:\nNel 1945 fu arrestato dai soldati sovietici e consegnato alle autorit\u00e0 polacche, che lo condannarono a morte, dopo essere rinchiuso nella prigione Mokot\u00f3w a Varsavia. La moglie di Forster, che aveva sentito il marito l'ultima volta nel 1949, non fu informata dell'esecuzione fino al 1954."}
{"id": "1959958", "revid": "55935", "url": "https://it.wikipedia.org/wiki?curid=1959958", "title": "Jakob Moleshott", "text": ""}
{"id": "1959960", "revid": "1573940", "url": "https://it.wikipedia.org/wiki?curid=1959960", "title": "Presbytis melalophos", "text": "Il presbite di Sumatra (Presbytis melalophos ()) \u00e8 una specie di primate della trib\u00f9 dei Presbytini.\nDescrizione.\nCome tutti i presbiti, il presbite di Sumatra \u00e8 un primate relativamente piccolo e snello con lunghe zampe posteriori e una lunga coda. Il peso dei maschi varia tra 5,9 e 9 kg, quello delle femmine tra 5,2 e 8,9 kg. Presenta una lunghezza testa-tronco di circa 34-40 cm (maschi) o 26-40 cm (femmine) e ha una coda lunga 68-86 cm. Per quanto riguarda la colorazione, la specie \u00e8 estremamente variabile. Di solito questi animali sono di colore rosso-arancio sul dorso, sulla parte esterna di braccia e gambe e sulla parte superiore della coda; le parti inferiori e l'interno di braccia e gambe sono di colore bianco, giallo o arancio chiaro. Le mani e i piedi sono arancioni. La sommit\u00e0 della cresta sul capo e la pelle glabra della faccia sono nere. Una forma nota come \"nobilis\" ha il manto color rosso volpe, la forma \"ferruginea\" \u00e8 pi\u00f9 marrone che rossa e la forma \"aurata\" ha una macchia nera sul petto, la punta della coda bianca e mani e piedi neri. Un'altra forma che si incontra vicino a Palembang \u00e8 chiamata \"fluviatilis\" e presenta un manto particolarmente chiaro.\nDistribuzione e habitat.\nI presbiti di Sumatra vivono esclusivamente nella parte centro-meridionale dell'isola indonesiana di Sumatra. Il loro areale coincide grosso modo con i territori delle province di Bengkulu e Sumatra Occidentale. Il loro habitat sono le foreste; oltre alle foreste primarie di pianura, si incontrano anche nelle foreste di montagna dei monti Barisan. La IUCN classifica questa specie tra quelle in pericolo di estinzione; la principale minaccia, come per molti primati del Sud-est asiatico, \u00e8 probabilmente la progressiva distruzione del loro habitat.\nBiologia.\nQuesti primati sono creature diurne e arboricole. Si spostano procedendo a quattro zampe o saltando. Vivono in gruppi di 5-8 esemplari; di solito questi sono composti da un maschio, da diverse femmine e dalla loro prole, ma vi sono anche gruppi con pi\u00f9 maschi o gruppi di soli maschi (\u00abgruppi di scapoli\u00bb). I presbiti di Sumatra sono vegetariani: la loro dieta consiste principalmente di foglie, ma mangiano anche frutti acerbi, fiori e semi. Come tutti i Presbytini, hanno uno stomaco multicamerato che li aiuta ad assimilare meglio il cibo ingerito.\nTassonomia.\nIl genere dei presbiti (\"Presbytis\") ha subito una grande quantit\u00e0 di radiazioni adattative, probabilmente correlate alle fluttuazioni del livello del mare durante l'era glaciale. Oggi ne vengono distinte numerose specie e sottospecie, la cui esatta determinazione sistematica \u00e8 piuttosto difficile da determinare. Il presbite di Sumatra venne descritto come \"Simia melalophos\" dall'esploratore britannico Thomas Stamford Raffles gi\u00e0 nel 1821, ma si dovette aspettare fino agli anni '70 affinch\u00e9 venisse riconosciuto come una specie distinta dal presbite della Sonda. Alcuni sistematici, come Geissmann (2003), suddividono la specie in quattro varianti distinte in base al colore del mantello: giallo, marrone, grigio e rosso; la classificazione qui utilizzata, comunque, segue \"Handbook of the Mammals of the World\" (2013) e riconosce il presbite nero (\"P. sumatrana\"), il presbite bianconero (\"P. bicolor\") e il presbite dalla mitria (\"P. mitrata\") come specie diverse dal presbite di Sumatra."}
{"id": "1959964", "revid": "1305772", "url": "https://it.wikipedia.org/wiki?curid=1959964", "title": "Assedio di Marienburg", "text": "Ci sono stati tre assedi della citt\u00e0 di Marienburg (o Malbork):"}
{"id": "1959968", "revid": "1305772", "url": "https://it.wikipedia.org/wiki?curid=1959968", "title": "Castello di Marienburg", "text": ""}
{"id": "1959970", "revid": "1573940", "url": "https://it.wikipedia.org/wiki?curid=1959970", "title": "Presbytis femoralis", "text": "Il presbite di Raffles (Presbytis femoralis ()), noto anche come presbite della Sonda, \u00e8 una specie di primate della trib\u00f9 dei Presbytini.\nDescrizione.\nIl presbite di Raffles ha la pelliccia di colore grigio scuro o nero; la pancia \u00e8 grigia con una striscia verticale bianca che si estende al centro di essa. Le braccia e le gambe, cos\u00ec come la coda, sono dello stesso colore del tronco, con la parte interna di braccia e gambe e quella inferiore della coda pi\u00f9 chiare, come nel caso di molte scimmie. I peli del petto sono rivolti all'indietro, quelli del ventre in avanti: nel punto in cui si incontrano, formano una sorta di basso pettine. Le guance e gli anelli intorno agli occhi sono generalmente di colore grigio chiaro. Come tutti i presbiti, \u00e8 un primate relativamente piccolo e snello con lunghe zampe posteriori e una lunga coda. Il suo peso medio \u00e8 di circa 6 chilogrammi. Gli esemplari di Singapore hanno la pancia di colore pi\u00f9 scuro e di solito sono leggermente pi\u00f9 piccoli di quelli che vivono sulla terraferma malese.\nBiologia.\nIl presbite di Raffles \u00e8 originario del Sud-est asiatico; vive nel sud della penisola malese, nello stato malese di Johor e a Singapore. Il suo habitat \u00e8 costituito dalle foreste, sia primarie che secondarie. Questo primate arboricolo e diurno \u00e8 un abile arrampicatore che si sposta a quattro zampe o saltando tra i rami. Vive in gruppi composti da 2 a 8 esemplari, a volte fino a 15. I gruppi in realt\u00e0 sono degli harem costituiti da un maschio, da diverse femmine e dalla loro prole. \u00c8 un animale vegetariano e si nutre principalmente di giovani foglie e frutti.\nLa riproduzione pu\u00f2 avvenire in qualsiasi periodo dell'anno. Dopo una gestazione di circa 168 giorni la femmina partorisce un solo piccolo. Inizialmente esso \u00e8 di colore bianco-grigio e viene allattato per 10-12 mesi.\nTassonomia.\nIl presbite di Raffles venne descritto scientificamente per la prima volta nel 1838 dal naturalista britannico William Charles Linnaeus Martin ed \u00e8 attualmente considerato monotipico, dal momento che le varie sottospecie originariamente incluse in \"Presbytis femoralis\" sono state considerate specie separate nel 2001 e nel 2020. Si tratta per l'esattezza del presbite del Sarawak (\"Presbytis chrysomelas\"), del presbite di Natuna (\"Presbytis natunae\") e del presbite del Siam (\"Presbytis siamensis\") e, dal giugno 2020, anche del presbite di Sumatra orientale (\"Presbytis percura\") e del presbite di Robinson (\"Presbytis robinsoni\").\nConservazione.\nIl presbite di Raffles \u00e8 gravemente minacciato di estinzione: ne rimangono in tutto tra i 250 e i 300 esemplari in Malesia e circa 60 a Singapore."}
{"id": "1959974", "revid": "131358", "url": "https://it.wikipedia.org/wiki?curid=1959974", "title": "Ban\u00edk Ostrava", "text": ""}
{"id": "1959976", "revid": "84184", "url": "https://it.wikipedia.org/wiki?curid=1959976", "title": "Nautilus (rivista statunitense)", "text": "The Nautilus \u00e8 stata una rivista statunitense attiva nell'ambito del movimento del New Thought.\nFondata nel 1898 da Elizabeth Towne, nel maggio del 1900 la sede della rivista fu trasferita a Holyoke (Massachusetts), dove rimase fino alla cessazione delle pubblicazioni avvenuta nel 1953, quando la Towne si ritir\u00f2 dall'editoria all'et\u00e0 di 88 anni.\nAlcuni degli articoli che erano apparsi sulla rivista a puntate furono in seguito pubblicati in forma di libro dalla casa editrice della Towne, la Elizabeth Towne Company, generalmente con l'aggiunta di introduzioni.\nTra gli autori che nel corso degli anni scrissero articoli per il \"Nautilus\" troviamo, oltre alla Towne stessa:"}
{"id": "1959979", "revid": "1522738", "url": "https://it.wikipedia.org/wiki?curid=1959979", "title": "Callandor", "text": ""}
{"id": "1959982", "revid": "1889177", "url": "https://it.wikipedia.org/wiki?curid=1959982", "title": "John Rolfe", "text": "Biografia.\nNato a Heacham, Norfolk (Inghilterra) da John Rolfe e Dorothea Mason, fu battezzato il 6 maggio 1585. All'epoca, la Spagna deteneva un monopolio virtuale sul commercio lucrativo del tabacco. Molte colonie spagnole del Nuovo Mondo erano situate in territori del Sud per via del clima, pi\u00f9 favorevole alla crescita del tabacco rispetto agli insediamenti inglesi come Jamestown. Con l'aumento del consumo del tabacco, l'equilibro del commercio tra Inghilterra e Spagna inizi\u00f2 ad essere gravemente compromesso. Rolfe fu uno dei tanti uomini d'affari che videro l'opportunit\u00e0 di diminuire le importazioni spagnole di tabacco, facendolo crescere nelle nuove colonie inglesi a Jamestown, in Virginia. Rolfe in qualche modo riusc\u00ec a procurarsi dei semi di una speciale variet\u00e0 di tabacco che cominciava a crescere a Trinidad ed in Sud America, sebbene la Spagna prevedesse la pena di morte per chiunque vendesse semi del genere agli stranieri.\nDurante la sua permanenza a Henricus John Rolfe incontr\u00f2 Pocahontas, di cui si innamor\u00f2. Rolfe, gi\u00e0 vedovo di una donna inglese, coltivava con successo una nuova variet\u00e0 di tabacco e dedicava molto del suo tempo a prendersi cura del raccolto. Era un uomo religioso, di fede cattolica, angosciato dalle potenziali ripercussioni morali che potevano derivargli dallo sposare una pagana. In una lunga lettera al governatore, in cui chiedeva il permesso al matrimonio, espresse l'amore che nutriva per Pocahontas unito alla fiducia di poterle salvare l'anima. Dichiar\u00f2 di non essere motivato \"dallo sfrenato desiderio carnale, ma dal bene della sua piantagione, dall'onore del suo Paese, dalla Gloria di Dio, dalla mia personale salvezza... chiamata Pocahontas\", a cui egli dedicava i suoi \"migliori e cordiali pensieri, che sono stati cos\u00ec impigliati e affascinati in un labirinto cos\u00ec intricato che fui financo stanco di districarmene fuori.\"\nGiunta l'autorizzazione, i due si sposarono il 5 aprile 1614 e Pocahontas fu battezzata col nome di Lady Rebecca. Per pochi anni dopo il matrimonio, la coppia visse insieme nella piantagione di Rolfe, posta, rispetto alla nuova comunit\u00e0 di Henricus, dalla parte opposta del fiume James. Ebbero un figlio, Thomas Rolfe, che nacque il 30 gennaio 1615."}
{"id": "1959983", "revid": "1305772", "url": "https://it.wikipedia.org/wiki?curid=1959983", "title": "Dancing in the Street", "text": "Dancing in the Street \u00e8 un brano musicale scritto da William \"Mickey\" Stevenson e Marvin Gaye nel 1964 ed originariamente registrato dalle Martha and the Vandellas. Il brano divenne uno dei maggiori successi del gruppo, raggiungendo la seconda posizione della \"Billboard Hot 100\", e ricevendo numerose cover negli anni successivi. Una delle reinterpretazioni di maggior successo del brano \u00e8 senz'altro quella registrata in duetto da David Bowie e Mick Jagger nel 1985. Nel 2019 anche la band britannica The Struts ha pubblicato una cover seguita anche da un videoclip registrato appunto in strada.\nLa versione di Bowie/Jagger.\nLa versione di \"Dancing in the Street\" della coppia Bowie-Jagger fu ideata come parte del movimento caritatevole \"Live Aid\", ed inizialmente si era pensato di far registrare ai due cantanti \"One Love\" di Bob Marley, opzione poi scartata. Nel giugno 1985 Bowie stava lavorando alla colonna sonora di \"Absolute Beginners\", e fu raggiunto da Jagger per registrare il brano agli Abbey Road Studios. Il brano fu registrato in appena quattro ore, e subito dopo i due cantanti si recarono ai \"London Docklands\" per girare il video del brano (diretto da David Mallet), che fu pronto in sole 13 ore. Il resto della lavorazione fu eseguita da Jagger a New York.\nIl singolo di \"Dancing in the Street\", i cui proventi andarono interamente in beneficenza, raggiunse la vetta della Official Singles Chart e vi rimase per quattro settimane e nei Paesi Bassi per tre settimane. \nNotevole successo il brano lo ebbe anche in quasi tutti i paesi d'Europa e negli Stati Uniti, dove il brano riusc\u00ec ad arrivare fino alla settima posizione della \"Billboard Hot 100\". Per Bowie \"Dancing in the Street\" fu l'ultimo singolo al numero uno della sua carriera, mentre l'unico per Jagger nel Regno Unito.\nIl video di \"Dancing in the Street\" venne trasmesso due volte durante l'evento Live Aid, oltre che nei cinema, prima della proiezione del film \"Per favore, ammazzatemi mia moglie\", nel quale Jagger partecipava alla colonna sonora.\nNonostante l'enorme successo del brano, \"Dancing in the Street\" ed il suo relativo video, non godono di grande popolarit\u00e0 sia fra i fan di Bowie che fra quelli di Jagger. Entrambi in fandom alludono all'accoppiamento con il termine \"Ja-Bo\" (o \"JaBo\"), una allusione scherzosa, ai soprannomi dati di solito dai media alle coppie celebri. Il termine \"Ja-Bo\" \u00e8 stato coniato dal celebre sito internet di musica rock Rock Town Hall, che nel 2007 ha nominato il video \"Crimine rock del secolo\".\nNel 2011 il video raggiunge la dodicesima posizione nella classifica \"50 Worst Music Video Ever\" redatta dal New Musical Express. Sempre nel 2011, nella diciassettesima puntata della nona stagione del cartone animato \"I Griffin\" viene mostrato il video all'interno della puntata, venendo presentato come \"il video pi\u00f9 gay della storia\" e viene commentato da Peter Griffin con la frase \"\u00e8 successo e non abbiamo fatto nulla per impedirlo\"."}
{"id": "1959987", "revid": "326822", "url": "https://it.wikipedia.org/wiki?curid=1959987", "title": "IPod touch 1G", "text": ""}
{"id": "1959991", "revid": "249561", "url": "https://it.wikipedia.org/wiki?curid=1959991", "title": "IPod touch 2G", "text": ""}
{"id": "1959994", "revid": "1788047", "url": "https://it.wikipedia.org/wiki?curid=1959994", "title": "Campionato nordamericano di pallavolo femminile 2007", "text": "Il XX campionato nordamericano di pallavolo femminile si \u00e8 svolto dal 17 al 22 settembre 2007 a Winnipeg, in Canada. Al torneo hanno partecipato 8 squadre nazionali nordamericane e la vittoria finale \u00e8 andata per la tredicesima volta a Cuba.\nPodio.\nCampione.\nCuba(Tredicesimo titolo)\nSecondo posto.\nStati Uniti\nTerzo posto.\nRepubblica Dominicana"}
{"id": "1959999", "revid": "1573940", "url": "https://it.wikipedia.org/wiki?curid=1959999", "title": "Stenochilidae", "text": "Stenochilidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ' (\"sten\u00f2s\", stretto) e ' (\"ch\u00e8ilos\", labbro). Nello specifico si riferisce ai cheliceri, di forma sottile e con una stenosi all'altezza dell'embolus. Il nome viene completato dal suffisso \"-idae\", che designa l'appartenenza ad una famiglia.\nCaratteristiche.\nSono ragni sprovvisti di cribellum e tessono la tela in un unico, sottile filo.\nDistribuzione.\nDiffusi in India, penisola indocinese, Filippine e isole maggiori dell'Indonesia.\nTassonomia.\nAttualmente, a novembre 2020, si compone di due generi e 13 specie:"}
{"id": "1960005", "revid": "31886", "url": "https://it.wikipedia.org/wiki?curid=1960005", "title": "Specie di Stenochilidae", "text": "Di seguito sono descritte tutte le 13 specie della famiglia di ragni Stenochilidae note al dicembre 2012.\nColopea.\n\"Colopea\" \nStenochilus.\n\"Stenochilus\" "}
{"id": "1960006", "revid": "599013", "url": "https://it.wikipedia.org/wiki?curid=1960006", "title": "Alfons Alzamora", "text": ""}
{"id": "1960011", "revid": "1573940", "url": "https://it.wikipedia.org/wiki?curid=1960011", "title": "Presbytis chrysomelas", "text": "Il presbite del Sarawak (Presbytis chrysomelas ()) \u00e8 una specie di primate della trib\u00f9 dei Presbytini.\nDescrizione.\nCome tutti i presbiti, anche il presbite del Sarawak \u00e8 un primate relativamente piccolo e snello con lunghe zampe posteriori e una lunga coda. Se ne riconoscono due sottospecie, che differiscono tra loro per il colore della pelliccia: \"P. c. chrysomelas\" ha una pelliccia nerastra e \"P. c. cruciger\" \u00e8 di colore rossastro o brunastro con macchie nere e biancastre sul muso.\nDistribuzione e habitat.\nIl presbite del Sarawak \u00e8 endemico del Borneo. Nonostante il suo nome, non vive solo nello stato malese del Sarawak, ma anche nel Sabah e nel nord-ovest della parte indonesiana dell'isola, il Kalimantan. Il suo habitat \u00e8 costituito da foreste.\nBiologia.\nLe sue abitudini sono poco note, ma non dovrebbero discostarsi da quelle degli altri presbiti. Di conseguenza, \u00e8 una scimmia arboricola e diurna in grado di muoversi abilmente tra i rami. Vive in piccoli gruppi che comprendono un maschio, diverse femmine e la loro prole. La sua dieta consiste in foglie giovani, frutti e altre sostanze vegetali.\nTassonomia.\nLa sistematica dei presbiti del Sud-est asiatico non \u00e8 stata ancora completamente chiarita. Il presbite del Sarawak \u00e8 stato riconosciuto come specie separata solo nel 2001; in passato veniva classificato come una sottospecie del presbite di Raffles o del presbite di Sumatra. Come \u00e8 gi\u00e0 stato detto, vengono riconosciute due sottospecie:\nConservazione.\nEntrambe le sottospecie vengono classificate dalla IUCN \u00abin pericolo critico\u00bb. In particolare, \u00e8 probabile che la sottospecie \"P. c. cruciger\" sia molto rara e sia presente solamente nel parco nazionale di Maludam."}
{"id": "1960012", "revid": "1305772", "url": "https://it.wikipedia.org/wiki?curid=1960012", "title": "Fisicalismo", "text": "Il fisicalismo \u00e8 una corrente filosofica che fa capo a Otto Neurath (1882\u20131945), uno dei fondatori del Circolo di Vienna, che sostiene possano essere sostenibili scientificamente, e quindi validi per la conoscenza, solo quelle proposizioni definite in termini materiali ossia spazio-temporali.\nL'unificazione delle scienze.\nLo scopo ultimo della filosofia di Neurath era quello di arrivare alla unificazione delle scienze tramite un linguaggio universale, chiamato \"fisicalista\", costituito da un sistema di basilari proposizioni scientifiche a fondamento di ogni scienza. La fisica \u00e8 dunque la scienza fondamentale, a cui tutte le altre, comprese quelle morali e sociali, sono alla fine riconducibili ed anche il linguaggio scientifico deve essere fondato empiricamente tramite osservazioni elementari.\nQueste proposizioni di base o, come le chiama Neurath, \"protocolli\", sono configurati in modo tale da esprimere la descrizione di una semplice iniziale esperienza (ad esempio \u00abLo scienziato X, nel luogo Y e al tempo t, osserva che...\u00bb) che servir\u00e0 a dare validit\u00e0 a tutte le altre.\nLa ricerca nel passato di una scienza unica.\nCon il fisicalismo sembrano riemergere le antiche esigenze di una scienza universale cos\u00ec com'era nella ricerca dell\"'Ars magna\" di Raimondo Lullo e di Leibniz. Tra gli svariati interessi di Leibniz vi era infatti anche quello per lo studio del linguaggio sul quale egli riteneva potesse fondarsi una nuova scienza: l'\"\"Ars combinatoria\": una simbolizzazione del pensiero con cui operare calcoli logico-matematici.\nAristotele aveva gi\u00e0 intravisto questa possibilit\u00e0 negli \"Analitici\", la sua opera di logica formale, dove i concetti semplici venivano simboleggiati con le lettere dell'alfabeto greco. Lo stesso progetto era stato perseguito da Raimondo Lullo (1235-1315) con la sua \"Ars Magna\" (\"Ars compendiosa inveniendi veritatem seu ars magna et maior\"): tecnica sintetica per scoprire la verit\u00e0. Servendosi di simboli linguistici, e anche di schemi e figure, si potevano realizzare delle combinazioni logiche che portavano a verit\u00e0 universali. \nL'arte lulliana fu dimenticata nel Medioevo e venne invece riscoperta nel Rinascimento dove fu utilizzata nell'alchimia e nell'astrologia. Giordano Bruno ad esempio, era considerato un esperto di questa tecnica. \nAncora nel '600 l'\"ars magna\"\" trov\u00f2 cultori come Pierre Gassendi, ma furono soprattutto Thomas Hobbes e i suoi seguaci che tentarono di svilupparla ed applicarla ad ogni campo del sapere.\nIl fisicalismo nelle scienze.\nCon il fisicalismo, secondo Neurath, si potr\u00e0 eliminare ogni residuo metafisico dalle scienze e ricondurle tutte a un unico fondamento fisico.\nIn psicologia il fisicalismo ha molti punti in comune con l'impostazione comportamentista di John Broadus Watson (1878\u20131958) secondo il quale l'analisi psicologica deve basarsi sul comportamento oggettivo degli individui unico oggetto legittimo dell'indagine psicologica osservabile, misurabile e rilevabile con metodi obiettivi che permettano la ripetizione di esperimenti e interpretabile secondo lo schema stimolo-risposta.\nIn biologia il fisicalismo rifiuta ogni connotazione vitalistica che vorrebbe attribuire una validit\u00e0 reale alle cosiddette entelechie cio\u00e8, secondo l'antica concezione aristotelica, a realt\u00e0 originarie che hanno iscritte in s\u00e9 stesse la meta finale verso cui tendono ad evolversi.\nLa stessa esigenza di fisicit\u00e0 verificabili fanno escludere per il fisicalismo dalla sociologia ogni riferimento a concetti come \"lo spirito di un'epoca\" dove si assumono come reali, connotazioni non verificabili sperimentalmente ma piuttosto esprimenti asserzioni metafisiche e trascendenti.\nIl fisicalismo infine si accosta in filosofia all'empirismo logico con cui concorda nel rifiutare la possibilit\u00e0 di un sapere filosofico che si basi su presupposti suoi propri distinti da quelli delle scienze: l'analisi filosofica alla fine deve semplicemente consistere in una ricerca sul sapere reale.\nIl fisicalismo oggi \u00e8 accettato come impegno della verificabilit\u00e0 delle tesi proposte nella varie scienze, ma nella sua forma pi\u00f9 rigida \u00e8 stato abbandonato da una parte consistente degli epistemologi, poich\u00e9 a questi \u00e8 risultato che esso privasse le singole dottrine dei loro caratteri peculiari, facendole convergere strumentalmente verso la fisica."}
{"id": "1960014", "revid": "223320", "url": "https://it.wikipedia.org/wiki?curid=1960014", "title": "Dancing in the street", "text": ""}
{"id": "1960018", "revid": "599013", "url": "https://it.wikipedia.org/wiki?curid=1960018", "title": "Victor Alexander", "text": ""}
{"id": "1960019", "revid": "767487", "url": "https://it.wikipedia.org/wiki?curid=1960019", "title": "J\u00e1n Pivarn\u00edk", "text": "Carriera.\nClub.\nInizi\u00f2 a giocare a calcio nel 1963 con lo Dru\u017estevn\u00edk Cejkov. L'anno successivo pass\u00f2 al Slavoj Trebi\u0161ov, dove debutt\u00f2 in prima squadra nell'annata 1965-1966. Nel 1966 fu preso dal VSS Ko\u0161ice. Nel 1972 doveva passare allo Sparta Praga, ma la federazione imped\u00ec il passaggio del calciatore alla compagine bianco-rossa. L'anno successivo fu ceduto allo Slovan Bratislava con cui vinse due campionati cecoslovacchi ed una coppa nazionale.\nNel 1978 fu trasferito al Dukla Bansk\u00e1 Bystrica in seguito ad un grave infortunio al menisco. La gravit\u00e0 dell'infortunio fu tale per\u00f2 da non consentirgli di giocare alcuna partita durante il campionato 1977-1978.\nCompiuti i trent'anni, il giocatore pot\u00e9 trasferirsi all'estero, dove gioc\u00f2 inizialmente in Austria con ASV Kittsee e SC Neusiedl am See. Termin\u00f2 la carriera nel 1981 in Spagna nel C\u00e1diz Club de F\u00fatbol.\nNazionale.\nCon la vanta 39 presenze impreziosite da una rete. Debutt\u00f2 il 27 aprile 1968 in un'amichevole contro la (3-0), mentre la sua ultima partita fu il 24 maggio 1978 contro la (0-1). Partecip\u00f2 al , senza mai scendere in campo, e al vittorioso .\nAllenatore.\nAppese le scarpette al chiodo, divenne un allenatore di calcio di successo in Arabia Saudita, Emirati Arabi Uniti, Kuwait ed Oman."}
{"id": "1960020", "revid": "599013", "url": "https://it.wikipedia.org/wiki?curid=1960020", "title": "Marco Sandy", "text": "Caratteristiche tecniche.\nGiocava come difensore centrale; poteva anche ricoprire il ruolo di libero. Il suo punto di forza era il gioco aereo, che gli permise di realizzare diverse reti nel corso della sua carriera.\nCarriera.\nClub.\nInizia la carriera nel 1990, nel Club Bol\u00edvar, dove rimane fino al 1995, anno nel quale passa agli spagnoli del Real Valladolid, dove gioca solo 4 partite nella stagione 1995-'96. Nel 1996 torna al Bol\u00edvar, dove gioca fino al 1998 vincendo il titolo del 1997.\nL'anno seguente va in Argentina, al , raggiungendo un altro nazionale boliviano che gioca nel club, \u00d3scar Carmelo S\u00e1nchez.\nNel 2000 se ne vanno entrambi, S\u00e1nchez al The Strongest e Sandy al Bol\u00edvar, dove l'altro calciatore boliviano lo raggiunge nel 2001. Nel 2001-2002 Sandy gioca la sua ultima stagione all'estero, ai messicani del Tampico Madero.\nDal 2002 al 2006 gioca nel Bol\u00edvar, raggiungendo la finale della Copa Sudamericana 2004, perdendola. Nel 2006 annuncia il suo ritiro.\nNazionale.\nCon la nazionale di calcio boliviana Sandy esordisce nel 1993, rimanendoci per 13 anni totalizzando 93 presenze, che \u00e8 stato record della nazionale prima di venire superato da Luis Cristaldo, segnando 6 volte."}
{"id": "1960023", "revid": "729019", "url": "https://it.wikipedia.org/wiki?curid=1960023", "title": "Assedio di Marienburg (1410)", "text": "L'assedio di Marienburg \u00e8 stato un assedio fallito del castello di Marienburg (Malbork), la capitale dello stato monastico dei Cavalieri Teutonici. Le forze polacche e lituane congiunte, sotto il comando del re Jogaila e del granduca Vitoldo, assediarono il castello tra il 26 luglio e il 19 settembre 1410 nel tentativo della conquista totale della Prussia dopo la vittoria nella battaglia di Grunwald (Tannenberg). Tuttavia, il castello resistette all'assedio e i Cavalieri concedettero solo pochi territori nel trattato di Toru\u0144 (1411). Al difensore di Marienburg, Heinrich von Plauen, \u00e8 stato attribuito il merito di aver salvato i Cavalieri dal completo annientamento.\nContesto.\nLe forze alleate dei polacchi e dei lituani invasero la Prussia nel luglio del 1410 con lo scopo di occupare Marienburg. La loro strada fu bloccata dai Cavalieri Teutonici, che ingaggiarono le forze alleate nella decisiva battaglia di Grunwald il 15 luglio 1410. I Cavalieri subirono una grave sconfitta, lasciando la maggior parte dei capi morti o catturati. Le forze polacche e lituane, vittoriose, sono stati sul campo di battaglia per tre giorni; in questo lasso di tempo Heinrich von Plauen, Komtur di Schwetz (\u015awiecie), organizz\u00f2 le difese di Marienburg. Von Plauen non partecip\u00f2 alla battaglia e gli fu affidato il comando di un corpo di riserva di circa 3000 uomini a Schwetz. Non \u00e8 del tutto chiaro se von Plauen marci\u00f2 a Marienburg sulla base di istruzioni del Gran Maestro Ulrich von Jungingen o di propria iniziativa per riempire il vuoto di potere. Mentre le forze polacco\u2013lituane si spostarono verso Marienburg, tre fortezze teutoniche \u2013 Hohenstein (Olsztynek), Osterode (Ostr\u00f3da), e Christburg (Dzierzgo\u0144) \u2013 si arresero senza opporre resistenza. Le forze alleate si muovevano lentamente, in media per al giorno, dando tempo a von Plauen di organizzare la difesa. Questo ritardo \u00e8 stato considerato dagli storici moderni come uno dei pi\u00f9 grandi errori tattici polacco\u2013lituani ed \u00e8 stato oggetto di molte speculazioni. Lo storico polacco Pawe\u0142 Jasienica propose, ad esempio, che Jogaila potrebbe aver dato ai Cavalieri il tempo di radunarsi intenzionalmente, per umiliare l'Ordine ma non decimato per non sconvolgere l'equilibrio di potere tra la Polonia (che molto probabilmente avrebbe acquisito la maggior parte dei possedimenti dell'Ordine se fosse stato totalmente sconfitto) e la Lituania; tuttavia, una mancanza di fonti primarie preclude una spiegazione definitiva.\nAssedio.\nLe forze polacco\u2013lituane principali arrivarono solo il 26 luglio 1410. Il giorno prima von Plauen ordin\u00f2 di bruciare la citt\u00e0 al di fuori del castello di Marienburg, privando i soldati alleati del rifugio e liberando il campo di battaglia. L'assedio non era intenso: il re polacco Jogaila era fiducioso che la Prussia era gi\u00e0 caduta e cominci\u00f2 a distribuire le terre tra i suoi nobili. Mand\u00f2 le sue truppe per conquistare molti piccoli castelli che erano lasciati senza guarnigioni. Solo otto castelli rimasero nelle mani dei Teutoni. Ai Cavalieri fu permesso di comunicare con i loro alleati. Mandarono emissari a Sigismondo di Lussemburgo e Venceslao di Lussemburgo, che forn\u00ec un prestito per assoldare dei mercenari e promise di mandare rinforzi della Boemia e della Moravia entro la fine di settembre. L'Ordine livoniano mand\u00f2 500 uomini non appena termin\u00f2 il suo armistizio di tre mesi con la Lituania. L'assedio, tenendo sul posto l'esercito di Jogaila, aiut\u00f2 ad organizzare le forze difensive nelle altre parti della Prussia. Gli assedianti si aspettavano la resa, non erano preparati per un impegno a lungo termine, e soffrivano di mancanza di munizioni, bassa morale e un'epidemia di dissenteria. I nobili volevano tornare a casa per il raccolto e i mercenari volevano essere pagati. Le truppe lituane, comandate da Vitoldo, furono le prime a ritirarsi. L'assedio termin\u00f2 infine il 19 settembre. Prima di andare via, Jogaila costru\u00ec una roccaforte a Stuhm (Sztum), a sud di Marienburg, nella speranza di continuare a mettere pressione sui Cavalieri. Le forze polacco\u2013lituane tornarono in Polonia e in Lituania, lasciando delle guarnigioni polacche nelle fortezze che si arresero o che furono conquistate.\nEsito.\nDopo il ritiro delle forze polacco\u2013lituane, i Cavalieri cominciarono a riprendersi le proprie fortezze. A fine ottobre, solo quattro castelli teutonici rimanevano in mano polacca\u2013 le citt\u00e0 al confine di Thorn (Toru\u0144), Nessau (Nieszawa), Rehden (Radzy\u0144 Che\u0142mi\u0144ski) e Strasburg (Brodnica). Jogaila radun\u00f2 un esercito fresco e inflisse un'altra sconfitta ai Cavalieri nella battaglia di Koronowo il 10 ottobre 1410. Von Plauen, sfruttando la reputazione ottenuta come eroe di Marienburg, fu scelto come il nuovo Gran Maestro a novembre. Von Plauen voleva continuare la guerra, ma fu persuaso dai suoi consiglieri di iniziare le negoziazioni di pace. Il trattato di Toru\u0144 fu firmato il 1\u00ba febbraio 1411. \u00c8 considerata una vittoria diplomatica per i Cavalieri dato che subirono solo la perdita di pochi territori. L'assedio di Marienburg e il successivo trattato di Toru\u0144 sono visti come risultati insoddisfacenti della grande battaglia di Grunwald.\nIl castello di Marienburg fu difeso un'altra volta dall'Ordine teutonico nel 1454 ma fu catturato dai polacchi nel 1457 durante la successiva guerra dei tredici anni (1454\u201366)."}
{"id": "1960025", "revid": "339392", "url": "https://it.wikipedia.org/wiki?curid=1960025", "title": "FK Suduva", "text": ""}
{"id": "1960027", "revid": "767487", "url": "https://it.wikipedia.org/wiki?curid=1960027", "title": "Kapuas", "text": "Il Kapuas (in indonesiano \"Sungai Kapuas\") \u00e8 un fiume dell'Indonesia che scorre nella provincia di Kalimantan Occidentale (regione situata nella parte sud-occidentale del Borneo). Con una lunghezza di circa 1.143\u00a0km \u00e8 il fiume pi\u00f9 lungo dell'Indonesia, oltre naturalmente ad essere il corso d'acqua principale della parte occidentale del Borneo. Il Kapuas \u00e8 anche noto per essere il pi\u00f9 lungo fiume insulare del mondo.\nPercorso.\nIl fiume sorge dai monti di Kapuas Hulu, nei pressi del confine con il Sarawak, che fa parte della Malaysia, e scorre verso ovest. Sfocia nel mar Cinese Meridionale, 20\u00a0km a sud della citt\u00e0 di Pontianak. Drena la vasta area del lago Sentarum - una riserva protetta di acquitrini e di laghi d'acqua dolce - e periodicamente allaga la foresta.\nTrasporti.\nNavigabile per la maggior parte della sua lunghezza, il Kapuas \u00e8 un'importante via di navigazione del Kalimantan Occidentale. Viene utilizzato per trasportare il legname proveniente dall'interno dell'isola e per accedere agli insediamenti situati lungo il suo corso. \u00c8 attraversato da un solo ponte, presso Sanggau, a circa quattrocento chilometri dalla foce.\nFauna.\nLungo il corso del fiume, nel territorio del parco nazionale di Betung Kerihun, \u00e8 stato scoperto il serpente di fango del Kapuas."}
{"id": "1960028", "revid": "339392", "url": "https://it.wikipedia.org/wiki?curid=1960028", "title": "FK Vetra", "text": ""}
{"id": "1960040", "revid": "97758930", "url": "https://it.wikipedia.org/wiki?curid=1960040", "title": "Acciaio ipoeutettoidico", "text": "L'acciaio ipoeutettoidico \u00e8 un acciaio con tenore di carbonio inferiore a quello dell'eutettoidico (circa 0,77% in peso di carbonio).\nLa sua struttura \u00e8 costituita da perlite e ferrite proeutettoidica, ottenute a una temperatura superiore a quella eutettoidica (circa 727 \u00b0C)."}
{"id": "1960045", "revid": "287204", "url": "https://it.wikipedia.org/wiki?curid=1960045", "title": "Ho venduto l'anima su E-bay", "text": "Ho venduto l'anima su E-bay - La religione agli occhi di un ateo \u00e8 un libro scritto dall'ateo Hemant Mehta.\nMehta divenne ateo all'et\u00e0 di quattordici anni e successivamente si rese conto di non aver avuto modo di frequentare altre religioni al di fuori di quella che praticavano i suoi genitori, il Giainismo.\nMehta decise cos\u00ec di \"vendere la sua anima\" su E-bay al miglior acquirente. Quest'ultimo avrebbe pagato Mehta per andare a funzioni religiose di qualsiasi credo per dieci dollari all'ora. Mehta specific\u00f2 che avrebbe donato i soldi in beneficenza. Ben presto dunque quei dieci dollari si trasformarono in 200, 400 e infine in 500. Il fortunato vincitore dell'asta era un pastore, che gli propose di frequentare alcune chiese cattoliche e di recensirle. Mehta, ormai conosciuto a livello nazionale per essere \"l'ateo di E-bay\", accett\u00f2 con entusiasmo e inizi\u00f2 a girare l'America andando di chiesa in chiesa. In questo libro racconta il suo viaggio e spiega le sue convinzioni da ateo."}
{"id": "1960049", "revid": "3732", "url": "https://it.wikipedia.org/wiki?curid=1960049", "title": "Atletica leggera ai Giochi della XXIII Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta l'11 agosto 1984 al \u00abMemorial Coliseum\u00bb di Los Angeles."}
{"id": "1960050", "revid": "31886", "url": "https://it.wikipedia.org/wiki?curid=1960050", "title": "Stiphidiidae", "text": "Stiphidiidae , 1917 \u00e8 una famiglia di ragni appartenente all'infraordine Araneomorphae.\nCaratteristiche.\nSono ragni di taglia media, il pi\u00f9 grosso \u00e8 \"Stiphidium facetum\" che non supera gli 8 centimetri di \"legspan\" (lunghezza del corpo comprese le zampe). La maggior parte delle specie sono di colore marrone a chiazze e gambe lunghe.\nComportamento.\nCostruiscono ragnatele di forma simile a tende, orizzontali, sotto le pietre.\nDistribuzione.\nLa maggior parte delle specie vive in Australia e in Nuova Zelanda. L'eccezione \u00e8 il genere \"Ischaela\": \"Ischaela incerta\" nel Madagascar e \"Ischaela longiceps\" nell'isola Mauritius.\nTassonomia.\nAttualmente, a novembre 2020, si compone di 20 generi e 125 specie:"}
{"id": "1960052", "revid": "834", "url": "https://it.wikipedia.org/wiki?curid=1960052", "title": "Badminton alla XXVII Olimpiade", "text": ""}
{"id": "1960053", "revid": "3732", "url": "https://it.wikipedia.org/wiki?curid=1960053", "title": "Atletica leggera ai Giochi della XXIII Olimpiade - Staffetta 4\u00d7400 metri femminile", "text": "La staffetta 4\u00d7400 metri ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 10-11 agosto 1984 al \u00abMemorial Coliseum\u00bb di Los Angeles.\nFinale.\nLe americane stabilscono la seconda migliore prestazione di tutti i tempi, facendo meglio del record olimpico che risaliva al 1976 (3'19\"23)."}
{"id": "1960054", "revid": "113255498", "url": "https://it.wikipedia.org/wiki?curid=1960054", "title": "Acciaio ipereutettoidico", "text": "Gli acciai ipereutettoidici sono acciai con tenori di carbonio superiori a quelli dell'eutettoide (circa 0,77% in peso di carbonio), ma minori dell'inizio dell'eutettica (mai oltre il 2,06%, altrimenti si parla di ghise).\nStruttura e caratteristiche.\nDal punto di vista microstrutturale, un acciaio ipereutettoidico \u00e8 costituito da perlite e cementite secondaria, formatasi a temperature superiori a quella dell'eutettoidica (che si trova a circa 727 \u00b0C).\nA causa dell'elevato contenuto di carbonio, questi acciai vengono raramente utilizzati in lega con altri elementi, perch\u00e9 questo provocherebbe un ulteriore infragilimento del metallo.\nL'elevato contenuto di carbonio li rende inadatti ad applicazioni strutturali, perch\u00e9 la tenacit\u00e0 \u00e8 molto ridotta, altro svantaggio portato dal tenore di carbonio \u00e8 la ridottissima saldabilit\u00e0.\nLe loro capacit\u00e0 meccaniche ne favoriscono invece l'uso nelle corde per strumenti musicali, in questo caso vengono inseriti nel gruppo degli acciai armonici anche se non hanno un contenuto di silicio simile agli altri membri dello stesso gruppo."}
{"id": "1960055", "revid": "834", "url": "https://it.wikipedia.org/wiki?curid=1960055", "title": "Badminton alla XXVI Olimpiade", "text": ""}
{"id": "1960056", "revid": "1573940", "url": "https://it.wikipedia.org/wiki?curid=1960056", "title": "Presbytis siamensis", "text": "Il presbite del Siam (Presbytis siamensis ()) \u00e8 una specie di primate della trib\u00f9 dei Presbytini.\nDescrizione.\nLa pelliccia di questo primate \u00e8 grigia o brunastra sul dorso e bianca o grigio chiaro sul ventre. Caratteristiche della specie sono le zampe posteriori biancastre o grigio chiaro; le mani, i piedi e la coda sono nerastri. La faccia \u00e8 caratterizzata da peli chiari sulle guance e da un anello chiaro intorno agli occhi; spesso \u00e8 presente un ciuffo di peli pi\u00f9 lunghi sulla sommit\u00e0 della testa. Come tutti i presbiti, \u00e8 un primate relativamente piccolo e snello con una lunga coda.\nDistribuzione e habitat.\nIl presbite del Siam vive nella penisola malese - tranne che nella sua estremit\u00e0 meridionale -, nelle regioni centrali e orientali dell'isola di Sumatra e in alcune isole delle Riau, al largo di quest'ultima. Il suo habitat \u00e8 costituito dalle foreste.\nBiologia.\nLe sue abitudini sono poco conosciute, ma presumibilmente corrispondono a quelle degli altri presbiti. Pertanto dovrebbe trattarsi di un animale diurno che vive principalmente sugli alberi, dove si sposta saltando o camminando a quattro zampe. Vive in harem composti da un maschio e da diverse femmine con i piccoli. \u00c8 un animale vegetariano che si nutre soprattutto di giovani foglie e frutti.\nTassonomia.\nPer molto tempo il presbite del Siam \u00e8 stato considerato conspecifico del presbite della Sonda, ma oggi viene per lo pi\u00f9 considerato una specie separata, cos\u00ec come \u00e8 accaduto per la popolazione delle isole Natuna (presbite di Natuna). Ne vengono riconosciute quattro sottospecie:\nNella zona compresa tra gli areali di \"P. s. cana\" e \"P. s. paenulata\" vive il presbite di Sumatra orientale (\"Presbytis percura\")."}
{"id": "1960057", "revid": "3732", "url": "https://it.wikipedia.org/wiki?curid=1960057", "title": "Atletica leggera ai Giochi della XXIII Olimpiade - Salto in alto femminile", "text": "Il salto in alto ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 9-10 agosto 1984 al Memorial Coliseum di Los Angeles.\nGara.\nSono assenti dalla competizione per il boicottaggio le atlete del blocco orientale. Tra le favorite per il titolo vi \u00e8 Sara Simeoni con l'1,95 saltato il 30 giugno. La prima delle americane, Louise Ritter, ha saltato 1,92. In pochi credono che Ulrike Meyfarth (miglior risultato 2,03 nel 1983, per tre giorni record del mondo), possa tornare sui suoi livelli. Nell'anno in corso la tedesca \u00e8 ferma a 1,94.\nAlle qualificazioni sono 15 le atlete che superano la misura richiesta.\nIn finale, la gara della Simeoni e della Meyfarth procede in parallelo: 1,94 alla prima prova, 1,97 alla seconda. Ai due metri la Simeoni tira fuori il meglio di s\u00e9: esegue un salto perfetto e ricade sul materasso colma di gioia. Ma la tedesca non si fa impressionare, valica a sua volta la misura e poi si ripete a 2,02, migliorando anche il record olimpico. La Simeoni si deve accontentare dell'argento (2,00); il bronzo va alla statunitense Huntley (1,97).\nUlrike Meyfarth aveva gi\u00e0 vinto l'oro a Monaco 1972 all'et\u00e0 di 16 anni. La sua riconferma a 12 anni di distanza \u00e8 un record per la specialit\u00e0.\nRisultati.\nTurno eliminatorio.\nGioved\u00ec 9 agosto 1984.\nFinale.\nVenerd\u00ec 10 agosto 1984."}
{"id": "1960058", "revid": "767487", "url": "https://it.wikipedia.org/wiki?curid=1960058", "title": "Kate Atkinson Boehme", "text": "Kate Atkinson Boehme \u00e8 stata una scrittrice ed esponente del New Thought statunitense.\nI suoi articoli apparivano spesso sulla rivista \"Nautilus\" pubblicata da Elizabeth Towne. Nel 1918 entr\u00f2 a far parte del Radiant Center of Philosophy di Atlantic City, New Jersey. Nello stesso anno venne pubblicato il suo libro pi\u00f9 noto, \"New Thought Healing Made Plain\". Alcune delle sue opere sono ancora oggi in catalogo negli Stati Uniti dopo oltre cento anni dalla prima pubblicazione, e alcuni titoli sono stati addirittura tradotti in lingua spagnola.\nLa Atkinson Boehme, come la sua editrice Elizabeth Towne, aveva un approccio alle idee del New Thought di tipo pi\u00f9 filosofico che religioso e la sua attenzione si concentr\u00f2 soprattutto sul raggiungimento del benessere fisico personale attraverso il potere del pensiero. I suoi libri contengono sempre, quale pi\u00f9 quale meno, esperienze personali di guarigione ottenute tramite l'applicazione dei principi del New Thought."}
{"id": "1960059", "revid": "834", "url": "https://it.wikipedia.org/wiki?curid=1960059", "title": "Badminton alla XXV Olimpiade", "text": ""}
{"id": "1960061", "revid": "3732", "url": "https://it.wikipedia.org/wiki?curid=1960061", "title": "Atletica leggera ai Giochi della XXIII Olimpiade - Salto in lungo femminile", "text": "Il salto in lungo ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 8-9 agosto 1984 al \u00abMemorial Coliseum\u00bb di Los Angeles.\nLa gara.\nLe favorite sono le due rumene, le uniche atlete dell'Est presenti a Los Angeles. Ani\u0219oara Stanciu \u00e8 primatista mondiale con 7,43 (1983), mentre Valeria Ionescu \u00e8 Campionessa europea in carica.\nAl primo turno di finale la Stanciu salta 6,80; a sorpresa la britannica Hearnshaw atterra alla stessa misura. Al terzo salto la rumena sfiora i 7 metri e per le altre non c'\u00e8 pi\u00f9 nulla da fare. Al quinto salto la Ionescu strappa l'argento alla Hearnshaw per un solo centimetro.\nRisultati.\nTurno eliminatorio.\nSei atlete ottengono la misura richiesta. Ad esse vanno aggiunti i 6 migliori salti, fino a 6,19 m.\nLa miglior prestazione appartiene a Jackie Joyner (USA) con 6,76 m (in gar\u00e0 sar\u00e0 quinta).\nFinale.\nStadio \u00abMemorial Coliseum\u00bb, gioved\u00ec 9 agosto."}
{"id": "1960064", "revid": "320578", "url": "https://it.wikipedia.org/wiki?curid=1960064", "title": "Inox ferritico", "text": ""}
{"id": "1960065", "revid": "1602064", "url": "https://it.wikipedia.org/wiki?curid=1960065", "title": "Milva canta per voi", "text": "Milva canta per voi, pubblicato nel 1962, \u00e8 il secondo \"long playing\" della cantante italiana Milva.\nIl disco.\nAnche questo disco, come il precedente \"14 successi di Milva\" raccoglieva vari brani gi\u00e0 pubblicati su 45 giri. Anche qui l'interprete canta alcune canzoni francesi (\"Nulla rimpianger\u00f2\", traduzione di \"Je ne regrette rien\" di \u00c9dith Piaf, \"Et maintenant\", ecc.). L'accompagnamento \u00e8 spesso curato dall'Orchestra Angelini.\nTracce.\nLato A\nLato B"}
{"id": "1960067", "revid": "3732", "url": "https://it.wikipedia.org/wiki?curid=1960067", "title": "Atletica leggera ai Giochi della XXIII Olimpiade - Getto del peso femminile", "text": "Il getto del peso ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta il 3 agosto 1984 al \u00abMemorial Coliseum\u00bb di Los Angeles.\nRisultati.\nQualificazioni.\nLe atlete iscritte risultano in tutto 13. Si decide di non disputare la qualificazione e di ammettere tutte le iscritte alla finale.\nFinale.\nStadio Memorial Coliseum, venerd\u00ec 3 agosto.&lt;br&gt;\nLe migliori 8 classificate dopo i primi tre lanci accedono ai tre lanci di finale.\n\"Legenda\":"}
{"id": "1960068", "revid": "1573940", "url": "https://it.wikipedia.org/wiki?curid=1960068", "title": "Presbytis frontata", "text": "Il presbite dalla fronte bianca (Presbytis frontata ()) \u00e8 una specie di primate della trib\u00f9 dei Presbytini.\nDescrizione.\nIl mantello del presbite dalla fronte bianca \u00e8 grigio-marrone sul dorso e bruno-giallastro sul ventre; le mani e i piedi sono neri. Nera \u00e8 anche la testa, caratterizzata da un ciuffo sulla sommit\u00e0 presente in tutti i presbiti. La macchia biancastra alla quale la specie deve il nome si trova sulla parte anteriore della chioma. Con un peso di circa 5,6 chilogrammi \u00e8 un primate relativamente piccolo e snello con una lunga coda e lunghe zampe posteriori.\nDistribuzione e habitat.\nIl presbite dalla fronte bianca \u00e8 presente solo nell'isola del Borneo. Il suo areale comprende le parti centrali e orientali dell'isola e si estende dallo stato malese del Sarawak alla costa meridionale indonesiana. Vive nelle foreste pluviali di pianura: solo raramente si incontra ad altitudini superiori ai 300 metri.\nBiologia.\nI presbiti dalla fronte bianca sono animali diurni che vivono sugli alberi. Sono abili arrampicatori che saltano o si muovono tra i rami a quattro zampe. Vivono in gruppi costituiti da 10 a 15 esemplari: i gruppi sono in realt\u00e0 degli harem composti da un maschio e da diverse femmine con i giovani. Ci sono anche maschi che conducono un'esistenza solitaria. Questi primati sono creature vegetariane che mangiano principalmente foglie giovani, ma anche frutti e semi. Come tutti i Presbytini, hanno uno stomaco a pi\u00f9 camere, che li aiuta a ricavare sostanze nutritive anche dalle foglie pi\u00f9 difficili da digerire.\nConservazione.\nNon conosciamo granch\u00e9 riguardo allo stato di conservazione del presbite dalla fronte bianca: la progressiva distruzione dell'habitat costituisce probabilmente la principale minaccia. La IUCN lo classifica tra le \u00abspecie vulnerabili\u00bb."}
{"id": "1960072", "revid": "31886", "url": "https://it.wikipedia.org/wiki?curid=1960072", "title": "Specie di Stiphidiidae", "text": "Di seguito sono descritte tutte le 135 specie della famiglia di ragni Stiphidiidae note al dicembre 2012.\nAsmea.\n\"Asmea\" \nBaiami.\n\"Baiami\" \nBarahna.\n\"Barahna\" \nBorrala.\n\"Borrala\" \nCambridgea.\n\"Cambridgea\" \nCarbinea.\n\"Carbinea\" \nCorasoides.\n\"Corasoides\" \nCouranga.\n\"Couranga\" \nElleguna.\n\"Elleguna\" \nIschalea.\n\"Ischalea\" \nJamberoo.\n\"Jamberoo\" \nKababina.\n\"Kababina\" Davies, 1995 \nKarriella.\n\"Karriella\" \nMalarina.\n\"Malarina\" \nNanocambridgea.\n\"Nanocambridgea\" \nPillara.\n\"Pillara\" \nProcambridgea.\n\"Procambridgea\" \nStiphidion.\n\"Stiphidion\" \nTartarus.\n\"Tartarus\" \nTherlinya.\n\"Therlinya\" \nTjurunga.\n\"Tjurunga\" \nWabua.\n\"Wabua\" "}
{"id": "1960075", "revid": "3732", "url": "https://it.wikipedia.org/wiki?curid=1960075", "title": "Atletica leggera ai Giochi della XXIII Olimpiade - Lancio del disco femminile", "text": "Il lancio del disco ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 10-11 agosto 1984 al \u00abMemorial Coliseum\u00bb di Los Angeles.\nRisultati.\nTurno eliminatorio.\nOtto atlete ottengono la misura richiesta. Ad esse vanno aggiunti i 4 migliori lanci, fino a 53,34 m.\nLa miglior prestazione appartiene a Ria Stalman (NLD) con 58,28.\nFinale.\nStadio \u00abMemorial Coliseum\u00bb, sabato 11 agosto."}
{"id": "1960077", "revid": "3732", "url": "https://it.wikipedia.org/wiki?curid=1960077", "title": "Atletica leggera ai Giochi della XXIII Olimpiade - Lancio del giavellotto femminile", "text": "Il lancio del giavellotto ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 5-6 agosto 1984 al \u00abMemorial Coliseum\u00bb di Los Angeles.\nLa gara.\nIl piatto \u00e8 pronto per la campionessa del mondo e primatista mondiale (74,76), la finlandese Tiina Lillak: le atlete dell'Est sono rimaste a casa, deve solo concentrarsi e fare un lancio vicino ai 70 metri, per sicurezza.\nLa bionda Lillak invece scaglia l'attrezzo a 69 metri. Sono sufficienti per migliorare il record olimpico, ma la misura non la mette al sicuro per la vittoria: le altre atlete sono vicine. Infatti la finlandese viene infilata dalla britannica Sanderson che, con 69,56 si porta a casa l'oro.\nRisultati.\nTurno eliminatorio.\nDieci atlete ottengono la misura richiesta. Ad esse vanno aggiunti i 2 migliori lanci, fino a 59,00 m.\nLa miglior prestazione appartiene a Fatima Whitbread (GBR) con 65,30 m.\nLa campionessa europea, Anna Verouli (Gre), non \u00e8 riuscita a qualificarsi alla finale.\nFinale.\nStadio \u00abMemorial Coliseum\u00bb, luned\u00ec 6 agosto."}
{"id": "1960079", "revid": "287204", "url": "https://it.wikipedia.org/wiki?curid=1960079", "title": "Atletica leggera ai Giochi della XXIII Olimpiade - Eptathlon", "text": "Leptathlon ha fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 3-4 agosto 1984 al \u00abMemorial Coliseum\u00bb di Los Angeles.\nLa gara.\nTra le atlete che non provengono dall'Unione Sovietica o dalla Germania Est la migliore \u00e8 la statunitense Jane Frederick, capace di realizzare 6458 punti nel 1982 e 6457 nel 1983. \u00c8 assente ai Giochi per un infortunio.\nNella prima gara, i 100 metri ostacoli, brilla l'australiana Glynis Nunn con 13\"02. L'australiana \u00e8 campionessa dei Giochi del Commonwealth in carica e gli ostacoli sono la sua specialit\u00e0. La britannica Judy Simpson stampa un tempo altrettanto eccellente: 13\"07. Nel salto in alto la migliore prestazione \u00e8 della tedesca occidentale Sabine Everts con 1,89. Mai nessuna era arrivata cos\u00ec in alto nelle prove multiple ai Giochi. La britannica Simpson si esprime ai suoi massimi livelli con 1,86 contro l'1,80 della Nunn e passa in testa alla classifica. Nel getto del peso sale in cattedra la statunitense Jackie Joyner con 14,39 m. Al secondo posto ancora la Simpson con 13,86 m. La britannica mantiene il comando della gara, l'americana rimonta dall'ottavo al secondo posto. Ci sono solo 120 punti tra la prima e la quarta. Sui 200 metri le migliori sono di nuovo molto vicine: guadagnano pi\u00f9 punti la Joyner, la Everts (24\"05 entrambe) e la Nunn (24\"06); la Simpson fa solo 24\"95. Al termine della prima giornata la britannica \u00e8 ancora in testa con 3.759 punti; seconda la Joyner con 3.739; terza la Nunn (3731) e quarta la Everts (3721). Tra la prima e la settima c'\u00e8 un divario di soli 146 punti.\nNella prima gara della seconda giornata Sabine Everts salta in lungo 6,71. Glynis Nunn le \u00e8 vicina con 6,66 (suo nuovo primato personale). Delude Jackie Joyner con 6,11. Ora la tedesca \u00e8 prima di un solo punto davanti all'australiana, poi c'\u00e8 la Simpson, terza, a 41 punti. Il giavellotto (miglior lancio 46,60 della svizzera Corinne Schneider, lontana dalle prime) ribalta le posizioni di testa. La Joyner primeggia con 44,52 m: nove metri in pi\u00f9 della Nunn (35,58 m) e quasi 12 in pi\u00f9 della Everts (32,62 m). La statunitense sale per la prima volta in testa alla classifica generale con 5504 punti, davanti alla Nunn - 31 punti dietro - ed alla Everts - 80 punti di distacco. L'ultima gara sono gli 800 metri. Delle prime tre la pi\u00f9 debole \u00e8 Sabine Everts che, infatti, produce il massimo sforzo e realizza 2'09\"05. Non solo \u00e8 il suo primato personale, ma \u00e8 anche il miglior tempo realizzato da un'eptatleta sulla distanza. Glynis Nunn la tallona e ferma i cronometri in 2'10\"57, che le valgono la medaglia d'oro. Jackie Joyner segna 2'13\"03 ed arriva seconda con soli 5 punti di distacco.\nClassifica finale.\nJackie Joyner, sposata Kersee, \u00e8 la sorella di Al Joyner campione olimpico del salto triplo."}
{"id": "1960082", "revid": "3732", "url": "https://it.wikipedia.org/wiki?curid=1960082", "title": "Atletica leggera ai Giochi della XXIII Olimpiade - 400 metri ostacoli femminili", "text": "I 400 metri ostacoli hanno fatto parte del programma femminile di atletica leggera ai Giochi della XXIII Olimpiade. La competizione si \u00e8 svolta nei giorni 5-8 agosto 1984 al \u00abMemorial Coliseum\u00bb di Los Angeles.\nFinale.\nStadio \u00abMemorial Coliseum\u00bb, mercoled\u00ec 8 agosto.\n\u00c8 la prima apparizione della specialit\u00e0 alle Olimpiadi."}
{"id": "1960083", "revid": "1782831", "url": "https://it.wikipedia.org/wiki?curid=1960083", "title": "Maria d'Assia-Darmstadt", "text": "Mor\u00ec di difterite all'et\u00e0 di quattro anni e fu sepolta assieme alla madre, che mor\u00ec alcune settimane dopo della stessa malattia. Lei e la nonna materna, la regina Vittoria, condividevano lo stesso giorno di compleanno.\nBiografia.\nVita.\nEbbe sei fratelli e sorelle pi\u00f9 grandi, Vittoria, Elisabetta, Irene, Ernesto Luigi, Federico (che mor\u00ec un anno prima della sua nascita per una complicazione legata all'emofilia) e Alice. In famiglia era chiamata May. La sorella Alice, di due anni pi\u00f9 vecchia, era sempre la sua compagna. Le due ragazze si vestivano allo stesso modo e condividevano la stanza. Maria era la figlia preferita dalla madre.\nMorte.\nUna tragedia colp\u00ec la famiglia granducale nel 1878. Come descrisse la scena pi\u00f9 tardi la sorella Vittoria, la famiglia si riun\u00ec la sera del 5 novembre quando lei stessa avvert\u00ec il collo irrigidito. Vittoria descrisse i sintomi alla madre, la quale penso che fossero orecchioni e disse che sarebbe stato comico se li avessero presi tutti. Vittoria si sent\u00ec per\u00f2 subito meglio, almeno abbastanza da poter leggere \"Alice nel Paese delle Meraviglie\" ai suoi fratellini pi\u00f9 piccoli, mentre la madre sedeva vicino a loro chiacchierando con l'amica Katie Macbean, che stava sostituendo una dama di compagnia assente. Maria si alz\u00f2 e preg\u00f2 la madre di lasciarle prendere un'altra fetta di torta. Gli altri bambini chiesero alla Macbean di suonare il piano cosicch\u00e9 loro potessero danzare. Ballarono per circa mezz'ora ed andarono a letto di buonumore.\nLa mattina seguente a Vittoria fu diagnosticata la difterite; alle 3:00 del mattino del 12 novembre la stessa malattia venne diagnosticata ad Alix, che allora aveva sei anni. La principessa Alice ordin\u00f2 che venisse portato un inalatore di vapore nella camera di Alix, per impedire che, fortemente malata com'era, morisse soffocata. Ore dopo, la principessa Maria corse nella camera della madre, s'infil\u00f2 nel suo letto e la baci\u00f2. Nel pomeriggio anche Maria presentava i sintomi della malattia, soffrendo tra l'altro di un'alta febbre. Macchie bianche ed una sostanza mucosa bianca ricoprivano la cavit\u00e0 della gola. Il giorno seguente si ammal\u00f2 la sorella Irene, ed il 14 novembre il fratello Ernesto ed il padre presero la difterite. Alice ed i dottori assistettero la famiglia costantemente. La mattina del 16 novembre Maria inizi\u00f2 a soffocare finch\u00e9 mor\u00ec a causa della membrana che copriva la sua gola. La madre, svegliata dai dottori, si affrett\u00f2 nella \"nursery\" solo per trovarvi la figlia gi\u00e0 morta. Alice si sedette accanto al corpo della figlia, baciando il viso e le mani di Maria, cercando di trovare le forze per avvertire il marito malato. Lei assistette anche al momento in cui la bara di Maria veniva trasportata nel mausoleo di famiglia.\nPer le settimane seguenti, Alice tenne nascosta la morte di Maria ai suoi fratelli e sorelle ammalati che chiedevano di lei e provavano a mandare alla loro sorellina dei giocattoli. Elisabetta, che era stata mandata a stare con la sua nonna paterna, fu l'unica a scampare l'infezione. In ultimo, agli inizi di dicembre, fu detto anche ai bambini ammalati che Maria era morta. Inizialmente Ernesto, che aveva dieci anni all'epoca, si rifiut\u00f2 di credere alla notizia, ma poi scoppi\u00f2 in lacrime. La madre lo abbracci\u00f2 e lo baci\u00f2, nonostante il rischio di contagio; il 7 dicembre Alice scopr\u00ec di avere pure lei i sintomi della difterite. Mor\u00ec la mattina del 14 dicembre, mormorando: \u00abDa venerd\u00ec a sabato \u2013 quattro settimane \u2013 May \u2013 caro Pap\u00e0.\u00bb Alice venne sepolta accanto alla figlioletta. Sulla tomba venne collocata una statua di Alice che teneva in braccio Maria."}
{"id": "1960085", "revid": "87128", "url": "https://it.wikipedia.org/wiki?curid=1960085", "title": "Inox martensitico", "text": ""}
{"id": "1960086", "revid": "767487", "url": "https://it.wikipedia.org/wiki?curid=1960086", "title": "Ferredoxina", "text": "Le ferredoxine (spesso abbreviate come fd) sono proteine contenenti cluster ferro-zolfo in grado di mediare il trasferimento di elettroni in numerose reazioni metaboliche.\nIl termine \"ferredoxina\" (dal latino \"ferrum\" (ferro) + \"redox\", usato in italiano anche nella variante ferredossina) fu coniato da D.C. Wharton della DuPont, che lo us\u00f2 per indicare la ferroproteina purificata nel 1962 da Mortenson, Valentine e Carnahan dal batterio anaerobico \"Clostridium pasteurianum\".\nLe ferredoxine possono essere classificate in base alla natura dei cluster ferro-zolfo che contengono o alla similarit\u00e0 di sequenza.\nLa ferredoxina del cloroplasto.\nUna particolare ferredoxina fu isolata a partire da cloroplasti di spinaci da Tagawa ed Arnon nel 1962. Tale proteina, chiamata \"ferredoxina di cloroplasto\", \u00e8 coinvolta nelle reazioni fotosintetiche di fotofosforilazione ciclica e non ciclica. Nella fotofosforilazione non ciclica, la ferredoxina \u00e8 l'ultimo accettore di elettroni e riduce l'enzima ferredossina-NADP+ reduttasi. Essa accetta elettroni provenienti da molecole di clorofilla eccitate dalla luce solare, trasferendoli all'enzima."}
{"id": "1960088", "revid": "298055", "url": "https://it.wikipedia.org/wiki?curid=1960088", "title": "Hartmut Freund", "text": ""}
{"id": "1960090", "revid": "1305772", "url": "https://it.wikipedia.org/wiki?curid=1960090", "title": "Spore Origins", "text": "Spore Origins (noto anche come Spore Mobile) \u00e8 un videogioco per telefoni cellulari, iPod e iPhone basato sul videogioco \"Spore\" per personal computer. La versione per dispositivi mobili si concentra sulla prima fase del gioco, la fase cellulare.\nModalit\u00e0 di gioco.\nIl giocatore controlla un essere unicellulare che si muove nel brodo primordiale cercando di sopravvivere e di evolversi. Il gioco segue una struttura simile a quella del gioco \"flOw\".\nCome la versione per computer di \"Spore\" il gioco \u00e8 diviso in 18 sezioni nelle quali il protagonista nuota evitando le creature pi\u00f9 grandi e mangiando quelle pi\u00f9 piccole. I movimenti su telefono cellulare sono gestiti dai tasti del telefono, su iPhone ed iPod Nano 4G sono gestiti tramite l'inclinazione del dispositivo, mentre per gli altri iPod tramite touch wheel. Le sezioni vengono terminate quando l'organismo riesce a procurarsi una quantit\u00e0 sufficiente di DNA mangiando gli altri organismi o quando riesce ad attraversare una zona senza venire ucciso dalle creature presenti nello schema.\nOgni tre livelli si pu\u00f2 accedere all'editor della creatura. L'editor permette di modificare l'organismo, le modifiche possono agire su quattro aree: vista e tatto, attacco, difesa e movimento. Il giocatore pu\u00f2 anche sbloccare una modalit\u00e0 chiamata \"sopravvivenza\", in questa modalit\u00e0 il protagonista si muove nello schermo mangiando e contestualmente evitando le creature ostili.\nMultiplayer.\nQuando il giocatore ha terminato la modalit\u00e0 di gioco singolo pu\u00f2 iniziare a giocare con altri giocatori in multiplayer tramite le connessioni wireless.\nDifetti.\nLa versione per iPod poteva bloccare il dispositivo se questo era dotato del firmware versione 1.0.x o 1.1.x. Il gioco venne temporaneamente messo fuori vendita, il bug risolto e quindi il gioco venne rimesso in vendita dal 31 agosto 2008."}
{"id": "1960091", "revid": "842", "url": "https://it.wikipedia.org/wiki?curid=1960091", "title": "Spore Mobile", "text": ""}
{"id": "1960093", "revid": "44939", "url": "https://it.wikipedia.org/wiki?curid=1960093", "title": "Ferrodossina", "text": ""}
{"id": "1960094", "revid": "44939", "url": "https://it.wikipedia.org/wiki?curid=1960094", "title": "Ferredossina", "text": ""}
{"id": "1960095", "revid": "44939", "url": "https://it.wikipedia.org/wiki?curid=1960095", "title": "Ferrodoxina", "text": ""}
{"id": "1960097", "revid": "767487", "url": "https://it.wikipedia.org/wiki?curid=1960097", "title": "Mr. Destiny", "text": "Mr. Destiny \u00e8 un film statunitense del 1990 diretto da James Orr.\nTrama.\n\u00c8 il giorno del 35\u00ba compleanno di Larry Burrows, la cui vita consiste di una serie di tragicomiche disavventure. Larry \u00e8 convinto che tutti i propri guai derivino dall'aver sbagliato a colpire una palla durante una finale di baseball ai tempi del college; errore che fece perdere il torneo alla sua squadra, e che gli avrebbe poi sbarrato la strada del successo.\nNel corso degli anni Larry ha continuato a rimuginare su come sarebbe stata la sua vita se durante quella partita le cose fossero andate diversamente. Il suo desiderio viene realizzato da una figura angelica di nome Mike, che di volta in volta gli compare sotto diverse figure: un barista, un tassista, ecc. Presto Larry scopre che Mike lo ha trasportato in una realt\u00e0 alternativa, nella quale Larry ha segnato il punto decisivo e fatto vincere la partita alla sua squadra.\nL'uomo scopre che in questa vita alternativa \u00e8 diventato un ricchissimo e potente dirigente, e che \u00e8 sposato anche con la bellissima figlia del suo capo. Le cose sembrano essere perfette, fino al momento in cui Larry non capisce che in questa realt\u00e0 alternativa ha perso il suo migliore amico Clip, la dolce moglie Ellen e il suo cagnolino Sammy, che ha salvato dalla strada da cucciolo. Inoltre la sua posizione gli ha creato dei nemici, rendono ben presto la sua vita un inferno e moltiplicando i suoi problemi.\nLarry a questo punto esprime a Mike il desiderio di tornare alla sua vecchia vita. Cosa che succede, quando infatti la situazione \u00e8 ormai fuori controllo: tornando indietro, tutti lo stanno ancora attendendo per la sua festa di compleanno."}
{"id": "1960099", "revid": "767487", "url": "https://it.wikipedia.org/wiki?curid=1960099", "title": "Il mistero del principe Valiant", "text": "Il mistero del principe Valiant (\"Prince Valiant\") \u00e8 un film del 1997 diretto da Anthony Hickox. Si ispira alle vicende dei Cavalieri della Tavola Rotonda e in particolare al personaggio del principe Valiant, creato da Hal Foster negli anni trenta per il fumetto omonimo, nonch\u00e9 ai personaggi di Re Art\u00f9, Gawain e Fata Morgana.\nTrama.\nAi tempi di Art\u00f9, leggendario re di Camelot, i Cavalieri della Tavola Rotonda si destreggiano tra avventure e visite agli ospiti del palazzo, tra cui la bellissima principessa Ilene. Il giovane scudiero Valiant, segretamente innamorato di lei sin da bambino, ma troppo timido per dichiararsi, si accontenta di accompagnarla nel viaggio verso il Galles, quando la fanciulla deve raggiungere il promesso sposo principe Arn, e lo fa sotto le spoglie del padrone ferito, sir Gawain. Nel frattempo, la fata Morgana, sorella di re Art\u00f9, convince il malvagio Sligon, tiranno del vichingo regno di Thule, a rubare Excalibur, la spada di Art\u00f9, in modo da provocarne la caduta. Sligon tenta l'impresa aiutato dal fratello Thagnar. Le vicende si intrecciano."}
{"id": "1960102", "revid": "697352", "url": "https://it.wikipedia.org/wiki?curid=1960102", "title": "Acciaio inossidabile austenitico", "text": ""}
{"id": "1960104", "revid": "1573940", "url": "https://it.wikipedia.org/wiki?curid=1960104", "title": "International New Thought Alliance", "text": "L'International New Thought Alliance \u00e8 un'organizzazione che raccoglie varie chiese e associazioni che condividono le idee e i principi del New Thought (Chiesa di Scienza Divina, Unity Church, Scienza religiosa, Seicho-No-Ie etc...). La sede centrale si trova a Mesa, in Arizona (Stati Uniti).\nL'INTA \u00e8 stata fondata a Londra, Regno Unito, nel 1914, dando cos\u00ec respiro internazionale alle precedenti organizzazioni nazionali statunitensi dello stesso tipo che erano sorte fin dal 1900.\nIl secondo congresso internazionale si tenne l'anno successivo a San Francisco.\nOggi l'organizzazione continua a organizzare un congresso annuale, cura la pubblicazione della rivista \"New Thought\" e dichiara di essere in possesso del pi\u00f9 vasto archivio esistente di opere e documenti sul New Thought."}
{"id": "1960108", "revid": "767487", "url": "https://it.wikipedia.org/wiki?curid=1960108", "title": "Da Il Cantatutto con Milva e Villa", "text": "Da Il Cantatutto con Milva e Villa (conosciuto anche come \"Milva - Villa\") \u00e8 il terzo \"Long Playing\" di Milva e il quarantacinquesimo di Claudio Villa, pubblicato nel 1963.\nIl disco.\nIn questo disco ciascuno dei due lati \u00e8 dedicato a uno dei due cantanti, reduci del successo televisivo del \"Cantatutto\" e punte di diamante tra gli artisti della Fonit Cetra. I due interpreti, che non cantano nessuna canzone insieme, ed erano gi\u00e0 stati abbinati, nonostante l'et\u00e0 molto pi\u00f9 giovane di Milva, sia dal vivo che in pubblicazioni discografiche (45 giri e EP). All'epoca il loro repertorio era piuttosto simile, mirante a esaltare le notevoli qualit\u00e0 vocali e rivolto soprattutto a un pubblico maturo e colto. La maggior parte delle canzoni era gi\u00e0 stata pubblicata su 45 giri e/o EP. Spicca tra i brani interpretati da Milva \"Quattro Vestiti\", di Ennio Morricone.\nTracce.\nLato A (interprete Milva)\nLato B (interprete Claudio Villa)"}
{"id": "1960115", "revid": "1318658", "url": "https://it.wikipedia.org/wiki?curid=1960115", "title": "Mark Pillow", "text": "Biografia.\nInfanzia, studi e lavori.\nNacque da un ufficiale della U.S. Air Force e ingegnere chimico, texano di Baytown, e da madre inglese di Hessle, conosciutisi lavorando entrambi all'Aeroporto di Tripoli, in Libia. Sua madre and\u00f2 a trascorrere la gravidanza a Leeds, dove erano andati ad abitare i propri genitori. Dopo circa un anno, tutta la famiglia si stabil\u00ec in Texas. A causa del lavoro da ingegnere di suo padre, assunto dalla multinazionale Firestone, qualche anno dopo si trasferirono tutti a Recife, in Brasile, per poi ritornare dopo due anni e mezzo in Texas, a Orange. Gi\u00e0 dopo circa sei mesi si trasferirono a Harbel, in Liberia, dove suo padre lavor\u00f2 a una grande piantagione di gomma, per quattro anni. La famiglia ritorn\u00f2 nuovamente in Texas, stabilendosi a Houston. Dai quindici anni di et\u00e0, Mark allo studio affianc\u00f2 il lavoro, come lavapiatti e in seguito muratore.\nDal 1977 studi\u00f2 Ingegneria alla Texas A&amp;M University; si dedic\u00f2 anche al body building, da grande ammiratore di Arnold Schwarzenegger e Lou Ferrigno, confidando nell'avere una carriera da attore simile alla loro. Nel 1979 contrasse la mononucleosi, e durante il ricovero ebbe modo di riflettere sulla propria vita. Lasci\u00f2 quindi gli studi, e si impieg\u00f2 per la Delta Air Lines, poi come addetto alla linea telefonica e in seguito come operaio per compagnie petrolifere, anche su una piattaforma petrolifera, fino al ritrovarsi senza lavoro, nel 1983, per una bancarotta della sua compagnia.\nL'arrivo a Los Angeles.\nMomentaneamente libero, decise di andare a vivere dalla sua ragazza, una bodybuilder californiana di Fresno di nome Shelley Gruwell. Dopo tre o quattro mesi la storia si concluse, e lui si trasfer\u00ec da solo da Fresno a Los Angeles. Qui venne ingaggiato dalla compagnia di spogliarellisti \"Chippendales\", si impieg\u00f2 come barman nei night club, e durante il giorno studiava recitazione. Nel tempo libero praticava paracadutismo al \"California City Parachute Club\", effettuando col tempo circa duecento lanci. Effettu\u00f2 anche dei voli in deltaplano.\nVerso \"Superman IV\".\nInizi\u00f2 a recitare in una piccola compagnia teatrale, e si fece rappresentare da un'agenzia dello spettacolo, nella quale lavorava anche un figlio del regista Sidney J. Furie, che ebbe modo di conoscere. Fu proprio lui che, in seguito a un casting rivelatosi complicato per il ruolo del secondo Uomo Nucleare, nel settembre 1986 lo segnal\u00f2 al padre, anche per le sue capacit\u00e0 paracadutistiche e di deltaplano, utili per girare le scene volanti. Il regista contatt\u00f2 quindi il suo agente, e Mark, che si trovava a recitare in teatro a Denver, ricevette da quest'ultimo una telefonata: il mattino seguente avrebbe avuto un posto pronto su un aereo per tornare a Los Angeles. Una volta atterrato, noleggi\u00f2 un'automobile, si diresse a Hollywood e incontr\u00f2 nel suo ufficio il regista Furie. Ebbero un breve colloquio, poi quest'ultimo gli chiese di tornare per il pranzo. Nell'attesa, per circa tre ore ammazz\u00f2 il tempo guidando sul Sunset Boulevard fino all'Oceano Pacifico, e tornando indietro. Dopo il pranzo e un nuovo colloquio col regista, firm\u00f2 il contratto, e pochi giorni dopo vol\u00f2 a Londra per incontrare l'illustre cast, alloggiando all'hotel \"The Dorchester\", ancora incredulo di ci\u00f2 che in cos\u00ec breve tempo gli era accaduto.\n\"Superman IV\".\nSul set rimase colpito soprattutto dal modo di lavorare di Gene Hackman, dovuto alla sua disciplina da ex marine, e dai tanti aneddoti da lui raccontati sui vari mestieri della sua vita. Hackman, oltre a interpretare il suo creatore Lex Luthor, aveva anche preregistrato le battute del secondo Uomo Nucleare, e lui, l'interprete, doveva muovere le labbra in funzione di quelle. Durante la scena d'azione e combattimento sulla Luna riport\u00f2 una frattura al piede destro, ma continu\u00f2 a lavorare. Il breve ruolo del primo Uomo Nucleare, interpretato in versione comica da Clive Mantle, venne poi tagliato dal montaggio finale.\nLa sera di gioved\u00ec 23 luglio 1987, su richiesta dei produttori, presenzi\u00f2 a Londra alla \"Royal Charity Premi\u00e8re\" in costume da Uomo Nucleare, unico del cast a indossare il costume di scena all'evento. Alla premi\u00e8re parteciparono anche i suoi nonni di Leeds; durante il tragitto in macchina con autista, diretti al \"Leicester Square Theatre\", ricevette una telefonata dalla segretaria della principessa Diana, che gli annunci\u00f2 che la principessa avrebbe assistito al film seduta al suo fianco.\nIl dopo \"Superman\".\nIn seguito ebbe un colloquio con Sylvester Stallone e i produttori per un ruolo da ufficiale sovietico della Specnaz in \"Rambo III\", che non si concretizz\u00f2; recit\u00f2 invece in una puntata di \"Oltre la legge - L'informatore\", trasmesso per la prima volta luned\u00ec 18 gennaio 1988. Poi torn\u00f2 a studiare recitazione, e recit\u00f2 in spot pubblicitari, fino a quando dal 1990 prese parte da protagonista alla serie televisiva europea \"The Alaska Kid\" (1991), in tredici episodi, tratta da racconti di Jack London: la lavorazione avvenne in Polonia per sei mesi, durante i quali incontr\u00f2 la futura moglie Magdalena Barbara, estetista; poi la troupe si spost\u00f2 in Cecoslovacchia e infine in Russia, per circa un anno. Luned\u00ec 23 novembre 1992 (anno nel quale nacque la sua prima figlia Megan) spos\u00f2 la sua fidanzata. La serie venne trasmessa nel dicembre 1993.\nDopo questa esperienza, per una decina d'anni fu barman in noti locali di Los Angeles e dintorni, dal 1996 stabile allo \"Yankee Doodle\" di Santa Monica. Nel 1997 nacque la sua altra figlia Jessica Lee.\nNel 2000 torn\u00f2 su un set, in Bielorussia, per una parte in un remake di \"Trapezio\", ma questo film non venne mai distribuito. Nel 2004 lasci\u00f2 lo \"Yankee Doodle\" e si trasfer\u00ec con la famiglia sulle montagne del Colorado, a Steamboat Springs, dove risiedeva sua sorella con la propria famiglia: l\u00ec per tre anni lavor\u00f2 come \"property manager\", occupandosi per\u00f2 anche della guida di camion e pale compatte, e lavorando a dosatori; si occup\u00f2 inoltre di cavalli purosangue.\nTornato poi in Texas, a Spring, grazie a una conoscenza di sua moglie a ottobre 2007 divenne rappresentante vinicolo per l'azienda Southern Glazer's Wine &amp; Spirits. Venne assegnato ai vini d'\u00e9lite, e da allora gira il mondo presentando questi vini."}
{"id": "1960117", "revid": "287204", "url": "https://it.wikipedia.org/wiki?curid=1960117", "title": "Gli effetti secondari dei sogni", "text": "Gli effetti secondari dei sogni \u00e8 un libro di Delphine de Vigan, scrittrice francese.\nTrama.\nLa storia racconta di due ragazze, Lou e No.\nLou ha 13 anni e un quoziente intellettivo di 160: ha saltato due classi e per un certo periodo ha frequentato un collegio. \nLou per\u00f2 non \u00e8 una ragazza felice, infatti le cose a casa vanno male: il padre, per il bene di Lou, nasconde il proprio fallimento sotto una finta maschera di felicit\u00e0, la madre invece, \u00e8 depressa a causa di una tragedia di cui nessuno parla mai, la morte della sorella minore Tha\u00efs, causata dalla Sindrome della morte improvvisa del lattante, quando Lou aveva solo 8 anni, e per questo non ha pi\u00f9 nessuna dimostrazione di affetto verso la figlia.\nI compagni di classe la ignorano a causa della sua intelligenza. Tutti tranne uno, Lucas, il \"re\" del liceo, diciassettenne un po' difficile, l'antitesi di Lou (che per lui ha una cotta), ma che appunto per questo vuole conoscerla e che l'aiuter\u00e0 nel momento in cui ne avr\u00e0 pi\u00f9 bisogno.\nA Lou piace vedere nei volti della gente la gioia e l'emozione: per questo passa la met\u00e0 del suo tempo alla stazione per osservare la gente che si lascia o che si ritrova. Qui incontra Nolween, detta No, diciottenne che vive in strada, beve alcolici e fuma. \nPer un compito di scienze economiche e sociali Lou deve fare una relazione sulle donne senzatetto e chi meglio di No pu\u00f2 aiutarla?\nCon la scusa delle interviste per la relazione, tra le due nasce un rapporto strano, fatto di odio e di amicizia, di curiosit\u00e0 per il modo di vivere dell'altra. Lou invita, con il consenso dei genitori, No a vivere con loro e cos\u00ec la madre ricomincia a parlare e ad avere pi\u00f9 amore verso Lou. Per\u00f2, dopo qualche tempo, No va via di casa, a causa delle sue dipendenze, ma trova posto da Lucas che, anche lui con una situazione familiare difficile, vive praticamente da solo.\nMa le nuove speranze di Lou si spengono di nuovo: No \u00e8 costretta ad andarsene per l'ennesima volta, poich\u00e9 il padre di Lou ha scoperto che No ha trovato alloggio da Lucas, e che Lucas vive senza i genitori. Allora No decide di partire per ritrovare il suo ragazzo Lo\u00ecc e stavolta Lou vuole andare con lei: per\u00f2 prima di partire, dopo aver passato due giorni fuori casa, No abbandona Lou in stazione e scompare, lasciando la ragazzina sola e infelice. Poco dopo la partenza di No per\u00f2, tra la tristezza e la malinconia, seduta a un tavolo di un bar con Lucas, viene baciata da quest'ultimo."}
{"id": "1960118", "revid": "1573940", "url": "https://it.wikipedia.org/wiki?curid=1960118", "title": "Presbytis comata", "text": "Il presbite grigio di Giava (Presbytis comata (); syn.: \"P. aygula\") \u00e8 una specie di primate della trib\u00f9 dei Presbytini. Ne esistono due sottospecie, \"Presbytis c. comata\" e \"P. c. fredericae\", a cui talvolta viene attribuito il rango di specie a s\u00e9. \"P. c. fredericae\" si incontra sull'altopiano di Dieng e sulle pendici dei vulcani Slamet e Cupu; \"P. c. comata\" vive nella parte occidentale di Giava, dal parco nazionale di Ujung Kulon, sulla punta sud-occidentale dell'isola, allo stratovulcano Lawu.\nDescrizione.\nIl presbite grigio di Giava, come tutti i presbiti, \u00e8 una scimmia relativamente piccola e snella con una coda molto lunga. Il suo peso medio \u00e8 di circa 6,5 chilogrammi. La faccia \u00e8 ampia, con una ciocca di peli sulla parte superiore della testa. Le sottospecie differiscono per il colore del mantello: \"P. c. comata\" ha il dorso e la parte esterna degli arti grigi, il ventre e la parte interna degli arti biancastri e la \u00abchioma\u00bb nera. \"P. c. fredericae\" \u00e8 pi\u00f9 scuro. In questa sottospecie il dorso \u00e8 nero, la gola e il petto sono di colore grigio chiaro e il ventre e l'interno degli arti sono bianchi.\nDistribuzione e habitat.\nIl presbite grigio di Giava \u00e8 presente solo sull'isola di Giava: \"P. c. comata\" abita la parte occidentale e \"P. c. fredericae\" la parte centrale dell'isola. Il suo habitat sono le foreste, sia di pianura che di montagna, fino a oltre 2000 metri sul livello del mare. Pu\u00f2 vivere sia nelle foreste primarie che in quelle secondarie.\nBiologia.\nCome tutte le scimmie del Vecchio Mondo, i presbiti grigi di Giava sono diurni. Rimangono quasi sempre sugli alberi, dove si muovono arrampicandosi e saltando abilmente. Questi primati vivono in gruppi di 3-20 individui composti da un maschio, da diverse femmine e dalla loro prole. Mentre si muovono, mangiano e dormono, i membri del gruppo rimangono vicini, ma a volte i gruppi si dividono per un breve periodo. Sono animali territoriali. Sebbene le aree di foraggiamento dei singoli gruppi si sovrappongano, si comportano in modo aggressivo nei confronti dei gruppi estranei.\nSono vegetariani che si nutrono principalmente di foglie giovani. Mangiano anche frutta, fiori, foglie mature e funghi. Il loro stomaco multicamerato li aiuta a digerire meglio il cibo.\nTassonomia.\nCome \u00e8 gi\u00e0 stato detto, vengono riconosciute due sottospecie:\nConservazione.\nLa loro terra di origine, Giava, \u00e8 densamente popolata dagli esseri umani, motivo per cui il loro areale si \u00e8 notevolmente ridotto e frammentato. La principale minaccia \u00e8 costituita dalla distruzione dell'habitat. Secondo una stima del 1999 la popolazione totale sarebbe inferiore alle 2500 unit\u00e0. La IUCN classifica \"P. comata\" come \u00abspecie in pericolo\u00bb (\"Endangered\")."}
{"id": "1960127", "revid": "1573940", "url": "https://it.wikipedia.org/wiki?curid=1960127", "title": "Presbytis thomasi", "text": "Il presbite di Thomas (Presbytis thomasi ()) \u00e8 una specie di primate della trib\u00f9 dei Presbytini.\nDescrizione.\nIl presbite di Thomas, come tutti i presbiti, \u00e8 un primate relativamente piccolo e snello con zampe posteriori lunghe e una coda pi\u00f9 lunga del corpo. Il peso medio si aggira sui 6,7 chilogrammi e il dimorfismo sessuale \u00e8 quasi inesistente. La pelliccia \u00e8 grigio-nera sul dorso e sulla parte esterna degli arti e biancastra sul ventre e sulla parte interna degli arti. L'aspetto della testa \u00e8 caratteristico: dalla sommit\u00e0 della testa si estendono due strisce bianche a forma di V fino agli occhi. Gli occhi, di colore marrone-arancio, sono circondati da cerchi argentei bordati di bianco.\nDistribuzione e habitat.\nIl presbite di Thomas vive nella provincia di Aceh, nella parte settentrionale dell'isola indonesiana di Sumatra. Abita nelle foreste, ma si pu\u00f2 trovare anche nelle piantagioni di caucci\u00f9.\nBiologia.\nQuesti primati vivono principalmente sugli alberi, ma a volte scendono a terra per nutrirsi. Sono diurni, ma il loro picco di attivit\u00e0 si riscontra al mattino e al pomeriggio, mentre durante le ore centrali della giornata si fermano per riposare. Sugli alberi si muovono a quattro zampe o saltando.\nVivono in gruppi composti da 3 a 21 esemplari. Tali gruppi in realt\u00e0 sono degli harem costituiti da un maschio e da diverse femmine con la prole; i maschi rimanenti spesso formano gruppi di scapoli. Le femmine stabiliscono una gerarchia che \u00e8 particolarmente evidente quando c'\u00e8 poco cibo a disposizione. Se un nuovo maschio prende il controllo di un harem, spesso si verificano casi di infanticidio, il che significa che il maschio uccide i piccoli concepiti dal suo predecessore per poter concepire la propria prole con le femmine. A volte le femmine evitano questo lasciando il gruppo nel caso arrivi un nuovo maschio dominante. In linea generale, sembra relativamente comune che le femmine abbandonino il proprio gruppo, anche per non far diventare i gruppi troppo numerosi.\nI gruppi sono territoriali, ma i confini dei vari territori si sovrappongono. Gli incontri tra due gruppi sono spesso aggressivi: i vari membri, infatti, cercano di scacciare gli avversari con urla e, se necessario, con scontri fisici.\nAlimentazione.\nI presbiti di Thomas sono principalmente vegetariani: foglie giovani e frutti costituiscono la parte principale della dieta. Inoltre, consumano anche fiori, semi e altre parti di piante. Scendono a terra per mangiare funghi, frutti caduti, piccoli animali come insetti e lumache e, talvolta, terra.\nRiproduzione.\nNon esiste una stagione degli amori vera e propria. Dopo un periodo di gestazione di cinque o sei mesi, la femmina partorisce un solo piccolo. Questo inizialmente \u00e8 ricoperto da una pelliccia bianca. Viene svezzato dopo 12-15 mesi e raggiunge la maturit\u00e0 sessuale tra 4 e 5 anni. A questo punto, i maschi, e spesso anche le femmine, lasciano il gruppo dove sono nati.\nConservazione.\nLe principali minacce per il presbite di Thomas sono la distruzione dell'habitat e la caccia, ma rispetto ad altri primati del Sud-est asiatico \u00e8 ancora relativamente comune e la IUCN lo classifica come specie vulnerabile."}
{"id": "1960132", "revid": "299827", "url": "https://it.wikipedia.org/wiki?curid=1960132", "title": "Indian sunset", "text": ""}
{"id": "1960135", "revid": "1573940", "url": "https://it.wikipedia.org/wiki?curid=1960135", "title": "Presbytis hosei", "text": "Il presbite di Hose (Presbytis hosei ()) \u00e8 una specie di primate della trib\u00f9 dei Presbytini. Il nome commemora il suo scopritore, Charles Hose.\nDescrizione.\nIl presbite di Hose presenta una lunghezza testa-tronco di 48-56 centimetri, ai quali si aggiungono altri 65-84 centimetri di coda. I maschi, che pesano tra 6 e 7 chilogrammi, sono leggermente pi\u00f9 pesanti delle femmine, che pesano tra 5,5 e 6 chilogrammi. \u00c8 un primate relativamente piccolo e snello. Il mantello \u00e8 grigio sul dorso, bianco su petto e addome e nero su mani e piedi, ma il colore pu\u00f2 variare leggermente a seconda delle popolazioni. La faccia \u00e8 rosa e presenta delle bande nere sulle guance; la testa \u00e8 provvista di una \u00abzazzera\u00bb di capelli.\nDistribuzione e habitat.\nIl presbite di Hose vive solo nel Borneo, dove abita principalmente le parti settentrionali e orientali dell'isola. Si incontra soprattutto nelle foreste primarie ad altitudini comprese tra 1000 e 1300 metri, ma a volte si pu\u00f2 trovare anche nelle foreste secondarie o nelle piantagioni.\nBiologia.\nQuesti primati sono animali diurni e arboricoli che scendono a terra solo occasionalmente. Vivono in gruppi di 8-6 esemplari (a volte un po' pi\u00f9 numerosi), costituiti da un maschio, da diverse femmine e dalla loro prole.\nLa loro dieta consiste principalmente di foglie giovani, ma mangiano anche frutta, semi e fiori. Come tutti i Presbytini, hanno uno stomaco multicamerato che li aiuta ad assimilare meglio il cibo ingerito. A volte scendono al suolo per ingerire della terra.\nLa femmina di solito d\u00e0 alla luce un unico piccolo. I giovani sono inizialmente di colore biancastro e presentano un disegno a forma di croce sul dorso. Vengono svezzati a un anno e raggiungono la maturit\u00e0 sessuale tra i quattro e i cinque anni.\nTassonomia.\nIl presbite di Miller (\"P. canicrus\") e il presbite di Sabah (\"P. sabana\") venivano precedentemente considerati sottospecie del presbite di Hose. Oltre a questi vi era un'altra forma che veniva considerate una sottospecie separata, \"P. h. everetti\". Tuttavia questa non viene pi\u00f9 da tempo considerata una sottospecie, dal momento che la sua descrizione originaria sembra essere stata basata sul confronto tra una femmina subadulta ed un maschio adulto. Attualmente la specie viene considerata monotipica.\nConservazione.\nUna delle principali minacce per i presbiti di Hose \u00e8 la perdita di habitat a causa della continua deforestazione. Inoltre, questi animali vengono cacciati, oltre che per la loro carne, per i bezoar che a volte si formano nel loro stomaco e che si dice abbiano poteri curativi. La IUCN classifica la specie come \u00abvulnerabile\u00bb (\"Vulnerable\")."}
{"id": "1960144", "revid": "1573940", "url": "https://it.wikipedia.org/wiki?curid=1960144", "title": "Presbytis rubicunda", "text": "Il presbite marrone (Presbytis rubicunda ()) \u00e8 una specie di primate della trib\u00f9 dei Presbytini originaria del Borneo. Ne vengono riconosciute cinque sottospecie, che differiscono tra loro principalmente per il colore della pelliccia. La sottospecie nominale, \"P. r. rubicunda\", \u00e8 diffusa nella parte sud-orientale dell'isola a sud del fiume Mahakam e ad est del fiume Barito. Il suo areale copre quindi all'incirca la provincia indonesiana di Kalimantan Selatan e la met\u00e0 meridionale di quella di Kalimantan Timur. \"P. r. carimatae\" vive nell'isola di Karimata, \"P. r. chrysea\" in un'area molto piccola dello stato malese di Sabah vicino a Kinabatangan. L'areale di \"P. r. ignita\" si trova nel Sarawak ad est del Sungai Baram e nel Kalimantan a sud del Kapuas e quello di \"P. r. rubida\" a sud del Kapuas e ad ovest del Barito.\nDescrizione.\nLa caratteristica principale del presbite marrone, alla quale la specie deve il nome, \u00e8 il mantello di colore rossastro o arancione, leggermente pi\u00f9 chiaro sul ventre e leggermente pi\u00f9 scuro sulle mani e sui piedi rispetto al resto del corpo. La colorazione della pelliccia varia da una sottospecie all'altra: marrone castano in \"P. r. rubicunda\", rosso mattone in \"P. r. carimatae\", rossastro-dorata in \"P. r. chrysea\", rosso volpe in \"P. r. ignita\"; la pelliccia di \"P. r. rubida\" \u00e8 di colore simile a quella di \"P. r. rubicunda\", ma presenta una sfumatura giallastra e mani e piedi sono solo leggermente pi\u00f9 scuri. \u00c8 un primate piccolo e snello con zampe posteriori relativamente lunghe e una coda pi\u00f9 lunga del corpo. Raggiunge una lunghezza testa-tronco di 44-58 cm e ha una coda lunga 63-80 cm. I maschi sono leggermente pi\u00f9 grandi: pesano infatti 6-7 chilogrammi, contro i 5,5-6 kg delle femmine. La testa \u00e8 caratterizzata dal muso largo e dal ciuffo di peli sulla sommit\u00e0 presente in tutte le specie di presbiti. La pelle glabra della faccia \u00e8 grigio-blu, il labbro inferiore e il mento sono rosa.\nBiologia.\nI presbiti marroni si trovano solo nel Borneo e nelle isole minori al largo, come Karimata. Il loro habitat \u00e8 costituito da foreste primarie e secondarie, foreste galleria e foreste torbiere. La specie si trova per lo pi\u00f9 ad altitudini inferiori a 1200 metri e quasi mai ad altitudini superiori a 2000 metri.\nCome tutte le scimmie del Vecchio Mondo, i presbiti marroni sono diurni e vivono principalmente sugli alberi. Vivono in gruppi che possono contare fino a 13 esemplari composti da un maschio, da diverse femmine e dalla loro prole. Gli altri maschi conducono un'esistenza solitaria o formano gruppi di scapoli. Il territorio di ogni gruppo viene rivendicato da forti urla che risuonano come \"ka-ka-ka-ka-ka-ka-ka-ka\" e possono essere udite a centinaia di metri di distanza. Tuttavia, fatta eccezione per l'area centrale, i territori, che occupano una superficie variabile da 30 a 90 ettari, possono sovrapporsi. La dieta di questi animali \u00e8 costituita da foglie giovani (per oltre un terzo), semi (ca. il 30%), frutti (ca. il 20%), fiori (ca. il 10%) e insetti (meno del 2,5%). I presbiti marroni possono riprodursi in ogni periodo dell'anno. I piccoli, che alla nascita sono di colore bianco, vengono svezzati dopo circa 15 mesi. Le femmine raggiungono la maturit\u00e0 sessuale all'et\u00e0 di due anni.\nTassonomia.\nIl presbite marrone venne descritto come \"Semnopithecus rubicunda\" dal naturalista tedesco Salomon M\u00fcller nel 1838. I suoi parenti pi\u00f9 stretti all'interno del genere \"Presbytis\" non sono gli altri quattro presbiti del Borneo, ma il presbite grigio di Giava (\"P. comata\") e alcune specie che vivono a Sumatra: il presbite bianconero (\"P. bicolor\"), il presbite di Sumatra (\"P. melalophos\"), il presbite dalla mitria (\"P. mitrata\") e il presbite nero (\"P. sumatrana\").\nCome \u00e8 gi\u00e0 stato detto, vengono riconosciute cinque sottospecie:\nConservazione.\nPur essendo pi\u00f9 comune rispetto ad altri primati del Sud-est asiatico, la IUCN classifica questa specie come vulnerabile. Questo vale per\u00f2 solo per le sottospecie \"P. r. rubicunda\", \"P. r. ignita\" e \"P. r. rubida\", che si trovano anche in numerose aree protette. \"P. r. carimatae\" \u00e8 considerata in pericolo di estinzione e \"P. r. chrysea\" \u00e8 troppo poco conosciuta per valutarne lo stato di conservazione: all'interno del loro areale, inoltre, non sono presenti nemmeno aree protette."}
{"id": "1960149", "revid": "91385", "url": "https://it.wikipedia.org/wiki?curid=1960149", "title": "Il grande inquisitore", "text": ""}
{"id": "1960151", "revid": "51323", "url": "https://it.wikipedia.org/wiki?curid=1960151", "title": "Il Grande Inquisitore", "text": ""}
{"id": "1960152", "revid": "1305772", "url": "https://it.wikipedia.org/wiki?curid=1960152", "title": "Moritz Schiff", "text": "Biografia.\nNato in una famiglia di commercianti di origine ebraica, fratello del chimico Hugo Schiff, frequent\u00f2 le scuole primarie e secondarie al \"Senckenbergische Institut\", nella citt\u00e0 natale. Nel 1840 si iscrisse in medicina all'universit\u00e0 di Heidelberg, dove fu allievo di Friedrich Tiedemann, il grande anatomista che dimostr\u00f2 fra l'altro l'assenza di razze nella specie \"Homo sapiens sapiens\". Si spost\u00f2 alla Humboldt Universit\u00e4t di Berlino, per studiare seguire Johannes Peter M\u00fcller (1842), e l'anno successivo all'Universit\u00e0 Georg-August di Gottinga, dove si laure\u00f2 sotto la guida di Rudolph Wagner (1844).\nDopo la laurea in medicina, inizi\u00f2 l'attivit\u00e0 di ricerche in zoologia al Jardin des Plantes di Parigi; studi\u00f2 con Fran\u00e7ois Magendie e divenne assistente di Fran\u00e7ois Longet e di Carlo Matteucci. Nel 1845 torn\u00f2 a Francoforte con l'intenzione di esercitare la professione medica; continu\u00f2 comunque l'attivit\u00e0 di ricerca sperimentale in fisiologia in un piccolo laboratorio casalingo; nel 1846 divenne membro della sezione di ornitologia del Museo Senckenberg. Nel 1848 partecip\u00f2 come un medico con le forze rivoluzionarie di Baden-Baden.\nLe idee politiche di Schiff costituirono un ostacolo per la carriera universitaria. Nel 1854 si rec\u00f2 pertanto all'Universit\u00e0 di Berna, dove nel 1856 divenne assistente di anatomia comparata e zoologia. Nel 1862 divenne professore di fisiologia all'\"Istituto di Studi Pratici e di Perfezionamento\", l'Universit\u00e0 di Firenze, dove rimase per quasi quindici anni. Nel 1876 ottenne la cattedra di fisiologia all'Universit\u00e0 di Ginevra, dove rimase fino alla morte.\nRicerca.\nIl suo primo importante contributo di Schiff alla scienza medica riguarda la funzione della ghiandola tiroide. Nel 1856, a Berna, dimostr\u00f2 che la rimozione sperimentale della tiroide portava a morte i cani; pi\u00f9 tardi dimostr\u00f2 che la somministrazione di estratto tiroideo nell'animale tiroidectomizzato era in grado di prevenire la morte. Utilizz\u00f2 con successo estratti tiroidei di ovini e bovini per trattare gli esseri umani ipotiroidei o tiroidectomizzati per gozzo.\nSchiff diede altri contributi notevoli alla fisiologia umana. Fu il primo a notare l'influsso del sistema nervoso sul circolo sanguigno, il ruolo del nervo vago sulla funzione cardiaca e il ruolo degli acidi e dei sali biliari. Gli viene attribuita anche l'introduzione della tecnica del massaggio cardiaco a torace aperto.\nFamiglia.\nSuo figlio Robert fu chimico come il fratello Ugo, di cui prosegu\u00ec le ricerche sulla condensazione di aldeidi e ammine."}
{"id": "1960156", "revid": "55935", "url": "https://it.wikipedia.org/wiki?curid=1960156", "title": "Hugo Schiff", "text": ""}
{"id": "1960160", "revid": "92723", "url": "https://it.wikipedia.org/wiki?curid=1960160", "title": "Diocesi suburbicaria", "text": ""}
{"id": "1960162", "revid": "1573940", "url": "https://it.wikipedia.org/wiki?curid=1960162", "title": "Presbytis potenziani", "text": "Il presbite delle Mentawai (Presbytis potenziani ()) \u00e8 una specie di primate della trib\u00f9 dei Presbytini. Vive solamente su alcune isole appartenenti al gruppo delle Mentawai, al largo dell'isola indonesiana di Sumatra: Sipora, Pagai del nord e Pagai del sud. Gli esemplari che vivono a Siberut, la pi\u00f9 grande delle Mentwai, erano considerate una sottospecie del presbite delle Mentawai fino a tempi recenti, ma sono ora considerate come una specie a parte a causa di alcune differenze genetiche.\nDescrizione.\nI presbiti delle Mentawai sono primati relativamente piccoli e snelli con arti lunghi e lunghe code. Raggiungono un peso medio di 6,5 chilogrammi, una lunghezza testa-tronco di circa 50 cm e una lunghezza della coda di circa 58 cm. Il dimorfismo sessuale \u00e8 appena pronunciato. Come tutti i presbiti, hanno un ciuffo di lunghi peli sulla testa. Gli esemplari adulti sono per lo pi\u00f9 di colore nero, la faccia \u00e8 incorniciata da una frangia di peli bianchi, il ventre \u00e8 biancastro e l'interno delle braccia e delle gambe \u00e8 arancione-rossastro. La gola, le guance e la regione pubica sono bianco-giallastre. I maschi hanno lo scroto bianco. La pelle nera priva di peli della faccia diventa un po' pi\u00f9 chiara intorno alla bocca. I neonati hanno la pelliccia di colore bianco-grigio e la pelle chiara. La pelliccia inizia a scurirsi dopo 12-14 giorni.\nBiologia.\nI presbiti delle Mentawai sono primati diurni e arboricoli. Vivono in gruppi familiari che comprendono da due a cinque esemplari, costituiti da un maschio, da una femmina e dalla loro prole. Tale caratteristica ne fa l'unica specie monogama tra i Cercopitecidi. I territori dei singoli gruppi si sovrappongono: solo un'area centrale viene difesa dai conspecifici con forti grida o atteggiamenti intimidatori.\nI presbiti delle Mentawai sono vegetariani e si nutrono di foglie giovani, frutti, semi e fiori.\nIl comportamento riproduttivo \u00e8 poco conosciuto. In luglio o agosto la femmina d\u00e0 alla luce un unico piccolo. Come presso tutti i presbiti, i piccoli alla nascita sono di colore chiaro.\nConservazione.\nA causa delle dimensioni ridotte dell'areale (le isole Mentawai coprono una superficie di appena 6700 km\u00b2) e della distruzione dell'habitat, la specie viene considerata \u00abin pericolo critico\u00bb (\"Critically Endangered\") dalla IUCN."}
{"id": "1960168", "revid": "93556", "url": "https://it.wikipedia.org/wiki?curid=1960168", "title": "Le canzoni del Tabarin - Canzoni da cortile", "text": "Le canzoni del Tabarin e Canzoni da cortile, pubblicato nel 1963, \u00e8 il quarto \"Long Playing\" della cantante italiana Milva.\nIl disco.\nQuesto disco segna una svolta nella carriera della cantante, essendo il primo a non essere nato come raccolta di brani pubblicati su 45 giri o EP, ma come selezione studiata di brani degli anni venti e trenta, ricantati con un nuovo arrangiamento.\nCiascun lato ha una propria copertina e un titolo peculiare: uno dedicato alle canzoni da cantastorie, a sfondo spesso melodrammatico, e uno dedicato alle canzoni da tabarin, cio\u00e8 dei caf\u00e9-chantant. Anche le rispettive copertine sono intonate all'effetto nostalgico, con disegni e elaborazioni in stile liberty (Canzoni del Tabarin) o imitante le affissioni di spettacoli popolareschi del primo Novecento (Canzoni da Cortile). L'orchestra \u00e8 diretta dal maestro Gino Negri, autore anche degli arrangiamenti.\nLa scelta di reinterpretare brani di circa venti-trent'anni prima, riarrangiati in maniera \"filologica\" (quindi non modernizzati) e potenziati nell'apporto vocale, \u00e8 un indice chiaro della volont\u00e0 della Fonit Cetra di destinare l'allora ventiquattrenne Milva al mercato colto e maturo, piuttosto che ai nascenti fenomeni giovanili. Nell'operazione Milva ebbe la possibilit\u00e0 di svolgere l'atmosfera di ciascun brano adattando la propria impostazione vocale a innumerevoli sfumature, variazioni di tono, colori interpretativi.\nParticolarmente riuscite le reinterpretazioni di \"Gastone\", di Ettore Petrolini, cantata con un cipiglio canzonatorio che omaggia il personaggio originale, e \"Balocchi e Profumi\", dove Milva sottolinea le atmosfere decadenti e melodrammatiche.\nLe singole canzoni sono state ripubblicate in varie raccolte su CD, tranne \"Ladra\".\nTracce.\nLato A \"Le canzoni del Tabarin\"\nLato B \"Canzoni da cortile\"\nOrchestra diretta da Gino Negri."}
{"id": "1960171", "revid": "1573940", "url": "https://it.wikipedia.org/wiki?curid=1960171", "title": "Presbytis natunae", "text": "Il presbite di Natuna (Presbytis natunae ()) \u00e8 una specie di primate della trib\u00f9 dei Presbytini.\nDescrizione.\nCome tutti i presbiti, i presbiti di Natuna sono primati relativamente piccoli e snelli con lunghe zampe posteriori e una lunga coda. La loro pelliccia \u00e8 grigio-marrone sul dorso, pi\u00f9 chiara sul ventre. La faccia \u00e8 di colore scuro, con evidenti cerchi chiari sotto gli occhi e una zona chiara sul muso, e sulla sommit\u00e0 della testa \u00e8 presente un ciuffo di lunghi peli.\nDistribuzione e habitat.\nI presbiti di Natuna vivono esclusivamente nelle isole Natuna, che si trovano tra il Borneo e la penisola malese e appartengono all'Indonesia (provincia di Kepulauan Riau). Loro habitat sono le foreste, ma vivono quasi esclusivamente nelle foreste primarie.\nBiologia.\nLe loro abitudini sono poco note, ma probabilmente sono simili a quelle degli altri presbiti. Vivono in piccoli gruppi di due-sei esemplari costituiti di solito da un maschio, una o pi\u00f9 femmine e dai loro piccoli. Sono abitanti degli alberi in grado di arrampicarsi molto abilmente e, come tutte le scimmie del Vecchio Mondo, sono diurni. La loro dieta dovrebbe essere costituita da sostanze vegetali, principalmente foglie giovani, semi e frutti.\nTassonomia.\nDal punto di vista tassonomico, la specie \u00e8 stata considerata indipendente solo a partire dal 2001: in precedenza veniva assegnata al presbite della Sonda o al presbite del Siam.\nConservazione.\nI presbiti di Natuna sono una delle specie di primati pi\u00f9 minacciate. Ci\u00f2 \u00e8 dovuto, da un lato, alle ridotte dimensioni del loro areale (circa 1600 km\u00b2), ma soprattutto al fatto che la maggior parte delle foreste dell'isola su cui vivono \u00e8 stata disboscata a partire dagli anni '80. Inoltre, gli abitanti delle isole Natuna amano tenere questi primati come animali domestici. Uno studio effettuato da Martjan Lammertink \"et al.\" nel 2003 stima la popolazione totale a meno di 10.000 esemplari e invoca l'istituzione di due aree protette per garantire la sopravvivenza a lungo termine della specie."}
{"id": "1960173", "revid": "729019", "url": "https://it.wikipedia.org/wiki?curid=1960173", "title": "Bunguran", "text": "Le isole Bunguran sono un piccolo arcipelago dell'Indonesia, situato nel Mar Cinese Meridionale. Comprendente l'omonima isola (166 km\u00b2) e le isolette Laut, Semiun, Seluan, Genting, Lagong Subi, Midai, Seraya, Serasan e Merundung, appartengono amministrativamente alla provincia indonesiana del Kalimantan Occidentale."}
{"id": "1960185", "revid": "729019", "url": "https://it.wikipedia.org/wiki?curid=1960185", "title": "Isola Madre de Dios", "text": "L'isola Madre de Dios \u00e8 un'isola del Cile, che fa parte dell'arcipelago omonimo, inclusa amministrativamente nella regione delle Magellane e Antartide Cilena, provincia di \u00daltima Esperanza. Si trova a sud dell'isola Wellington, dalla quale \u00e8 divisa dal canale Trinidad, ad ovest dell'arcipelago della Reserva Nacional Alacalufes, separato a sua volta tramite il canale Concepci\u00f3n, 200\u00a0km a nord di Puerto Natales. \nA sud il canale Oeste la separa dall'isola Duque de York.\nL'isola Madre de Dios \u00e8 solcata dal grande golfo Seno Barros Luco, nella sua costa orientale, dove ancorano imbarcazioni che dopo un giorno di navigazione da Puerto Natales raggiungono l'isola. L'isola viene fustigata regolarmente da venti circumpolari che raggiungono i 200\u00a0km/h, e si verificano precipitazioni attorno ai 8.000\u00a0mm annui. Il territorio dell'isola \u00e8 costituito da pietra calcarea, con estremi dirupi, e si possono trovare numerose caverne, prodotte dall'azione erosiva delle maree e del vento. La cavit\u00e0 pi\u00f9 profonda giunge ai 370 metri, la maggiore scoperta in Cile. L'isola \u00e8 coperta dal bosco nativo, con specie tipiche della zona australe del paese, come la lenga e il canelo.\nCon un decreto, il Ministero dei Beni Nazionali del Cile, ha destinato i 123.000 ettari dell'isola Madre de Dios ai fini della conservazione e sviluppo sostenibile, a causa della sua importanza geologica, biologica e culturale.\nUn importante ritrovamento fatto nel 2006 da una spedizione scientifica cilena verso l'isola, \u00e8 stata la scoperta di una cinquantina circa di dipinti rupestri realizzati dalla cultura Alacalufe, nella caverna chiamata Cueva del Pac\u00edfico. Nel gennaio 2008, una spedizione franco-cilena composta da speleologi, geologi, archeologi e paleontologi, si rec\u00f2 nella zona per due mesi per investigare le vestigia del popolo Alacalufe nelle caverne dell'isola, oltre a verificare il possibile cambiamento climatico."}
{"id": "1960189", "revid": "838137", "url": "https://it.wikipedia.org/wiki?curid=1960189", "title": "Jeff Stork", "text": "Giocava nel ruolo di palleggiatore.\nCarriera.\nGiocatore.\nCampione del mondo nel 1986 e campione olimpico nel 1988 con la nazionale statunitense nella quale fece il suo esordio nell'estate del 1984 per poi tornarci in pianta stabile nel maggio del 1985, chiamato dal suo ex coach alla Pepperdine University, Marv Dunphy.\nPartecip\u00f2 da protagonista all'epoca d'oro della pallavolo statunitense degli anni ottanta, al fianco di compagni di squadra quali Karch Kiraly e Steve Timmons. Insieme a quest'ultimo conquist\u00f2 anche la medaglia di bronzo alle Olimpiadi di Barcellona '92. Sul finire degli anni ottanta fa il suo esordio nel campionato italiano, militando prima al Maxicono Parma (con il quale conquist\u00f2 il titolo oltre ad una lunga serie di altri trofei) e poi alla Mediolanum Milano. \nNel 1993 fu nominato MVP della serie A.\nIntorno agli anni 90 cominci\u00f2 a giocare anche a Beach volley giocando al Bud Light 4-Man Beach Volleyball League dove ottenne ottimi risultati vincendo la manifestazione e divenendo MVP di quest'ultima nel 1991 e nel 1994.\nAllenatore.\nNel 1997, terminata la sua carriera da giocatore, diventa assistente di una squadra femminile del Nuovo Messico.\nSuccessivamente diventa assistente della squadra maschile della Pepperdine University, la squadra in cui giocava da giovane, e, nel 1999, venne nominato allenatore provvisorio in quanto l'allenatore capo, Marvin Dunphy, viene chiamato dalla nazionale statunitense come assistente per le Olimpiadi del 2000. Come allenatore provvisorio e come assistente ottiene ottimi risultati raggiungendo le semifinali della NCAA Division I venendo poi battuto da Ohio State.\nNel 2002 viene nominato allenatore della squadra femminile della California State University, Northridge.\nLa prima stagione con le \"Matadors\", Stork, porta la squadra al secondo posto della classifica dell'ovest vincendo una serie di partite contro squadre pi\u00f9 quotate, facendo una striscia di vittorie che la squadra non vedeva dal 1996, e portando la squadra alle finali della NCAA Division I.\nLa seconda stagione Stork ottiene un record di 17-11, record di vittorie che questa squadra non vedeva dalla stagione del 1996 e portandole per il secondo anno consecutivo alle finali NCAA Division I.\nNelle stagioni successive Stork non ottenne gli stessi risultati delle prime due stagioni e non riusc\u00ec pi\u00f9 a portare la squadra alle finali NCAA Division I.\nVita privata.\nJeff \u00e8 sposato con Sabine e ha tre figli: Matthew, che giocher\u00e0 nella squadra giovanile maschile della California State University, Northridge, Daniel e Nicoletta."}
{"id": "1960190", "revid": "1644027", "url": "https://it.wikipedia.org/wiki?curid=1960190", "title": "Stemma dei Medici", "text": "Lo stemma dei Medici \u00e8 l'arma con cui viene rappresentata l'antica famiglia dei Medici di Firenze; presenta sei bisanti, o palle come furono in seguito chiamati dai fiorentini, cinque smaltati di rosso e uno, pi\u00f9 grosso, armeggiato di Francia.\nBlasonatura.\nD'oro, a sei palle poste in cinta, quella in capo, pi\u00f9 grossa, di azzurro, caricata di tre fiordalisi d'oro posti 2, 1, le altre di rosso.\nOrigine.\nIn origine, l'arma della famiglia de' Medici mostrava sei palle rosse in campo oro (anche se, almeno fino a tutto il XV secolo, vennero realizzate varianti dello scudo che presentavano fino a undici palle, variamente disposte).\nLe origini di tale stemma sono dubbie: secondo una leggenda piuttosto tarda, attestata per la prima volta in un'opera manoscritta di carattere encomiastico attribuita a Cosimo Baroncelli, familiare di Giovanni de' Medici, le palle sarebbero le impronte della clava del gigante Mugello lasciate sullo scudo dorato del mitico progenitore del casato, Averardo, giunto in Toscana al seguito di Carlo Magno.\nSecondo altre ipotesi, ritenute piuttosto improbabili, le palle medicee potrebbero essere pillole medicinali e andrebbero riferite al nome della famiglia, o arance amare che alluderebbero ai commerci dei Medici con l'Oriente.\nL'opinione pi\u00f9 accreditata vuole che lo stemma, che nella forma pi\u00f9 antica sarebbe stato un campo d'oro seminato di bisanti vermigli (o, meglio, torte vermiglie, essendo i bisanti per definizione smaltati d'oro o d'argento), sia derivato, mediante inversione degli smalti, dall'insegna dell'Arte del Cambio (di rosso, seminata di bisanti d'oro), alla quale i Medici si erano iscritti dopo essersi stabiliti a Firenze dal Mugello.\nConsiderata la frequenza con cui la figura della palla ricorre negli stemmi delle famiglie toscane, non \u00e8 da escludere che esse derivino dalle borchie che fissavano, ad esempio, gli attacchi dell'imbracciatura dello scudo, colorate cos\u00ec da farne degli elementi decorativi.\nStoria.\nRe Luigi XI di Francia, con un decreto emanato a Montlu\u00e7on nel maggio del 1465, concesse a Piero il Gottoso e ai suoi eredi e successori legittimi di armeggiare di Francia (d'azzurro, caricata di tre fiordalisi d'oro posti 2, 1) la palla verso il capo: nello stemma miniato sul diploma di concessione le palle erano poste 3, 2, 1 e quella armeggiata di Francia era quella centrale della riga superiore; tuttavia, soprattutto a partire dal XVI secolo (pontificati di Leone X e Clemente VII), si and\u00f2 affermando sempre di pi\u00f9 la disposizione delle palle in cinta e quella armeggiata di Francia si trov\u00f2 ad occupare una posizione prominente.\nBench\u00e9 il privilegio di Luigi XI riguardasse solo i discendenti di Piero di Cosimo, anche i rami cadetti della famiglia (marchesi della Castellina, principi di Ottajano e duchi di Sarno) adottarono lo stemma con la palla armeggiata di Francia.\nArmoriale.\nEsemplificazione dei vari passaggi che lo stemma ha avuto attraverso i secoli."}
{"id": "1960195", "revid": "1305772", "url": "https://it.wikipedia.org/wiki?curid=1960195", "title": "Pygathrix nigripes", "text": "Il langur duca dalle zampe nere (Pygathrix nigripes ) \u00e8 una specie minacciata di langur duca che vive nelle foreste del Vietnam e della Cambogia.\n\u00c8 l'unico dei langur duca ad avere quasi tutta la faccia di colore azzurro-grigiastro. Recentemente un gruppo di ricerca della Wildlife Conservation Society ha censito 42.000 esemplari di questa specie nell'Area per la Conservazione della Biodiversit\u00e0 di Seima, in Cambogia. Prima della recente scoperta avvenuta in questa zona si riteneva che la popolazione pi\u00f9 numerosa di queste scimmie, 600 esemplari, si trovasse nel vicino Vietnam. Il numero totale di questi animali resta tuttavia sconosciuto."}
{"id": "1960199", "revid": "124882209", "url": "https://it.wikipedia.org/wiki?curid=1960199", "title": "Carbonera", "text": "Carbonera (\"Carbon\u00e8ra\" in veneto) \u00e8 un comune italiano di abitanti della provincia di Treviso in Veneto.\nStoria.\nLe prime notizie su Carbonera risalgono all'anno 1000. Nel 1115 i frati cluniacensi ebbero in dono il monastero di San Giacomo Apostolo. In una pergamena scritta il 21 marzo 1121 un certo Oderico di Carbonera era testimone di una donazione di terreni fatta alla chiesa di Santa Fosca di Treviso. La chiesa di Carbonera faceva parte della mensa vescovile di Treviso.\nNell'aprile 1945 avvenne la strage della cartiera di Mignagola.\nSimboli.\nLo stemma, costituito da uno scudo, mostra, sullo sfondo di un cielo azzurro, un castello con finestre rosse. Le tre torri, merlate alla guelfa, indicano i tre castelli del comune: quello di Carbonera, al centro, \u00e8 il pi\u00f9 alto, ed ai lati i castelli di Pezzan e Vascon. Il castello poggia su una campagna di color nero, che vuole ricordare l'antica strada romana Claudia Augusta Altinate, che attraversa il territorio comunale. Lo scudo \u00e8 accompagnato dagli ornamenti esteriori previsti per i comuni: un ramo di quercia ed uno di alloro che simboleggiano rispettivamente la forza e la vittoria, legati tra loro da un nastro tricolore.\nLo stemma fu adottato con la delibera comunale n\u00ba 39 del 21 novembre 1966, la quale prevedeva le tre torri del castello di egual altezza e due alberi verdi ai lati dello stesso. Il prefetto decise di modificarlo, su suggerimento dell'Archivio di Stato di Treviso, in quello attuale, che venne approvato con la delibera n\u00ba 51 del 25 ottobre 1967 e concesso con il decreto del presidente della Repubblica del 5 dicembre dello stesso anno.\nMonumenti e luoghi d'interesse.\nArchitetture civili.\nIl territorio comunale presenta tredici ville, tutelate dall'Istituto Regionale Ville Venete (IRVV), e di seguito elencate:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 834, ovvero il 7,5% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Carbonera, oltre all'italiano, \u00e8 parlato un dialetto della lingua veneta facente parte del gruppo trevigiano, molto simile al dialetto veneziano."}
{"id": "1960203", "revid": "202144", "url": "https://it.wikipedia.org/wiki?curid=1960203", "title": "Vespri Sardi", "text": ""}
{"id": "1960204", "revid": "767487", "url": "https://it.wikipedia.org/wiki?curid=1960204", "title": "Simplegadi", "text": "Le Simplegadi (dal greco \"syn\", insieme, e \"pl\u00e9sso\", urtare, battere) sono, nella mitologia greca, un gruppo di isole, note anche come \"Isole Cianee\", all'ingresso del Ponto Eusino. Si narrava che queste isole si scontrassero continuamente fra loro (da qui il nome), costituendo cos\u00ec un pericolo per i marinai che navigavano in quelle acque. Furono attraversate da Giasone e gli Argonauti durante la ricerca del Vello d'oro."}
{"id": "1960207", "revid": "74801", "url": "https://it.wikipedia.org/wiki?curid=1960207", "title": "Oakville (Canada)", "text": "Oakville \u00e8 una citt\u00e0 canadese nella provincia dell'Ontario, sita sulle rive del lago Ontario a circa 55 chilometri dalla citt\u00e0 di Toronto. Con i suoi quasi abitanti \u00e8 una delle pi\u00f9 grandi citt\u00e0 dell'Ontario. \nHa avuto un grandissimo sviluppo a cavallo degli anni cinquanta e sessanta con il grande flusso di migranti provenienti dall'Europa (in modo particolare da Italia e Portogallo). \u00c8 una citt\u00e0 industriale anche se presenta vaste piantagioni di piante da frutto. Citt\u00e0 multietnica e multireligiosa. \u00c8 anche una citt\u00e0 molto conosciuta poich\u00e9 la sede di Rockstar Toronto si trova proprio qua, ad Oakville."}
{"id": "1960210", "revid": "203434", "url": "https://it.wikipedia.org/wiki?curid=1960210", "title": "Cardiotonico", "text": ""}
