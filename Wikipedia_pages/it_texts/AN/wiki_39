{"id": "1860587", "revid": "729019", "url": "https://it.wikipedia.org/wiki?curid=1860587", "title": "Assedio di Melfi", "text": "Lassedio di Melfi, noto pure come Pasqua di sangue o sacco di Melfi (anche per metterlo in relazione con il sacco di Roma, del quale fu indiretta conseguenza), avvenne quando l'esercito francese, al comando di Odet de Foix, Maresciallo di Francia e conte di Lautrec e Comminges, fu inviato in Italia proprio sull'onda dello sgomento causato in tutta Europa dalla brutale espugnazione della Citt\u00e0 Eterna e dall'imprigionamento dello stesso Pontefice ad opera delle truppe di Carlo V. L'assedio di Melfi fu probabilmente la strage pi\u00f9 sanguinaria della storia della citt\u00e0.\nStoria.\nIl Contesto.\nFrancia e Spagna si contendono da qualche decennio sia il Ducato di Milano che il Regno di Napoli. Questo conflitto fa di larga parte d'Italia un campo di battaglia, cui prendono parte anche gli stati italiani, con alleanze oscillanti, appoggiando ora uno ora l'altro dei due grandi contendenti.\nIn questo torno di eventi gli Spagnoli infliggono a Pavia, nel 1525, una cocente sconfitta ai Francesi. \nTolti di mezzo, almeno temporaneamente, i Francesi, Carlo V pensa sia giunto il momento di punire il papa, Clemente VII, per la sua politica filo-francese, che ha portato alla formazione della Lega di Cognac. I mercenari luterani al soldo dell'imperatore cattolico \u2013 i famigerati Lanzichenecchi \u2013 non chiedono di meglio. \u00c8 il sacco di Roma (maggio 1527).\nL'orrore per le atrocit\u00e0 dei Lanzi (ma le soldatesche spagnole, per quanto cattoliche, non furono da meno) e per il sacrilegio inflitto all\"Urbe\" scuote l'intera Europa.\nCarlo \u2013 re della cattolicissima Spagna, oltre che imperatore - cui forse gli eventi sono sfuggiti di mano, \u00e8 costretto, politicamente, sulla difensiva. I Francesi pensano sia una buona occasione per giustificare una nuova calata in Italia, alla ricerca di una rivincita, e per denunciare definitivamente le dure condizioni (trattato di Madrid) che hanno dovuto accettare dopo la debacle di Pavia. Forti anche dell'appoggio economico inglese inviano in Italia un forte esercito al comando del Lautrec.\nIl sacco di Melfi.\nDopo alcuni vittoriosi scontri a nord e in Emilia, il maresciallo francese punta a sud, lasciando Roma a se stessa in balia degli imperiali, con buona pace della propaganda iniziale.\nIn Puglia, nei pressi di Lucera, le truppe di Carlo - guidate da Filiberto di Chalons, principe d'Orange - vengono a contatto con il Lautrec: sembra la vigilia di un grande scontro. Gli Spagnoli per\u00f2 desistono dal dar battaglia. Ripiegano su Napoli, ma lasciano a Melfi una forte guarnigione, agli ordini del principe Giovanni Caracciolo.\nI Francesi, forti anche dell'ausilio di Orazio Baglioni e delle sue Bande Nere che si sono nel frattempo aggregate alle schiere del maresciallo, non vogliono lasciarsi alle spalle, sulla via per Napoli, questa piazzaforte. Fu soprattutto Pietro Navarro - condottiero spagnolo che da tempo ha messo la sua spada al servizio del re di Francia - a suggerire di espugnare Melfi, prima di puntare su Napoli.\nHa luogo quindi l'assalto: \u00e8 il 22 marzo 1528. I Francesi (biscaglini, guasconi e mercenari delle Bande Nere, per lo pi\u00f9 italiani) attaccano la citt\u00e0. Per le fonti prevalenti il comando delle operazioni fu proprio del Navarro.\nLa resistenza melfitana \u00e8 accesa, ma breve. Le artiglierie francesi fanno strage dei difensori e scatenano incendi lungo le mura. Un primo assalto \u00e8 respinto, ma infine gli assedianti passano. \nBench\u00e9 rapida, la battaglia \u00e8 cruenta: le fonti riferiscono di ingenti perdite - si parla di cinquecento uomini - anche dalla parte francese (sessanta sarebbero stati i caduti tra i militi delle Bande Nere), alcuni periti per \"fuoco amico\" sotto il violento tiro di artiglieria ordinato dal Navarro.\nForse anche per queste inattese e gravi perdite, i Francesi metteranno duramente a sacco la citt\u00e0.\nNarra infatti il cronista veneziano Martin Sanudo, nei suoi \"Diari\", che i Francesi conclusero l'assedio \"amazzando tutti che trovorono, fanti, homeni et done, fin i putti et fatti predoni et sachizzato la terra\".\nOltre al diarista veneziano, tutta la storiografia dell'epoca - mai messa in dubbio dalle fonti successive - \u00e8 concorde nel descrivere l'evento in termini di estrema violenza ai danni della popolazione civile. In questo senso si esprime infatti il Guicciardini nella sua \"Storia d'Italia\" (1537/1540) - che dedica un lungo passaggio alla presa di Melfi - e pienamente concorde \u00e8 Benedetto Varchi nella sua \"Storia Fiorentina\" (iniziata nel 1543).\nSecondo queste fonti, i morti stimati oscillano tra i tremila e i quattromila.\nCadute le mura, il Caracciolo si asserragli\u00f2 nel celebre castello della citt\u00e0, ma infine si arrese in cambio della sua vita. I suoi invece vennero passati per le armi.\nConseguenze.\nCarlo V, sconfitti infine, anche questa volta, i Francesi, il cui tentativo di espugnare Napoli, messa sotto assedio dopo il Sacco Melfi, fallisce anche a causa di una pestilenza che si diffonde tra le truppe e che miete la vita dello stesso Odet de Foix, punir\u00e0 i Caracciolo per questo tradimento dando Melfi in feudo ai genovesi Doria, decisivi ed inattesi alleati dell'imperatore in quest'ultima battaglia.\nLe fonti, tuttavia, concordano nel dire che il Caracciolo, nella battaglia sulla mura, combatt\u00e9 eroicamente.\nAnche il Navarro trover\u00e0 la fine nell'assedio di Napoli. Quando le schiere del Lautrec sono ormai in rotta, sar\u00e0 fatto prigioniero dai suoi connazionali, rinchiuso a Castel dell'Ovo e impiccato poco dopo.\nUgualmente inghiottito dalla disfatta napoletana sar\u00e0 il terzo protagonista della strage di Melfi, il Baglioni. Durante l'assedio cade in un'imboscata tesagli nei pressi del fiume Sebeto da un drappello di Lanzichenecchi in sortita e viene ammazzato a colpi di picca.\nNella sua \"Storia delle Repubbliche Italiane\" (1807), lo storico svizzero Simondo Sismondi considera che la decisione di attaccare Melfi influ\u00ec decisivamente sull'esito finale della guerra. Infatti, secondo lo storico, in tal modo l'Orange ebbe modo di raggiungere ordinatamente Napoli e di organizzare un'efficace difesa, tanto che l'assedio della citt\u00e0 si trasform\u00f2 (in verit\u00e0 per molteplici concause) in un disastro per l'armata francese.\nL'evento ebbe gravi conseguenze sull'economia della citt\u00e0 tanto che negli anni immediatamente successivi si dovette procedere all'emanazione di provvedimenti speciali per favorirne il ripopolamento. In particolare, la cittadinanza di Melfi, citt\u00e0 dichiarata \u201cfedelissima\u201d con editto imperiale, venne per un lungo periodo esentata dal pagamento delle tasse.\nIl Sacco nella cultura popolare melfitana.\nLa leggenda di Ronca Battista.\nFu in questo periodo che nacque la leggenda di un giovane boscaiolo melfitano chiamato Giovanni Battista Cerone (detto Ronca Battista), che si distinse eroicamente durante lo scontro. La leggenda vuole che Ronca Battista, mentre si trovava nel bosco in una giornata d'inverno a fare legna, incontr\u00f2 una vecchia donna che raccoglieva legna secca per darla ad un fornaio in cambio di pane. Battista la aiut\u00f2, donandole il suo mantello per proteggerla dal freddo e un pezzo di pane per sfamarsi. La donna, toccata dal suo gesto, gli diede un bacio sulla fronte e confer\u00ec un tocco magico alla sua roncola.\nSi narra poi che Ronca Battista, durante il sacco del Lautrec, attese in una strada stretta del centro cittadino l'arrivo degli invasori e con la propria roncola \"benedetta\" affront\u00f2 da solo i soldati francesi introdottisi in citt\u00e0 per saccheggiare e trucidare la popolazione.\nAnche se in nettissima maggioranza, gli assalitori ebbero difficolt\u00e0 contro il boscaiolo melfitano che, nonostante le ferite sempre pi\u00f9 gravi, resistette con incredibile tenacia riuscendo da solo ad uccidere molti soldati francesi. Infine, Battista soverchiato dal numero dei nemici e ferito gravemente per\u00ec nello scontro. Per vendicare le gravi perdite subite, gli invasori fecero uno sterminio di enormi proporzioni, ove non vennero risparmiati neanche donne, anziani e bambini.\nMelfi, a imperitura memoria del coraggio e dell'amor patrio di Giovanni Battista Cerone culminati con il sacrificio della propria vita, ha inteso dedicargli una delle strade principali del centro storico, denominata \"Via Ronca Battista\".\nCelebrazione dello \"Spirito Santo\" a Melfi.\nLa celebrazione della Pentecoste, localmente denominata \"Festa dello Spirito Santo\", \u00e8 occasione in citt\u00e0 anche per la rievocazione della tragedia del 1528, ancora viva nella memoria collettiva melfitana.\nInfatti alla processione propriamente religiosa per la Pentecoste, si affianca una grande rievocazione dell'evento con un corteo in costumi dell'epoca e con la rappresentazione degli eventi cruciali di quei tristi giorni (assalto alle mura, espugnazione del castello e cos\u00ec via).\nIl corteo storico \u00e8 aperto da due paggi che portano le pergamene dell'imperatore Carlo V, che ricordano il conferimento a Melfi del titolo di \u201cfedelissima\u201d; esso parte dalla piccola chiesa dello Spirito Santo, nei boschi del Vulture, presso la quale si rifugiarono alcuni melfitani scampati al massacro."}
{"id": "1860589", "revid": "439868", "url": "https://it.wikipedia.org/wiki?curid=1860589", "title": "Polykarp Kusch", "text": " \u00c8 stato allievo di Isidor Isaac Rabi, dal 1949 professore alla Columbia University di New York e altro Premio Nobel."}
{"id": "1860599", "revid": "439868", "url": "https://it.wikipedia.org/wiki?curid=1860599", "title": "Topless", "text": "Topless (in inglese \"senza parte superiore\") \u00e8, nell'accezione italiana, la pratica di scoprire il seno per permettere l'abbronzatura uniforme del busto. Pi\u00f9 comunemente, con \"topless\" si intende un particolare costume da bagno femminile privo della parte superiore.\nNella civilt\u00e0 occidentale, la pratica di mostrare il seno in pubblico resta generalmente un tab\u00f9 per via delle implicazioni storiche, culturali e sociali che essa comporta, tab\u00f9 invece assente in molte popolazioni non occidentali, nelle quali le donne usano mostrarsi in pubblico a seno scoperto.\nQuestioni culturali e legali nella civilt\u00e0 occidentale.\nNelle societ\u00e0 occidentali, se da una parte \u00e8 consentito senza scandali alle donne di mostrarsi in d\u00e9collet\u00e9 (soprattutto in costume da bagno), dall'altra la copertura del seno fa parte del comune senso del pudore, cosicch\u00e9 anche a livello giuridico, a seconda delle legislazioni vigenti nei vari paesi, il \"topless\" pu\u00f2 rientrare tra gli atti osceni in luogo pubblico. \nIn Italia, dopo una lunga e animata discussione circa la moralit\u00e0 di tale comportamento, anche fortemente rivendicato in partecipate manifestazioni femministe degli anni sessanta, settanta e ottanta, la questione del topless \u00e8 stata conclusa dalla III sezione penale Corte di Cassazione che, con sentenza numero 3557 del 2000, ha sancito la liceit\u00e0 del topless in spiaggia, in quanto \u00ab\"ormai da vari lustri \u00e8 comunemente accettato ed entrato nel costume sociale\"\u00bb.\nAree consentite al topless.\nIl topless viene tollerato soltanto in apposite aree riservate, tra cui gli spogliatoi femminili, le saune, le piscine aperte e le spiagge dove tale pratica non \u00e8 vietata; pertanto il suo uso a livello pubblico \u00e8 limitato esclusivamente all'abbronzatura. Le spiagge \"topless\" sono diffuse specialmente in Europa, Nuova Zelanda ed Australia, e si differenziano dalle spiagge per nudisti nelle quali \u00e8 consentita la nudit\u00e0 integrale. \nIn alcune manifestazioni, come i carnevali di Rio de Janeiro e New Orleans, viene consentito alle donne che sfilano con i carri di esibirsi in topless per le strade."}
{"id": "1860602", "revid": "767487", "url": "https://it.wikipedia.org/wiki?curid=1860602", "title": "Defiant Imagination", "text": "Defiant Imagination \u00e8 il secondo album della band technical melodic death metal canadese Quo Vadis pubblicato nel 2004 dalla Skyscraper Music."}
{"id": "1860606", "revid": "599013", "url": "https://it.wikipedia.org/wiki?curid=1860606", "title": "Ase kleveland", "text": ""}
{"id": "1860613", "revid": "116290302", "url": "https://it.wikipedia.org/wiki?curid=1860613", "title": "Centrale fotovoltaica Beneixama", "text": "La centrale fotovoltaica Beneixama \u00e8 una centrale elettrica fotovoltaica da 20 MW situata a Beneixama, in Spagna. L'impianto consiste in circa 100\u00a0000 pannelli fotovoltaici, comprendenti un'area di circa 500\u00a0000\u00a0m2. I pannelli sono 200 moduli PQ City Solar fatti da celle solari in silicio policristallino. Oltre a quelli sono stati installati 200 unit\u00e0 di inverter solari della Siemens \"Sinvert Solar 100 Master\".\nL'impianto \u00e8 stato costruito dalla City Solar ed \u00e8 stato terminato nel settembre del 2007."}
{"id": "1860615", "revid": "729019", "url": "https://it.wikipedia.org/wiki?curid=1860615", "title": "Affondamento della Prince of Wales e della Repulse", "text": "Laffondamento della HMS \"Prince of Wales\" e della HMS \"Repulse\", avvenuto il 10 dicembre 1941, fu uno degli episodi pi\u00f9 disastrosi per gli Alleati all'inizio della seconda guerra mondiale nel Pacifico.\nL'aviazione navale giapponese colp\u00ec in diverse ondate le due navi, causandone l'affondamento. Le perdite umane da parte britannica furono elevate; i naufraghi furono recuperati dai cacciatorpediniere di scorta HMS \"Electra\", \"Express\" e \"Vampire\", mentre il \"Tenedos\", a causa della scarsit\u00e0 di carburante, aveva ricevuto l'ordine di tornare a Singapore.\nIn Giappone l'episodio \u00e8 conosciuto come .\nContesto strategico.\nLa pianificazione strategica britannica in vista di una possibile guerra con l'impero del Sol Levante, che avrebbe evidentemente messo in pericolo le colonie inglesi, e in particolare la prestigiosa e fondamentale base navale di Singapore, si basava inizialmente sul previsto trasferimento dell'intera \"Mediterranean Fleet\" nelle acque del Sud-est asiatico (cosiddetta strategia della \"Main Fleet to Singapore\"), sostituita nel teatro mediterraneo dalla flotta francese che avrebbe dovuto assumere la direzione in esclusiva del contrasto alla marina italiana. Queste ottimistiche prospettive operative vennero totalmente sconvolte dal rapido crollo della Francia nell'estate 1940; due elementi nuovi costrinsero a rivedere completamente la pianificazione inglese:\nIndubbiamente il sempre maggiore impegno diretto americano nell'estate del 1941 aveva modificato ulteriormente la situazione; il minaccioso posizionamento della Flotta del Pacifico alle Hawaii poteva paralizzare la volont\u00e0 offensiva giapponese in direzione del sud-est Asiatico; e Winston Churchill, dopo l'incontro con Franklin Delano Roosevelt in Atlantico a Placentia Bay, proprio a bordo della \"Prince of Wales\" nell'agosto 1941, decise, anche per motivi di prestigio nazionale, di organizzare una nuova forza navale da inviare a Singapore con funzione di deterrenza e intimidazione nei confronti di possibili ostili iniziative nipponiche. La decisione del Primo Ministro inglese si basava su una pericolosa sottovalutazione del potenziale operativo e delle capacit\u00e0 della marina e delle forze aeree giapponesi e mostrava certamente un'eccessiva fiducia nell'efficacia e nella superiorit\u00e0 tecnica delle navi britanniche pi\u00f9 recenti.\nIl Primo Ministro inglese, quindi, respinse completamente le prudenti proposte del Primo Lord del Mare, ammiraglio sir Dudley Pound, volte alla costituzione di una forza navale difensiva (a protezione di Singapore e delle comunicazioni con il sub-continente indiano) organizzata intorno alle due corazzate classe \"Nelson\", a quattro vecchie corazzate classe \"Revenge\", e a due portaerei recenti. Invece Churchill decise ostinatamente di inviare una forza navale pi\u00f9 piccola, ma incentrata su una delle corazzate pi\u00f9 moderne e veloci della classe \"King George V\", sull'incrociatore da battaglia \"Repulse\" (appena rimodernato) e sulla portaerei \"Indomitable\", da impiegare offensivamente per minacciare le basi giapponesi e intimorire, con la sola presenza, il possibile nemico asiatico (sulla base di un presunto effetto psicologico scaturito dalla presenza della pi\u00f9 nuova corazzata della Royal Navy nelle acque asiatiche).\nI tentativi di dissuasione di Dudley Pound (volti a chiarire al Primo Ministro la pericolosit\u00e0 di una simile missione di \"guerriglia navale\" di fronte alle numerose e capaci forze giapponesi) fallirono di fronte all'ostinata volont\u00e0 di Churchill.\nLa missione.\nIl 23 ottobre 1941, quindi, la corazzata \"Prince of Wales\", della classe \"King George V\", reduce della battaglia con la \"Bismarck\", salpava dal porto militare di Glasgow diretta verso Singapore, la grande base navale britannica in Estremo Oriente, prestigioso simbolo della potenza dell'Impero britannico. L'11 novembre la \"Repulse\" venne a sua volta dirottata verso Ceylon per ricongiungersi alla nave ammiraglia che a bordo aveva il comandante designato della piccola squadra navale: l'energico e stimato ammiraglio Sir Thomas Phillips, vicecapo di Stato Maggiore dell'Ammiragliato e quindi principale aiutante di Dudley Pound, soprannominato \"Tom Pouce\" per la sua bassa statura. Un primo grave inconveniente si verific\u00f2 subito con lo spiacevole incidente che occorse alla portaerei \"Indomitable\", di cui era previsto l'impiego accanto alle due navi da battaglia: durante manovre di addestramento nelle Antille, si aren\u00f2 e non pot\u00e9 per questo raggiungere la squadra diretta a Singapore, indebolendo cos\u00ec in modo significativo la protezione aerea disponibile.\nNonostante questo incidente e l'impossibilit\u00e0 di una pronta sostituzione della portaerei in avaria, la squadra dell'ammiraglio Phillips prosegu\u00ec la navigazione giungendo il 2 dicembre nella base navale di Singapore. All'evento fu data grande pubblicit\u00e0 dalla propaganda britannica, sempre nel tentativo di intimorire l'avversario nipponico e frenarne le velleit\u00e0 espansionistiche. Il 5 dicembre l'ammiraglio Phillips, nominato immediatamente comandante in capo della Eastern Fleet, dopo essersi incontrato con il governatore della colonia, sir Shenton Thomas, e con i responsabili militari britannici del posto (il maresciallo dell'aria - \"Air Marshall\" - sir Robert Brooke-Popham, comandante in capo del Comando dell'Estremo Oriente; l'ammiraglio Spooner, comandante delle forze navali \"in loco\", e il vice maresciallo dell'aria - \"Air Vice Marshall\" - Pulford, comandante dei reparti aerei della RAF in Malesia), raggiunse Manila per incontrare il generale MacArthur e l'ammiraglio Hart, rispettivamente comandante in capo delle forze americane delle Filippine e capo delle forze navali americane nel teatro - la cosiddetta \"Asiatic Fleet\".\nLa discussione evidenzi\u00f2 come la situazione fosse molto meno rosea del previsto e quanto fosse pericoloso stazionare con le preziose navi da battaglia appena arrivate, a Singapore o a Manila, luoghi alla portata delle forze aeree nemiche, posizionate in Indocina; da Londra, l'Ammiragliato propose addirittura un ripiegamento fino a Darwin in Australia; il vice maresciallo dell'aria Pulford aveva gi\u00e0 sottolineato la debolezza delle sue forze e l'impossibilit\u00e0 quindi di garantire un'efficace copertura aerea alle navi dell'ammiraglio Phillips. Gli eventi per\u00f2 incalzavano ormai. Il 7 dicembre 1941 i giapponesi attaccavano di sorpresa a Pearl Harbor la flotta americana del Pacifico, paralizzandola e contemporaneamente iniziavano sbarchi nell'istmo di Kra e sulla costa orientale della penisola malese.\nAlla notizia degli sbarchi, pervenuta l'8 dicembre 1941, l'ammiraglio Phillips, notoriamente dotato di elevato spirito offensivo, decise di salpare immediatamente con la sua \"Forza Z\", denominazione della squadra navale composta dalle due navi da battaglia e da una piccola scorta di cacciatorpediniere, per dirigere verso le zone di sbarco ed eventualmente attaccare le forze navali nipponiche, contrastando quindi le operazioni offensive dell'Esercito imperiale giapponese. In effetti, a Singapore si trovavano anche altre unit\u00e0 navali, tra cui vari incrociatori e cacciatorpediniere, ma una buona parte di esse non era pronta a prendere il mare e quelle che lo erano troppo lente per tenere il passo della squadra. Inoltre, come aveva sottolineato inutilmente Pulford, non vi era alcuna forza aerea in grado di fornire una scorta a lungo raggio, eccettuati alcuni vecchi Brewster F2A Buffalo dello \"Squadron 453\" della Royal Australian Air Force dislocati a Sembawang. Tra l'altro si deve rilevare che i servizi di informazione inglesi (ed anche americani) sottovalutavano grossolanamente il potenziale delle forze aeree giapponesi, descritte nei numerosi rapporti come \"leggermente inferiori (dal punto di vista della modernit\u00e0 ed efficienza operativa) a quelle italiane (che non erano considerate molto pericolose)\".\nLa battaglia e l'affondamento.\nInizio della sortita navale inglese.\nL'8 dicembre 1941 alle ore 17.35, salutata dalla banda schierata sul molo, la squadra (costituita dalla nave da battaglia \"Prince of Wales\", al comando del capitano di vascello John Catterall Leach, dall'incrociatore da battaglia \"Repulse\", al comando del capitano di vascello William G. Tennant e dai cacciatorpediniere \"Electra\", \"Express\", \"Vampire\" e \"Tenedos\") prese il mare verso nord in direzione delle presunte zone degli sbarchi; la mancanza di informazioni precise sulle operazioni giapponesi e sulla presenza della flotta di invasione nipponica, provocarono confusione e incertezza tra i comandanti e tra gli equipaggi delle navi britanniche.\nIn precedenza l'ammiraglio aveva richiesto l'intervento della RAF per la ricognizione davanti alla squadra navale e per la copertura dei caccia sopra Singora per il giorno 10 dicembre ma, a causa della scarsa disponibilit\u00e0 di mezzi aerei e della precariet\u00e0 degli aeroporti britannici a nord della penisola malese (gi\u00e0 minacciati dalle forze di invasione giapponesi), il vice maresciallo Pulford comunic\u00f2 di non poter assicurare l'appoggio richiesto, ma Phillips, che apprese l'incresciosa notizia gi\u00e0 in mare dopo essere salpato (alle ore 01:25 del 9 dicembre) da un messaggio del contrammiraglio Palliser (il suo capo di stato maggiore che era rimasto a Singapore), decise di continuare verso nord in direzione della pi\u00f9 vicina Kota Bahru (dove erano segnalati altri sbarchi giapponesi), sperando nell'effetto sorpresa, dopo una veloce navigazione notturna, ed anche nella protezione del tempo instabile e piovoso poco favorevole all'attivit\u00e0 aerea.\nL'ammiraglio giapponese Nobutake Kond\u014d, comandante della 2\u00aa Flotta impegnata a organizzare e proteggere gli sbarchi della XXV Armata giapponese a Pattani, Singora e Kota Bahru (sulla costa orientale della penisola malese), disponeva di due navi da battaglia veloci classe Kongo, di numerosi incrociatori e cacciatorpediniere (in parte organizzati in una squadra di appoggio ravvicinato ai trasporti truppe, guidata dal capace ammiraglio Jisabur\u014d Ozawa - con cinque incrociatori pesanti, un incrociatore leggero e quattordici cacciatorpediniere) e della 4\u00aa Flottiglia sottomarini del contrammiraglio Yoshitomi. Consapevole della inferiorit\u00e0 delle sue navi da battaglia rispetto alle corazzate inglesi appena giunte a Singapore, in uno scontro classico tra navi di linea, Kondo decise di ritirare la \"Kongo\" e la \"Hiei\" al riparo al largo del Capo Saint Jacques, di affidare a Ozawa la protezione dei trasporti delle truppe giapponesi, di organizzare uno schermo di sottomarini per individuare in tempo utile le navi nemiche e di affidare la distruzione della squadra inglese agli aerei della 22\u00aa Flottiglia (forze aeree della Marina Imperiale) schierata in numerosi aeroporti attorno a Singora (Indocina).\nQuesto potente concentramento di aerei, guidato dal contrammiraglio Sadaichi Matsunaga, disponeva di un notevole potenziale offensivo e di equipaggi addestrati, coraggiosi ed estremamente motivati; organizzato inizialmente con i Kokutai (corpo aereo) \"Genzan\" e \"Mihoro\", dotati di 96 bombardieri/aerosiluranti Tipo 96 (Mitsubishi G3M \"Nell\"), di 36 caccia Tipo 0 (Mitsubishi A6M \"Zero\") e di sei aerei ricognitori, schierati negli aeroporti di Saigon, S\u00f3c Tr\u0103ng e Thudamont, era stato ulteriormente rafforzato ai primi di dicembre da 27 bombardieri/aerosiluranti Tipo 1 (Mitsubishi G4M \"Betty\") del Kokutai \"Kanoya\", trasferiti rapidamente da Formosa all'Indocina per affrontare la minaccia delle navi inglesi.\nScoperta e ritirata.\nAlle ore 04:00 del 9 dicembre l'ammiraglio Phillips, giunto all'altezza delle isole Anambas, decise di dirigere verso nord, il tempo instabile sembrava favorire la navigazione delle navi inglesi e quindi la missione continu\u00f2 in direzione di Kota Bahru; in realt\u00e0 alle 13:45 la \"Forza Z\" venne individuata dal sottomarino giapponese I-65 posizionato nella linea di sbarramento organizzata dall'ammiraglio Yoshitomi. Una ricognizione aerea effettuata in mattinata sulla base navale di Singapore, comunicando erroneamente la presenza in rada delle grandi navi britanniche, aveva inizialmente tratto in inganno i comandi nipponici della 22\u00aa Flottiglia che in un primo momento continuarono ad organizzare un nuovo attacco aereo con bombe su Singapore, senza predisporre un piano di attacco antinave.\nIl messaggio del sommergibile I-65 giunse alle basi aeree in Indocina alle 17:00 del 9 dicembre, provocando immediatamente un totale cambiamento di piani; venne, quindi, subito organizzata una squadra d'attacco aereo per individuare e distruggere la pericolosa squadra inglese prima che potesse mettere in pericolo gli sbarchi sulle coste malesi. Nel frattempo, la Forza Z venne anche individuata dalla ricognizione aerea nipponica e la posizione trasmessa alla 22\u00aa Flottiglia aerea, gi\u00e0 allertata dal rilevamento del sottomarino. Tre idrovolanti del tipo E13A \"Jakes\", decollati dagli incrociatori \"Jura\", \"Kumano\" e \"Kino\", rilevarono la squadra britannica, seguendola dalle 17:40 alle 18:09 (ora locale) del 9 dicembre.\nA questo punto, l'ammiraglio Phillips decise prudentemente (dopo una breve riunione con i suoi subordinati) di abbandonare la missione; in assenza di copertura caccia e dopo l'individuazione della squadra navale britannica da parte dell'aviazione giapponese, il rischio era ormai troppo grande. Di conseguenza, alle 20:15 le navi inglesi virarono per sud-est, riducendo contemporaneamente la velocit\u00e0 a 20 nodi per risparmiare il carburante; il cacciatorpediniere \"Tenedos\" era gi\u00e0 stato rimandato indietro fin dalle ore 18:25 proprio per scarsit\u00e0 di carburante. Ulteriori sviluppi si verificarono alle ore 23:55: un nuovo messaggio dell'ammiraglio Palliser da Singapore comunic\u00f2 la notizia di un nuovo presunto sbarco giapponese a Kuan-Tan (a sud di Kota Bahru); Phillips cambi\u00f2 nuovamente decisione, sempre pieno di spirito offensivo e contando sull'oscurit\u00e0 della notte per sviare le ricerche del nemico, e alle 00:52 del 10 dicembre ordin\u00f2 una nuova variazione di rotta della squadra navale per dirigere a sud-ovest verso Kuan-Tan; in questo modo incapp\u00f2 malauguratamente in un nuovo sbarramento di sottomarini giapponesi che lo individuarono alle ore 02:10 (rilevamento del I-58 del tenente di vascello Tanisaki).\nMentre le navi inglesi effettuavano queste confuse manovre, a partire dalle ore 19:00 del 9 dicembre una prima ondata di aerei giapponesi, frettolosamente armati con siluri, si era freneticamente lanciata alla ricerca della squadra nemica; intralciate dalla progressiva oscurit\u00e0 e ingannati anche dalle imprevedibili manovre delle navi britanniche, i piloti giapponesi, nonostante l'esperienza, non riuscirono a individuare il nemico e finirono per rischiare di colpire per errore proprio alcune navi della squadra dell'ammiraglio Ozawa, impegnata a proteggere gli sbarchi sulle coste malesi. In particolare alcuni aerei del Kokutai \"Mihoro\" mancarono per poco proprio l'incrociatore \"Chokai\", nave ammiraglia con a bordo Ozawa. Di fronte al fallimento e ai rischi di errori, Matsunaga richiam\u00f2 opportunamente la formazione aerea che riusc\u00ec fortunosamente a rientrare alle basi di Saigon in piena notte (per facilitare gli atterraggi, gli equipaggi attesero il chiaro di luna iniziando le manovre, con gli aerei carichi di bombe e siluri, solo dopo la mezzanotte).\nGli attacchi decisivi e l'affondamento.\nLa notizia del nuovo rilevamento della squadra inglese (da parte del sommergibile I-58), arriv\u00f2 alle basi aeree giapponesi in Indocina alle ore 3:30 del 10 dicembre, scatenando immediatamente nuovi frenetici preparativi per sferrare finalmente un attacco in forze per distruggere le navi da battaglia nemiche. L'ammiraglio Matsunaga (il capace comandante dell 22\u00aa Flottiglia aerea) organizz\u00f2 quindi in primo luogo una formazione da ricognizione (che decoll\u00f2 alle ore 6:25) con nove aerei \"Nell\" e due Aichi E10A \"Hank\", per agganciare con sicurezza la squadra britannica; poi, senza attendere nuove notizie pi\u00f9 precise sui rilevamenti, a partire dalle ore 7:35, fece partire le forze di attacco principali, dopo aver diramato un enfatico ordine del giorno ai suoi coraggiosi piloti (\"...\u00e8 una occasione d'oro di portata storica millenaria...\")\nIl Kokutai \"Genzan\" mise in azione 26 \"Nell\" armati di siluri e bombe da 1.100 libbre, al comando del tenente di vascello Nakanishi, mentre il Kokutai \"Kanoya\" port\u00f2 in volo 26 \"Betty\" tutti armati di siluri guidati dal tenente di vascello Miyauchi; infine alle ore 9:30, decoll\u00f2 l'ultimo gruppo offensivo costituito da 34 \"Nell\" del Kokutai \"Mihoro\", divisi in quattro gruppi, guidati dal tenente Shoji e armati principalmente di bombe da 550 e 1.100 libbre, tranne il gruppo del tenente Takahishi armato con siluri. Questa massiccia ondata d'attacco, divisa in dieci gruppi di 8-9 aerei ciascuno, diresse quindi risolutamente verso sud, volando a una quota compresa tra i 2.500 e i 3.000 metri con l'ordine di procedere lungo il 5\u00ba meridiano e di spingersi alla ricerca del nemico fino al 2\u00ba grado di latitudine nord, limite del raggio d'azione degli aerei.\nL'ultimo cambio di rotta.\nNel frattempo, l'ammiraglio Phillips aveva compiuta una ultima, fatale, variazione nei suoi piani e nella sua rotta, informato dal cacciatorpediniere \"Express\" (inviato in avanscoperta verso Kuan-Tan) che non c'era alcuna traccia di nuovi sbarchi giapponesi, alle 09:35 del 10 dicembre decideva finalmente di interrompere la puntata sulle coste malesi e, dopo aver perso almeno un'altra ora navigando verso nord-ovest alla ricerca di presunte unit\u00e0 nemiche segnalategli in precedenza, dirigeva nuovamente a sud verso Singapore ad una velocit\u00e0 di circa 20 nodi.\nLa scoperta.\nDopo alcune ore di navigazione, alle ore 10:15 un primo aereo nemico venne individuato dalla \"Prince of Wales\"; si trattava dell'aereo da ricognizione del tenente Mishima che, esausto e scoraggiato, stava ritornando indietro dopo ore di infruttuose ricerche. L'ufficiale, sorpreso dalla vista inaspettata delle corazzate nemiche, effettu\u00f2 l'individuazione e la localizzazione precisa delle navi, diramando immediatamente la notizia ai comandi giapponesi di Saigon. Alle 10:30, sugli schermi radar della \"Repulse\" apparve la traccia delle squadre giapponesi attaccanti, e alle 10:40 Phillips, cosciente di essere stato scoperto e del conseguente pericolo, mise le due navi da battaglia in stato di combattimento per respingere un possibile attacco aereo.\nIn realt\u00e0, in quel momento, i gruppi di attacco dei Kokutai \"Genzan\" e \"Kanoya\" si erano gi\u00e0 spinti troppo a sud e rischiavano, alla ricerca delle navi nemiche, di raggiungere un punto pericolosamente lontano dalle proprie basi in Indocina e di esaurire il carburante rimasto per il volo di ritorno. Solo alle 11:20, venne finalmente comunicato alle squadriglie in volo l'avvenuta localizzazione delle navi inglesi a 70 miglia a sud-ovest di Kuan-Tan; le formazioni di bombardieri deviarono subito in direzione nord-ovest per raggiungere e attaccare la squadra britannica. In pratica, furono proprio le squadriglie del Kokutai \"Mihoro\" che, partite per ultimo, attaccarono per prime provenendo direttamente da nord; alle 11:45 i 34 bombardieri \"Nell\", divisi nelle quattro squadriglie dei tenenti Shirai, Takeda, Ohira e Takahishi e guidati dal tenente Shoji, si presentarono sopra i bastimenti inglesi alla quota di 3.500 metri e passarono subito all'attacco.\nLe navi inglesi non erano indifese di fronte all'imminente attacco aereo nemico, disponevano di una notevole velocit\u00e0 e agilit\u00e0 di manovra e, soprattutto, erano dotate di una potente difesa contraerea che poteva creare uno schermo di fuoco molto pericoloso e potenzialmente quasi impenetrabile per aerei attaccanti. In particolare la \"Prince of Wales\" disponeva della difesa antiaerea pi\u00f9 efficiente e moderna di tutta la Royal Navy, costituita da 16 cannoni da 133\u00a0mm (corrispondenti a 5,25 pollici) Dual Purpose (a doppio uso, sia antiaereo che antinave), un sistema Bofors a canna singola da 40\u00a0mm, 11 sistemi Oerlikon da 20\u00a0mm a canna singola e, soprattutto, dai micidiali \"Pianoforti di Chicago\": due sistemi \"Pom-Pom\" a quattro canne e quattro sistemi a otto canne (con un potenziale di 60.000 colpi al minuto). Quanto alla \"Repulse\", pur meno fornita di artiglieria antiaerea, disponeva comunque di sei cannoni da 102\u00a0mm (non molto moderni), di tre sistemi \"Pom-Pom\" a otto canne e di otto sistemi Oerlikon da 20\u00a0mm a canna singola.\nAlla prova dei fatti, tuttavia, questo armamento potenzialmente efficace si dimostr\u00f2 inadeguato a fronteggiare da solo (senza copertura aerea) le abili tattiche e le coraggiose manovre combinate da diverse direzioni degli aviatori giapponesi (esperti, ben addestrati e dal morale altissimo), anche per carenze degli equipaggi, snervati dal clima e dalla lunga e disagiata missione in alto mare. Un altro fattore a favore degli attaccanti era la mancanza delle spolette di prossimit\u00e0, introdotte, in via sperimentale, solo nel settembre 1941. I proiettili erano dotati solo di spolette a tempo che venivano impostate prima dello sparo in base alla stima del tempo di volo del proiettile, per cui erano richiesti migliaia di colpi per riuscire ad abbattere un aereo.\nSembra che l'ammiraglio Phillips ebbe un primo avvertimento dell'attacco imminente attraverso una comunicazione radio del cacciatorpediniere \"Tenedos\", che si era allontanato in precedenza da solo ed era gi\u00e0 stato attaccato senza esito da alcuni aerei giapponesi; egli, tuttavia, decise di mantenere il silenzio radio e non richiedere l'intervento di caccia britannici di copertura che potenzialmente avrebbero potuto intervenire entro 76 minuti; anche un messaggio radio di allarme del \"Tenedos\" non raggiunse mai Singapore.\nPrimo attacco.\nIl primo attacco venne quindi sferrato dai \"Nell\" del Kokutai \"Mihoro\", armati di bombe, alle ore 11:45; in particolare i primi ad entrare in azione furono gli aerei della 5\u00aa squadriglia del tenente Shirai. Nonostante l'intenso fuoco della contraerea inglese (che si impegn\u00f2 subito al massimo) e le rapide manovre evasive delle navi, i bombardieri giapponesi sganciarono le loro bombe prendendo di mira la \"Repulse\" e riuscirono a sfuggire al fuoco con solo lievi danni; una bomba da 550 libbre colp\u00ec in pieno la nave da battaglia inglese, causando danni al ponte e provocando un primo incendio a bordo, mentre altre due cadevano vicinissime. Alle 12:03 comparvero i primi aerosiluranti del Kokutai \"Genzan\" (provenienti da sud-est) che cominciarono a scendere a 300 metri di quota e ad attaccare a piccoli gruppi con direzioni convergenti da entrambi i lati delle due navi contemporaneamente; si trattava della 1\u00aa e della 2\u00aa squadriglia, guidate dai tenenti Ishihara e Takai, che affrontarono il muro di fuoco contraereo e lanciarono i loro siluri con traiettorie incrociate; alle 12:14 la \"Prince of Wales\" venne colpita da un siluro sul lato di sinistra all'altezza della centina 280 (ma prima della esplorazione del 2007/2008 si riteneva che fossero due) che mise fuori uso le due eliche di quel lato. Vennero anche gravemente danneggiati il timone e alcuni pezzi di piccolo calibro.\nL'allagamento dovuto alle 18.000 tonnellate d'acqua imbarcate provoc\u00f2 un primo sbandamento della grande nave (la cui velocit\u00e0 scese a 13 nodi a causa delle importanti avarie). La gravit\u00e0 dell'allagamento dipese, secondo analisi recenti, dal cedimento della rivettatura di alcune paratie, gi\u00e0 danneggiate da una bomba d'aereo tedesca durante la notte del 31 agosto 1940 e riparate nel cantiere navale Cammell Laird, che permise, insieme all'albero motore squilibrato, all'acqua di invadere locali fino a mezza nave facendola sbandare a sinistra. Per contrastare lo sbandamento, veniva ordinato l'allagamento delle camere stagne di dritta ottenendo solo una parziale compensazione. Uno dei \"Nell\" venne abbattuto dalla contraerea inglese, mentre altri tre furono danneggiati; un secondo attacco con siluri, da parte della 2\u00aa squadriglia del Kokutai \"Genzan\", sulla \"Repulse\" che, nonostante i danni provocati dalla bomba, manovrava ancora a 25 nodi, non ottenne invece risultati.\nSecondo attacco.\nAlle 12:20 apparve una nuova, grande formazione di aerei giapponesi in avvicinamento a bassa quota da est; si trattava di 26 \"Betty\" di tre squadriglie del Kokutai \"Kanoya\" guidate dal tenente di vascello Miyauchi (1\u00aa, 2\u00aa e 3\u00aa squadriglia comandate rispettivamente dai tenenti Nabeta, Higashimori e Iki), armate di siluri. I \"Betty\" si divisero in tre formazioni e la 1\u00aa e la 2\u00aa squadriglia attaccarono per prime, da due direzioni e con grande abilit\u00e0, la \"Repulse\": alle 12:22 un primo siluro colp\u00ec la nave inglese proprio nel mezzo e pochi minuti pi\u00f9 tardi anche la 3\u00aa squadriglia (tenente Iki) si un\u00ec all'attacco. Nonostante la coraggiosa difesa (due \"Betty\" furono abbattuti), risult\u00f2 impossibile fronteggiare un attacco da diverse direzioni contemporaneamente: un altro siluro colp\u00ec la nave inglese nella parte poppiera e poco dopo altri tre devastarono lo scafo e provocarono danni irreparabili (la \"Repulse\", a differenza della gemella \"Renown\" non era stata dotata durante i lavori di ammodernamento di protezioni aggiuntive contro i siluri).\nLa nave si inclin\u00f2 di 30\u00b0, si svilupparono incendi incontrollabili e il comandante Tennant fu costretto ad ordinare l'abbandono del grande incrociatore da battaglia ormai alla deriva, i marinai si gettarono in mare, mentre alcuni tra loro rimasero bloccati dalla rete metallica del fumaiolo secondario e morirono carbonizzati. Alle 12:33 la \"Repulse\" si capovolse e scomparve sott'acqua a circa quattro miglia di distanza dalla \"Prince of Wales\", trascinando con s\u00e9 513 uomini dell'equipaggio; il capitano Tennant sopravvisse al naufragio e venne recuperato insieme ai superstiti dai cacciatorpediniere \"Electra\" e \"Vampire\", che si erano avvicinati alla nave.\nQuasi simultaneamente all'affondamento della \"Repulse\", anche la \"Prince of Wales\" era sotto un nuovo attacco da parte di quattro \"Betty\" della 1\u00aa squadriglia e due della 2\u00aa squadriglia del Kokutai \"Kanoya\"; gli aerosiluranti si avvicinarono da diversi angoli d'attacco e lanciarono sei siluri: tre giunsero a segno tra le 12:23 e le 12:24, colpendo, tutti dal lato di dritta, la prua, il centro nave all'altezza della plancia e la poppa della corazzata (all'altezza della centina 296), la quale, gi\u00e0 in grave difficolt\u00e0, imbarc\u00f2 grandi quantit\u00e0 d'acqua, scese a 8 nodi di velocit\u00e0 e cominci\u00f2 ad affondare, sommersa fino alla plancia. I fori dei siluri rispetto alla linea di galleggiamento sono pi\u00f9 in basso a prua che a poppa a causa delle sezioni allagate dal primo siluro che avevano arretrato il baricentro della nave determinando un innalzamento della prua di circa due metri. Essendo i generatori elettrici fuori uso, le artiglierie antiaeree da 133\u00a0mm non poterono pi\u00f9 elevare e brandeggiare i pezzi e le pompe elettriche non poterono funzionare, impedendo di compensare lo sbandamento sempre crescente.\nInoltre la nave ormai non aveva timone, e poteva virare solo con la potenza dei motori. Solo ora l'ammiraglio Phillips ruppe il silenzio radio, comunicando di essere sotto attacco e richiedendo l'intervento di rimorchiatori per cercare di salvare la grande corazzata; tuttavia la nave, che continuava a imbarcare acqua, era ormai condannata. Gi\u00e0 alle 11:58 il capitano Tennant del \"Repulse\", del resto, aveva diramato un primo allarme a Singapore, richiedendo disperatamente l'intervento dei caccia della RAAF.\nL'attacco finale.\nUn ultimo attacco di bombardieri \"Nell\" della 6\u00aa squadriglia del Kokutai \"Mihoro\" (tenente Takeda), sferrato con bombe, mise ancora a segno un colpo (nonostante la \"Prince of Wales\" rispondesse sempre al fuoco) alle ore 12:44, sul ponte tra i due fumaioli, assestando il colpo di grazia alla corazzata ammiraglia. La \"Prince of Wales\", che aveva ormai imbarcato oltre 18.000 tonnellate di acqua, si inclin\u00f2 a dritta e si capovolse; il cacciatorpediniere \"Express\" si era gi\u00e0 avvicinato per recuperare l'equipaggio, per poco non fu rovesciato dalla deriva antirollio della corazzata; il tempo pi\u00f9 lungo che trascorse prima dell'affondamento della corazzata rispetto alla \"Repulse\", permise fortunatamente di salvare molti pi\u00f9 uomini: i morti furono alla fine 327 su un equipaggio di 1.612 ufficiali e marinai. La nave affond\u00f2 alle ore 13:24 del 10 dicembre a 65 miglia a sud-est di Kuan-Tan, portando con s\u00e9 anche il comandante Leach e l'ammiraglio Phillips.\nLe operazioni di soccorso.\nI tre cacciatorpediniere di scorta (il \"Tenedos\" era stato gi\u00e0 rimandato a Singapore) iniziarono le operazioni di soccorso dei naufraghi; \"Electra\" e \"Vampire\" si dedicarono ai superstiti della \"Repulse\", mentre lo \"Express\" si diresse verso la zona di affondamento della \"Prince of Wales\", che risulter\u00e0 poi distante 9 miglia da quella della \"Repulse\". Il bilancio finale fu di 840 morti o dispersi, di cui 513 sul \"Repulse\" e 327 nella \"Prince of Wales\". Grazie al prodigarsi dei cacciatorpediniere furono tratti comunque in salvo complessivamente 2.081 marinai e gli uomini dell'equipaggio del \"Repulse\" recuperati dall\"Electra\" affiancarono il suo equipaggio ai posti di combattimento permettendo di recuperare 571 naufraghi. Un aereo ricognitore giapponese rimase sul luogo della tragedia per controllare le ultime fasi, abbandonando velocemente l'area al comparire, pochi minuti dopo l'affondamento della \"Prince of Wales\", di otto caccia britannici F2A Buffalo arrivati (alle ore 14:00) ormai troppo tardi, dopo l'allarme lanciato dal capitano Tennant.\nIl giorno dopo, un aereo dell'aviazione navale nipponica pilotato dal tenente Haruki Iki sorvol\u00f2 i relitti lanciando due corone di fiori, una per gli aviatori giapponesi del Corpo Aereo Kanoya e l'altra per i marinai britannici.\nI relitti.\nI relitti delle due navi sono stati dapprima oggetto di operazioni di ricerca e successivamente di investigazione da parte di una commissione navale inglese. La \"Prince of Wales\" giace a una profondit\u00e0 media di 68 m nel Mar Cinese meridionale, quasi completamente capovolta con una inclinazione di 15-20 gradi, con la sovrastruttura sprofondata nella sabbia del fondo. I giapponesi avevano intenzione di ispezionare il relitto, localizzato nei primi del 1942, per avere accesso a quelle che all'epoca erano le pi\u00f9 avanzate tecnologie radar, ma a causa dei loro limiti operativi vi rinunciarono. La torretta A (nelle navi inglesi le torrette erano contraddistinte con lettere da A a prua estrema a Y a poppa estrema) con 3 dei suoi 4 cannoni da 14\" \u00e8 visibile insieme a parte del suo stereotelemetro e la parte di prua che la precede si eleva dal fondo del mare di un paio di metri.\nUn pezzo della gru per aerei / imbarcazioni di sinistra giace a pochi metri dalla nave, essendo stato strappato dalla vicina esplosione di una bomba da 500\u00a0kg. Altri relitti tra i quali quelli di alcune \"zattere Carley\" sono sparsi entro qualche decina di metri dal relitto. Una delle torrette di sinistra da 5,25\" (presumibilmente la P3) con il suo anello di rotazione e la camera operativa aperta si trova capovolta nella sabbia tra la gru ed il relitto, probabilmente scivolata via dalla sua sede durante il capovolgimento della nave.\nAttualmente, agli assi delle eliche delle navi sono state fissate delle boe, ai cui cavi \u00e8 attaccata la bandiera da guerra della Royal Navy, che viene periodicamente cambiata da sommozzatori della marina; i relitti, che giacciono entrambi quasi capovolti, sono considerati propriet\u00e0 della Corona oltre che cimitero di guerra. Nel 2002 la campana della \"Prince of Wales\" venne recuperata da una squadra mista (civile e militare) inglese ed \u00e8 attualmente esposta al Merseyside Maritime Museum in Liverpool.\nBilancio e conseguenze.\nSecondo le fonti giapponesi, i bombardieri e gli aerosiluranti \"Betty\" e \"Nell\" lanciarono in totale 49 siluri, ottenendo 26 centri sulle navi da battaglia e su un cacciatorpediniere; 16 bombe da 550 libbre, con un solo centro; e 41 bombe da 1.100 libbre, con due centri sul bersaglio. Dai dati inglesi risulterebbe invece che furono sei (quattro secondo recenti investigazioni) i siluri che colpirono la \"Prince of Wales\", cinque la \"Repulse\" e due bombe a segno (una ciascuna sulle due navi da battaglia). Le perdite giapponesi furono solo di tre aerei abbattuti (due \"Betty\" e un \"Nell\") e numerosi altri rientrati alle basi in Indocina danneggiati.\nLa \"Prince of Wales\" e la \"Repulse\" furono le prime navi da battaglia affondate in combattimento in alto mare esclusivamente da attacchi aerei (i precedenti di Taranto e Pearl Harbor essendosi verificati all'interno delle acque ristrette di porti militari). Il contraccolpo morale della catastrofe (senza precedenti per la Royal Navy) fu, effettivamente, enorme: Churchill ammise la sconfitta in un drammatico e realistico discorso alla Camera dei Comuni; mentre nelle sue memorie descrive efficacemente lo stupore, lo sconforto e anche la preoccupazione, causatagli dall'inattesa notizia, comunicatagli telefonicamente dal Primo Lord del Mare, Dudley Pound, in persona.\nDal punto di vista della situazione strategica in Estremo Oriente, l'affondamento delle navi alleate pi\u00f9 potenti presenti nel teatro bellico (dopo la neutralizzazione della Flotta del Pacifico americana a Pearl Harbor) sanzion\u00f2 definitivamente la schiacciante (ma momentanea) superiorit\u00e0 aeronavale giapponese, favorendo in modo decisivo le rapide conquiste dell'Esercito dell'Imperatore, durante la prima met\u00e0 del 1942.\nSulle cause e le responsabilit\u00e0 \u00e8 infuriata per anni una grande polemica, centrata principalmente sulle eventuali colpe dei due massimi indiziati della tragedia: l'ammiraglio Phillips e, naturalmente, Churchill. In sintesi, la critica storica, al momento, sembra ritenere che:"}
{"id": "1860627", "revid": "298055", "url": "https://it.wikipedia.org/wiki?curid=1860627", "title": "Aphasia Wye", "text": ""}
{"id": "1860628", "revid": "118031", "url": "https://it.wikipedia.org/wiki?curid=1860628", "title": "Balthasar K\u0142ossowski de Rola", "text": ""}
{"id": "1860629", "revid": "118031", "url": "https://it.wikipedia.org/wiki?curid=1860629", "title": "Balthasar Klossowski de Rola", "text": ""}
{"id": "1860630", "revid": "30610", "url": "https://it.wikipedia.org/wiki?curid=1860630", "title": "Patrick Rothfuss", "text": "\u00c8 l'autore della trilogia \"Le Cronache dell'Assassino del Re\" (The Kingkiller Chronicles) .\nBiografia.\nSecondo il suo sito, Patrick Rothfuss \u00e8 cresciuto leggendo una grande quantit\u00e0 di libri, anche a causa del cattivo tempo e dell'assenza della televisione. Inizi\u00f2 a frequentare l'Universit\u00e0 del Winsconsin nel 1991, prima studiando ingegneria chimica, per poi dedicarsi a psicologia clinica. Continu\u00f2 in seguito a studiare ogni cosa catturasse il suo interesse, svolgendo strani lavori e nel frattempo continuando a scrivere una lunga storia intitolata \"The Song of Flame and Thunder\" (\"La canzone del fuoco e del tuono\").\nDopo aver completato la storia, la propose a diversi editori, ma fu sempre rifiutato finch\u00e9 nel 2002 non vinse il concorso Writers of the Future con un estratto del romanzo. Dopo aver parlato con Kevin J. Anderson, riusc\u00ec a vendere il romanzo alla DAW Books. A causa della sua lunghezza, \"The Song of Flame and Thunder\" fu divisa in una saga di tre volumi, intitolata \"The Kingkiller Chronicle\" (\"Le Cronache dell'Assassino del Re\").\nIl primo volume della trilogia \u00e8 stato pubblicato negli Stati Uniti nel marzo del 2007 col titolo \"The Name of the Wind\" (in italiano \"Il nome del vento\", edito da Fanucci) ed ha vinto il Quill Award per il miglior libro fantasy/fantascientifico del 2007. Il secondo volume \u00e8 stato pubblicato in Italia con il titolo \"La paura del saggio\" da Fanucci Editore nel 2011 (in inglese \"The wise man's fear\").\nOpere.\nLe cronache dell'assassino del re.\nPatrick Rothfuss prevede di concludere la trilogia con un romanzo che potrebbe essere intitolato \"The Doors of Stone\", sottolineando per\u00f2 che si tratta ancora di \"una pura speculazione\"."}
{"id": "1860632", "revid": "1005847", "url": "https://it.wikipedia.org/wiki?curid=1860632", "title": "Regioni geoeconomiche del Brasile", "text": "Le Regioni geoeconomiche del Brasile sono suddivisioni dello Stato brasiliano sulla base delle caratteristiche storico-economiche del Brasile, quali gli aspetti dell'economia e della formazione storica brasiliana e regionale.\nNel 1967, il geografo Pedro Pinchas Geis\u00ear propose questa divisione regionale del paese in tre regioni geoeconomiche o insiemi di regioni. Questa divisione ha come base le caratteristiche storico-economiche del Brasile, quali gli aspetti dell'economia e della formazione storica brasiliana e regionale. Queste divisioni non rispettano i limiti interstatali.\nLe tre regioni sono:"}
{"id": "1860635", "revid": "1272592", "url": "https://it.wikipedia.org/wiki?curid=1860635", "title": "Troia (disambigua)", "text": ""}
{"id": "1860637", "revid": "1543377", "url": "https://it.wikipedia.org/wiki?curid=1860637", "title": "Mr. Wiggles (fumetto)", "text": "Mr.Wiggles (\"Rehabilitating Mr. Wiggles\") \u00e8 un fumetto disegnato da Neil Swaab e pubblicato settimanalmente negli Stati Uniti d'America da The New York Press, Real Detroit Weekly, New Times Broward-Palm Beach, The Toilet Paper, Rochester City Newspaper e The Badger Herald, in Italia da Internazionale ed in Russia da settembre 2008 su FHM, oltre che sul sito ufficiale.\nIl fumetto \u00e8 stato pubblicato in tre raccolte negli Stati Uniti, dai titoli \"Rehabilitating Mr. Wiggles Vol. 1\", \"Attitude Featuring: Neil Swaab, Rehabilitating Mr. Wiggles\" e \"Rehabilitating Mr. Wiggles: Vol. 3\", rispettivamente del 2002, del 2005 e del 2009. In Italia la prima raccolta \u00e8 stata pubblicata nel novembre 2007 con il titolo \"Mr. Wiggles\" mentre in Russia con il titolo \"The New Life of Mr. Wiggles\".. Nel 2009, in Italia, \u00e8 stata pubblicata la seconda raccolta con il titolo \"Mr. Wiggles colpisce ancora\".\nPersonaggi.\nIl personaggio principale del fumetto \u00e8 Mr. Wiggles, un orsetto di peluche scurrile e pieno di vizi, tra i quali l'alcolismo, la tossicodipendenza e l'ipersessualit\u00e0. Oltre a lui, l'altro personaggio co-protagonista \u00e8 Neil, ragazzo ebreo ventiseienne con problemi di calvizie, di autostima e di relazione con le donne.\nQuesti sono gli unici due personaggi presenti costantemente nella serie, oltre ad essi figurano spesso bambini, una psicologa che segue Mr. Wiggles, donne che l'orsacchiotto tenta di sedurre, preti e, in alcune strisce, Ges\u00f9."}
{"id": "1860638", "revid": "400694", "url": "https://it.wikipedia.org/wiki?curid=1860638", "title": "Troia (album)", "text": "Troia \u00e8 il primo album in studio del gruppo musicale italiano Gli Squallor, pubblicato nel 1973.\nDescrizione.\nSul lato A la title-track \"Troia\" presenta una citazione dall'Iliade (i famosi versi \u00ab\"Cantami o diva del pelide Achille l'ira funesta che infiniti lutti addusse... agli dei\"\u00bb, poi corretto \u00ab\"agli Achei\"\u00bb), in cui compare un gioco di parole con il titolo della citt\u00e0 e il nome della protagonista del poema epico Elena. \"Non mi mordere il dito\" \u00e8 una cover di \"The Mosquito\" dei Doors. L'incipit di \"Raccontala giusta Alfredo\" \u00e8 identico alla versione di Joe Cocker di \"With a little help from my friends\" dei Beatles. La canzone \u00e8 cantata da Toto Savio, voce di tutte le canzoni \"cantate\" del gruppo. \"Il silenzio\" \u00e8 il risultato di due onomatopee \"shhh!\" e dell'intimazione \"silenzio!\", pronunciate da Cerruti, con alcuni istanti di silenzio tra l'una e l'altra. \"Morire in Porsche\", cantata da Cerruti con accento francese, \u00e8 una cover di \"Sex Shop\" di Serge Gainsbourg. \nSul lato B \"La risata triste\" \u00e8 una cover, peraltro quasi del tutto identica all'originale, del brano \"Slush\" dei Bonzo Dog Doo-Dah Band, risalente a un anno prima, e riproduce in loop un effetto esilarante. \"Marcia K2\" inaugura una serie di improbabili radiocronache di eventi mondani raccontate da Cerruti, spesso in localit\u00e0 impervie e lontane, dove sfilano una serie di avvenimenti appartenenti al mondo dell'assurdo, raccontate liberamente dal sedicente inviato. \"Blue Moon\" \u00e8 una cover dell'evergreen di Richard Rodgers e Lorenz Hart. \nL'album \u00e8 stato pubblicato nel 1973 su etichetta discografica CBS - in quegli anni amministrata dalla CGD per la distribuzione italiana - in formato LP e musicassetta. \u00c8 stato successivamente ristampato su etichetta discografica CGD gi\u00e0 a partire dallo stesso 1973 e ancora nel 1977, 1981 e 1989. Infine \u00e8 stato ristampato in CD nel 1993.\nIl singolo \"38 luglio\", primo del gruppo pubblicato gi\u00e0 nel 1971, contiene due brani inclusi nell'album. Dall'album \u00e8 stato inoltre estratto il singolo \"Ti ho conosciuto in un clubs\", pubblicato nello stesso 1973."}
{"id": "1860645", "revid": "287204", "url": "https://it.wikipedia.org/wiki?curid=1860645", "title": "Oldrich Nejedl\u00fd", "text": ""}
{"id": "1860652", "revid": "1318658", "url": "https://it.wikipedia.org/wiki?curid=1860652", "title": "Citt\u00e0 del Connecticut", "text": "Lista delle citt\u00e0 del Connecticut, Stati Uniti d'America, comprendente tutti i comuni dello Stato (\"city\" e \"town\").\nI dati sono dell'USCB riferiti al censimento del 2000 e a una stima del 01-07-2006."}
{"id": "1860657", "revid": "30610", "url": "https://it.wikipedia.org/wiki?curid=1860657", "title": "Per sempre Stargirl", "text": "Per sempre Stargirl (\"Love, Stargirl\") \u00e8 un romanzo di Jerry Spinelliormai pubblico dal 2007. \u00c8 il sequel di \"Stargirl\" del 2000."}
{"id": "1860665", "revid": "125075585", "url": "https://it.wikipedia.org/wiki?curid=1860665", "title": "Fascia contigua", "text": "La fascia contigua, o anche zona contigua, \u00e8 uno spazio di mare che si estende per un limite massimo di 24 miglia marine dalla linea di base della costa; quindi per 12 miglia marine oltre il limite delle acque territoriali. Non tutti gli Stati la applicano.\nDisciplina.\nCome si legge dall'art. 33 della Convenzione di Montego bay, \"In una zona contigua al suo mare territoriale, denominata \u00ab\"zona contigua\"\u00bb, lo Stato costiero pu\u00f2 esercitare il controllo necessario al fine di: prevenire le violazioni delle proprie leggi e regolamenti doganali, fiscali, sanitari e di immigrazione entro il suo territorio o mare territoriale; punire le violazioni delle leggi e regolamenti di cui sopra, commesse nel proprio territorio o mare territoriale. La zona contigua non pu\u00f2 estendersi oltre 24 miglia marine dalla linea di base da cui si misura la larghezza del mare territoriale\". A differenza delle acque territoriali, quindi, la Zona contigua non fornisce diritti sovrani allo stato costiero, ma solo diritti di controllo sulle navi in transito, tesi a prevenire o reprimere infrazioni alle sue leggi doganali, fiscali, sanitarie o di immigrazione. \nSempre a differenza delle acque territoriali, essa \u00e8 opzionale e va quindi dichiarata dallo stato costiero perch\u00e9 venga a esistenza. L'Italia, che prima del 1958 possedeva un mare territoriale di 6 miglia e una fascia contigua di altrettante 6 miglia, non ha ancora provveduto formalmente a dichiararne una che sia conforme alle normative convenzionali odierne, ma vi ha accennato nella legge (la cosiddetta \"Bossi-Fini\") 30 luglio 2002, n. 189 (all'art. 11, lett. d); tale accenno tuttavia sembra riferirsi solo alle leggi di immigrazione, escludendo o non prevedendo l'uso della fascia contigua anche per gli altri usi possibili. La dottrina \u00e8 comunque divisa nel considerare esistente la zona contigua italiana, anche solo esclusivamente al contrasto dell'immigrazione clandestina. C'\u00e8 chi la considera inesistente in quanto non esiste nessuna legislazione attuativa e dunque i poteri assegnati dalla L. 189/2002 resterebbero allo stato virtuale. Di contro c'\u00e8 chi sostiene che la L. 189/2002 sia di per s\u00e9 istitutiva della zona contigua ma funzionalmente collegata alla materia dell'immigrazione\nNel Mediterraneo hanno istituito zone contigue solo il Marocco, Malta, la Francia e l'Egitto . L'Italia, il cui Codice della navigazione \u00e8 aggiornato al 1974, otto anni prima della Convenzione di Montego Bay, fissa il proprio limite territoriale in ventiquattro miglia nautiche (da regolamentare secondo accordi internazionali) includendo sia il mare territoriale, sia la zona contigua. Si pu\u00f2 dire, quindi, che seppur in forma indiretta, abbia istituito una zona contigua ambigua ma valida.\nLa fascia contigua non va confusa con la Fascia archeologica, nonostante la stessa estensione e usi simili."}
{"id": "1860666", "revid": "2138421", "url": "https://it.wikipedia.org/wiki?curid=1860666", "title": "Giovanni Andrea Archetti", "text": "Egli \u00e8 noto in particolare per aver cercato per conto della Santa Sede di attivare la soppressione della congregazione dei Gesuiti anche in Russia. Venne ostacolato in questo dalla ferma volont\u00e0 della zarina Caterina II di proteggere l'ordine, la quale per\u00f2 lo ricompens\u00f2 con una forte pressione per la sua promozione al cardinalato.\nBiografia.\nI primi anni e l'inizio della carriera ecclesiastica.\nGiovanni Andrea Archetti nacque l'11 settembre 1731 a Brescia, da una famiglia di ricchi mercanti: gli Archetti i quali avevano acquistato dei possedimenti a Formigara, nel distretto di Cremona, localit\u00e0 Pizzighettone, ottenendo nel 1743 dall'imperatrice Maria Teresa d'Austria il titolo di marchesi di Formigara e baroni del Sacro Romano Impero. Suo padre era Pietro Archetti, mentre sua madre era Paola Giroldi.\nDestinato alla carriera ecclesiastica, studi\u00f2 all'Universit\u00e0 La Sapienza di Roma dove il 16 maggio 1774 si addottor\u00f2 \"in utroque iure\", divenendo poi referendario della Segnatura ed entrando cos\u00ec nella prelatura romana dall'8 gennaio 1754.\nVicelegato a Bologna dal 2 novembre 1754 all'agosto 1758, fu anche consultore della Sacra Congregazione dei Riti e Relatore della Sacra Consulta dal 23 novembre 1759. Torn\u00f2 a Roma da Bologna il 20 novembre 1760 e divenne protonotario apostolico partecipante e poi decano di quel collegio. Il 16 agosto 1773 gli spett\u00f2 l'onore e l'onere di promulgare il breve pontificio per la soppressione della Societ\u00e0 di Ges\u00f9 nel Collegio Germanico gesuita.\nL'episcopato, la nunziatura in Polonia e la complessa trattativa per la soppressione dei Gesuiti in Russia.\nIl 10 settembre 1775 venne ordinato sacerdote e, il giorno successivo, eletto arcivescovo titolare di Calcedonia; la sua consacrazione avvenne il 17 settembre nella chiesa di San Marco a Roma per mano del cardinale Carlo Rezzonico, assistito da Orazio Mattei, arcivescovo titolare di Colosso, e da Giuseppe Maria Contesini, arcivescovo titolare di Atene. \nIl 18 settembre 1775 venne nominato nunzio apostolico a Varsavia ed il 22 dello stesso mese fu assistente al soglio pontificio. Giunse in Polonia a met\u00e0 aprile del 1776 ed il 29 aprile present\u00f2 le sue credenziali al sovrano a Varsavia; l'Archetti giunse in Polonia in un periodo certo non facile per la chiesa locale che si trovava in pesanti difficolt\u00e0 dopo la prima partizione del 1772. I nuovi confini di stato, inoltre, dividevano in due molte diocesi, creando difficolt\u00e0 nell'amministrazione delle stesse. In qualit\u00e0 di nunzio, l'Archetti si impegn\u00f2 in delicati negoziati col governo della Prussia e della Russia sotto il governo della quale erano passati i Cattolici Uniti di Ucraina e Lituania, considerati come dei rinnegati dagli ortodossi, i quali li accusavano apertamente di apostasia.\nOttenne la pubblicazione in Prussia della bolla \"Dominus ac Redemptor\" nel 1780, con la quale papa Clemente XIV aveva decretato la soppressione della Compagnia di Ges\u00f9, ma non riusc\u00ec a convincere Caterina II a dare esecuzione alla bolla nei suoi domini, dove i gesuiti sopravvissero fino alla restaurazione dell'ordine.\nDal 1782 fu anche nunzio straordinario presso la zarina Caterina II dal momento che i rapporti con la Russia si facevano sempre pi\u00f9 tesi da quando l'imperatrice aveva posto i gesuiti russi sotto la protezione di Stanislaus Siestrze\u0144cewicz-Buhusz il quale, intenzionato a divenire il capo dei cattolici negli stati della Russia, era stato nominato dalla zarina alla sede arcivescovile di Mohilev proprio nel 1782. Nel novembre di quell'anno, la questione dei gesuiti ancora rimaneva aperta a San Pietroburgo, e la zarina colse l'occasione per chiedere proprio al nunzio Archetti la richiesta di un pallio da parte del papa per l'arcivescovo di Mohilev e la consacrazione di monsignor Ivan Benis\u0142awski a vescovo. Il papa, per dimostrare la massima apertura nei confronti della zarina e sempre nella speranza di farle cambiare idea, incaric\u00f2 l'Archetti di una missione straordinaria presso la corte imperiale nel 1783, lasciando Varsavia il 14 giugno e giungendo a San Pietroburgo il 4 luglio successivo, ricevuto alla corte imperiale con grandi onori. Il 18 gennaio 1784 l'arcivescovo Siestrze\u0144cewicz ricevette il pallio dalle mani del nunzio e monsignor Benis\u0142awski venne consacrato vescovo titolare di Gadara e vescovo coadiutore con diritti di successione all'arcidiocesi di Mohilev. Giovanni Andrea Archetti a questo punto riprese i negoziati concernenti i gesuiti ma non fu in grado di raggiungere lo scopo prefissato dalla Santa Sede, malgrado in aggiunta avesse portato un riconoscimento pontificio ai titoli dei monarchi russi ed avesse portato a compimento altri rilevanti accordi. Il nunzio, ad ogni modo, seppe ottenere il favore della zarina, la quale si impegn\u00f2 per la sua promozione al cardinalato, promozione che giunse nel maggio successivo, motivo per cui l'Archetti venne richiamato a Roma, lasciando San Pietroburgo il 13 giugno 1784.\nIl cardinalato.\nSu richiesta di Caterina II, nel concistoro del 20 settembre 1784 papa Pio VI lo cre\u00f2 cardinale inviando la notizia della sua nomina in Polonia ove gli fu consegnata da re Stanislao Poniatowski il 24 ottobre successivo, a Grodno. Dopo aver lasciato la Polonia sul finire del novembre del 1784, fece ritorno in Italia passando per Dresda, Praga e Vienna. Il 25 gennaio 1785 si ferm\u00f2 a Brescia, ove venne ricevuto con grande solennit\u00e0 dai concittadini, che aggregarono la sua famiglia alla nobilt\u00e0 bresciana il 2 aprile di quell'anno. Giunse a Roma il 7 giugno 1785 ed il 23 giugno di quell'anno il papa gli impose la berretta nella Cappella Sistina, oltre a concedergli il titolo cardinalizio di Sant'Eusebio il 27 giugno di quello stesso anno.\nAscritto alle sacre congregazioni di Propaganda Fide, dei Vescovi e dei Religiosi, del Concilio e della Sacra Consulta, divenne protettore della chiesa nazionale romana dei bergamaschi. Il 5 luglio 1785 venne nominato legato apostolico a Bologna, giungendo in citt\u00e0 il successivo 17 settembre, rimanendo in tal posizione sino al 3 settembre 1795. Ottenne quindi la gestione della sede episcopae di Ascoli Piceno col titolo personale di arcivescovo, il 1\u00ba giugno 1795, giungendo in citt\u00e0 all'inizio di ottobre di quell'anno. L'entrata dei francesi a Bologna nel 1795, pose fine al lungo scontro tra il senato locale ed il governo papale. Dal 1797 al 1799 si serv\u00ec per la sua diocesi di un vicario generale nella persona dell'allora monsignor Francesco Saverio Castiglioni, futuro papa Pio VIII. Il 18 marzo 1798, il comandante francese di Macerata invi\u00f2 a Roma il cardinale Archetti assieme ad altri cardinali, prigionieri nel convento domenicano di Civitavecchia; malgrado questo rimase poco tempo in prigionia, pur non potendo comunque far ritorno nella sua diocesi. Si rec\u00f2 dunque a Gaeta e poi a Napoli, regno al quale apparteneva la sua diocesi. Prese parte al conclave del 1799-1800 celebratosi a Venezia, dal quale usc\u00ec eletto papa Pio VII. Da qui accompagn\u00f2 il nuovo papa da Venezia a Roma.\nTerminato il primo periodo di occupazione francese, opt\u00f2 per l'ordine dei cardinali-vescovi e scelse la sede suburbicaria di Sabina, mantenendo il governo della diocesi di Ascoli Piceno con beneplacito della Sede Apostolica (2 aprile 1800). Nel giugno del 1805 si rec\u00f2 nuovamente a Brescia per affari personali e fu in quel frangente che l'imperatore Napoleone Bonaparte, che incontr\u00f2 in citt\u00e0, lo nomin\u00f2 al vescovato di quella citt\u00e0, sede rimasta vacante dopo la morte del vescovo Giovanni Nani il 23 ottobre del 1804. L'Archetti ad ogni modo rifiut\u00f2 tale nomina e lasci\u00f2 Brescia il 20 settembre 1805, facendo ritorno ad Ascoli Piceno il 30 di quello stesso mese.\nPoco dopo il suo arrivo in citt\u00e0 si ammal\u00f2 e dopo una breve malattia mor\u00ec il 5 novembre 1805. La sua salma venne esposta alla pubblica venerazione e poi sepolta nella cattedrale di Ascoli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1860668", "revid": "22475", "url": "https://it.wikipedia.org/wiki?curid=1860668", "title": "The Tao of Programming", "text": "The Tao of Programming (\"Il Tao della programmazione\") \u00e8 un libro scritto nel 1987 da Geoffrey James. Scritto in stile \"Tongue-in-cheek\" e del classico testo Taoista come il \"Tao Te Ching\" e \"Zhu\u0101ngz\u01d0\". The Tao of Programming \u00e8 una raccolta di piccoli aneddoti divisi in nove \"libri\":\nI temi del libro riportano molti ideali hacker - i manager dovrebbero lasciare i programmatori al proprio lavoro; il codice dovrebbe essere corto, elegante; e altre ancora."}
{"id": "1860669", "revid": "1786095", "url": "https://it.wikipedia.org/wiki?curid=1860669", "title": "Stargirl (romanzo)", "text": "Stargirl \u00e8 un romanzo di Jerry Spinelli pubblicato nel 2000 e in Italia nel 2004.\nLa storia \u00e8 incentrata su una nuova alunna della Mica Area High School in Arizona: Stargirl Caraway, il cui vero nome \u00e8 Susan Julia Caraway, un'eccentrica e compassionevole vegetariana anticonformista che negli anni precedenti ha studiato in casa. La voce narrante \u00e8 quella di Leo Borlock, che frequenta l'anno successivo a quello di Stargirl. Alcuni riferimenti sembrano indicare che il romanzo sia ambientato negli anni ottanta. Il sequel, \"Per sempre Stargirl,\" \u00e8 stato pubblicato il 14 agosto 2007.\nTrama.\nSusan \u00e8 una ragazza molto particolare, porta con s\u00e9 un topo, va ai funerali altrui, canta ai suoi compagni di scuola tanti auguri e ha scelto di farsi chiamare Stargirl Caraway. Arrivata a Mica, una minuscola citt\u00e0 dell'Arizona, il suo modo di vestire e di comportarsi sconvolge la vita dei suoi abitanti, specialmente quella degli alunni della \"high school\" locale e in particolare di uno di loro, Leo Borlock, che la rimpianger\u00e0 per tutta la vita.\nIl suo comportamento sempre gentile non \u00e8 accettato perch\u00e9 troppo in contrasto con la rivalit\u00e0 fra scuole della comunit\u00e0: viene infatti considerata egocentrica, impicciona, arrogante, e anche traditrice per il suo rifiuto di tifare contro gli avversari della squadra di basket della scuola. Stargirl si trova cos\u00ec a venire esclusa, senza per\u00f2 dare peso alla cosa dato che per lei hanno pi\u00f9 valore i sentimenti delle persone per lei pi\u00f9 importanti: la sua famiglia, un paleontologo in pensione, la sua unica amica e Leo Borlock, il ragazzo di cui si \u00e8 innamorata. Sar\u00e0 proprio Leo, combattuto tra l'amore per Stargirl e la paura di essere escluso a sua volta dal \"gruppo\", a chiedere a Stargirl di adeguarsi agli altri. Stargirl lo accontenta riprendendo il suo nome di battesimo, Susan, vestendosi come tutte le altre e andando contro la sua natura, ma ormai l'ostilit\u00e0 nei suoi confronti \u00e8 troppo forte. Alla fine, Stargirl decide di tornare a essere se stessa e dopo un sorriso dolce e comprensivo a Leo e una comparsa strabiliante al ballo di fine anno, se ne va, lasciando una traccia indelebile nell'animo di tutti."}
{"id": "1860670", "revid": "287204", "url": "https://it.wikipedia.org/wiki?curid=1860670", "title": "Stretti", "text": ""}
{"id": "1860672", "revid": "648716", "url": "https://it.wikipedia.org/wiki?curid=1860672", "title": "Pinta (bicchiere)", "text": "Il bicchiere da pinta o pi\u00f9 semplicemente la pinta \u00e8 un tipo di bicchiere da birra utilizzato per contenere specialmente birre ale inglesi o stout irlandesi.\nLa forma a tronco di cono rovesciato di questi bicchieri e lo slargo subito sotto l'orlo neutralizzano le velleit\u00e0 di schiuma delle bitter ale e valorizzano invece la cream delle birre stout.\nLe capienze standard sono di per la mezza pinta e per la pinta ."}
{"id": "1860673", "revid": "102787564", "url": "https://it.wikipedia.org/wiki?curid=1860673", "title": "Novembre (romanzo)", "text": "Novembre. Frammenti di stile qualsiasi (nell'originale francese \"Novembre. Fragments d'un style quelconque\") \u00e8 un romanzo breve in chiave autobiografica di Gustave Flaubert, scritto nel 1842.\nTrama.\nL'opera \u00e8 una sorta di confessione autobiografica dell'autore, all'epoca ventenne. Egli vi narra le sue pulsioni nei confronti del sesso femminile e delle sofferenze ad esse dovute, fino all'incontro con Marie (trasposizione letteraria di Eulalie Foucaud, donna realmente conosciuta da Flaubert), una prostituta attraverso la quale fa le sue prime esperienze sessuali e che, nell'ultima parte scritta in prima persona, gli racconta la sua vita. In seguito i due si lasciano, per non rivedersi mai pi\u00f9. Flaubert, nella conclusione del romanzo, ricorre al \"clich\u00e9\" del ritrovamento del manoscritto (come ha fatto, ad esempio, Alessandro Manzoni ne \"I Promessi Sposi\").\nTeatro.\nNel 2016 ne viene realizzato un adattamento per le scene, in Italia, con protagonisti Elmo Ler nel ruolo del giovane Gustave e Loriana Rosto nel ruolo della prostituta Marie per la regia di Gianni Scuto."}
{"id": "1860674", "revid": "51323", "url": "https://it.wikipedia.org/wiki?curid=1860674", "title": "Novembre. Frammenti di stile qualsiasi", "text": ""}
{"id": "1860675", "revid": "51323", "url": "https://it.wikipedia.org/wiki?curid=1860675", "title": "Novembre. Fragments d'un style quelconque", "text": ""}
{"id": "1860679", "revid": "729019", "url": "https://it.wikipedia.org/wiki?curid=1860679", "title": "Warner Aircraft Corporation", "text": "La Warner Aircraft Corporation, con sede a Detroit, era un'azienda meccanica statunitense produttrice di motori aeronautici.\nNel 1928 inizi\u00f2 la produzione di una famiglia di motori radiali conosciuti come Scarab, sviluppati nel tempo e prodotti in 4 differenti modelli fino ai primi anni trenta.\nL'azienda, precedentemente conosciuta come Aeronautical Industries Incorporated Scarab, cominci\u00f2 la produzione dello Scarab nell'aprile 1927, ma gi\u00e0 nell'ottobre dello stesso anno cambi\u00f2 la ragione sociale assumendo la definitiva denominazione di Warner Aircraft Corporation. Con questo marchio nel 1930 introdusse una versione ridotta a 5 cilindri, lo Scarab Junior e successivamente, nel 1933 una versione maggiorata, il Super Scarab\nL'azienda non realizz\u00f2 altri modelli di motori aeronautici e cess\u00f2 di esistere acquistata dalla Clinton Machine Company nel 1950."}
{"id": "1860680", "revid": "287204", "url": "https://it.wikipedia.org/wiki?curid=1860680", "title": "Polican", "text": ""}
{"id": "1860683", "revid": "587663", "url": "https://it.wikipedia.org/wiki?curid=1860683", "title": "Old ale", "text": "Le old ale sono birre ad alta fermentazione che appartengono alla famiglia delle ale.\nCaratteristiche.\nColore scuro, di origine inglese, tradizionalmente invecchiata un paio di anni prima del consumo. Abbastanza alcolica, con valori che variano dal 6% al 12% di alcol per volume, possiedono buon corpo e gusto strutturato."}
{"id": "1860685", "revid": "288970", "url": "https://it.wikipedia.org/wiki?curid=1860685", "title": "Nian Hao", "text": ""}
{"id": "1860697", "revid": "106990", "url": "https://it.wikipedia.org/wiki?curid=1860697", "title": "Privil\u00e8ge du blanc", "text": ""}
{"id": "1860701", "revid": "729019", "url": "https://it.wikipedia.org/wiki?curid=1860701", "title": "Ugo Zottin", "text": "Biografia.\nUgo Zottin \u00e8 nato ad Acerra, in provincia di Napoli, anche se il cognome tradisce origini venete, precisamente di Treviso; ha frequentato l'Accademia militare di Modena nel 1969, poi la Scuola Ufficiali Carabinieri a Roma ed infine la Scuola di Guerra a Civitavecchia. \u00c8 sposato con Fiamma ed ha 2 figli.\nCarriera.\nAllievo dell'Accademia Militare di Modena, viene nominato sottotenente nel 1971. \u00c8 laureato in giurisprudenza e Scienze della Sicurezza Interna ed Esterna, nonch\u00e9 ha conseguito il \"Master Universitario di Secondo Livello in Studi Storico - Artistici e di Tutela e Valorizzazione del Patrimonio Culturale e dell'Ambiente\".\nDal 1973 al 1977 \u00e8 comandante di plotone e compagnia Carabinieri.\nIn seguito ha ricoperto il ruolo di Comandante Sezione Corsi, presso la Scuola Ufficiali Carabinieri fino al 1981.\nHa retto inoltre la Compagnia Carabinieri di Terracina fino all'anno 1986. Successivamente fino al 1988 il Nucleo Carabinieri presso il Dipartimento Marittimo Alto Tirreno della Spezia. Poi fino al 1993 il Comando Provinciale di Venezia.\nNell'ambito dello Stato Maggiore del Comando Generale dell'Arma ha ricoperto vari incarichi (Capo Ufficio Personale Ufficiali, Capo V Reparto). \u00c8 stato Comandante della Scuola Allievi Carabinieri di Roma fino al 1999, in seguito Vice Comandante della Regione Carabinieri \"Calabria\", poi Capo di Stato Maggiore della Divisione CC di Messina.\nHa diretto il Centro Operativo D.I.A. di Roma. \u00c8 stato alla guida fino al 2006 del Comando Carabinieri per la Tutela del Patrimonio Culturale, promosso generale di brigata. Dal 2007 al settembre 2008 \u00e8 stato Comandante della Regione Carabinieri \"Toscana\", con il grado di generale di divisione, poi comandante della Scuola Ufficiali Carabinieri.\nDa settembre 2012 \u00e8 Comandante Interregionale di Sicilia e Calabria \"Culqualber\" dei carabinieri, con il grado di generale di corpo d'armata.\nDa dicembre 2013 \u00e8 divenuto Comandante delle scuole dell'Arma dei carabinieri, sostituendo il Generale di divisione Umberto Pinotti, che ha preso il suo posto come Comandante Interregionale di Sicilia e Calabria \"Culqualber\".\nDal 24 giugno 2014 \u00e8 Vice Comandante Generale dell'Arma dei Carabinieri sostituendo il parigrado generale Tullio Del Sette andato a ricoprire l'ufficio di Capo Gabinetto del Ministro della Difesa.\nAlla medesima data assume anche il Comando Interregionale \"Podgora\" di Toscana, Lazio, Umbria, Marche e Sardegna. Il 20 marzo 2015 lascia l'incarico di Vice Comandante generale dell'arma dei carabinieri per raggiunti limiti di et\u00e0; gli subentra il generale di corpo d'armata Vincenzo Giuliani."}
{"id": "1860710", "revid": "339392", "url": "https://it.wikipedia.org/wiki?curid=1860710", "title": "Felipe di Borbone-Spagna", "text": ""}
{"id": "1860711", "revid": "599013", "url": "https://it.wikipedia.org/wiki?curid=1860711", "title": "Reynaldo Parks", "text": "Carriera.\nClub.\nDebutta in Costa Rica con la Limonense nella stagione 1991-1992. Nella stagione 1993-1994 gioc\u00f2 con l'Herediano e per la stagione 1996-1997 fu venduto al Comunicaciones in Guatemala. Nel 1997 pass\u00f2 in Messico ai Tecos, e nel 2001 firma per . Quindi ritorna in Costa Rica e passa dal Saprissa, con cui ha guadagnato un terzo posto finale alla Coppa del Mondo per Club FIFA del 2005 in Giappone, all'Universidad de Costa Rica. Nel 2008 passa al San Carlos.\nNazionale.\nParks \u00e8 stato anche un membro della squadra Nazionale della Costa Rica con la quale ha collezionato 48 presenze e ha disputato la Coppa America del 2001 in Colombia, inoltre ha partecipato a diverse gare di qualificazione per il Mondiale di Corea-Giappone 2002."}
{"id": "1860715", "revid": "6923", "url": "https://it.wikipedia.org/wiki?curid=1860715", "title": "Gastone d'Orl\u00e9ans (1842-1922)", "text": "Biografia.\nPrimi anni.\nGastone nacque il 28 aprile 1842 a Neuilly-sur-Seine, un sobborgo di Parigi. Era il figlio maggiore di Luigi, duca di Nemours e della principessa Vittoria di Sassonia-Coburgo-Kohary. I suoi nonni paterni erano Luigi Filippo, re dei Francesi, e Maria Amalia delle Due Sicilie; i suoi nonni materni erano il principe Ferdinando di Sassonia-Coburgo-Gotha e Maria Antonia di Koh\u00e1ry.\nGastone venne nominato Conte d'Eu alla nascita da suo nonno, il re Luigi Filippo.\nIl principe ricevette una educazione raffinata sotto Julio Gauthier e lo storico Auguste Trognon. Impar\u00f2 diverse lingue straniere, tra cui latino, inglese, tedesco e portoghese.\nNel 1855, all'et\u00e0 di 13 anni, Gastone inizi\u00f2 la sua carriera militare in un corso di artiglieria, concludendola presso la Scuola Militare di Segovia, in Spagna, dove divenne capitano. Si era trasferito in Spagna dopo aver seguito lo zio, Antonio, duca di Montpensier. Il duca aveva vissuto l\u00ec, dal suo matrimonio con la principessa Luisa Fernanda, sorella della regina Isabella II di Spagna.\nMatrimonio.\nPochi anni dopo, suo zio, il re Ferdinando II del Portogallo, sugger\u00ec che avrebbe dovuto sposare una delle due figlie dell'imperatore Pietro II del Brasile. Decise di accettare la proposta, ma solo dopo l'incontro con le principesse. La sorella dell'imperatore, la principessa Francesca, che era sposata con lo zio del conte, il principe di Joinville, scrisse una lettera a suo fratello in cui descriveva il conte: \"Se poteste prendere questi per una delle vostre figlie, sarebbe eccellente. \u00c8 robusto, alto, bello, buon carattere, molto amabile, molto istruito, studioso e, inoltre, possiede ora una piccola fama militare\".\nGastone arriv\u00f2 a Rio de Janeiro il 2 settembre 1864 in compagnia del cugino, il duca Luigi Augusto di Sassonia-Coburgo-Gotha, e andarono direttamente al palazzo di San Cristoforo per incontrare la famiglia imperiale brasiliana. Tuttavia, Gastone fu poco entusiasta delle due principesse, che considerava poco attraenti. Inizialmente, il giovane conte venne promesso alla principessa Leopoldina e suo cugino alla principessa Isabella. Tuttavia, dopo averli conosciuto meglio, l'imperatore decise di invertire le coppie. Gastone si affezion\u00f2 a Isabella.\nIl 15 ottobre 1864 spos\u00f2 a Rio de Janeiro Isabella del Brasile, figlia dell'imperatore Pietro II del Brasile e della sua consorte Teresa Cristina di Borbone-Due Sicilie ed erede al trono. Due mesi pi\u00f9 tardi il presidente del Paraguay Francisco Solano L\u00f3pez dichiar\u00f2 guerra al Brasile. Gastone d'Orl\u00e9ans aspirava ad un comando militare, ma Pietro II non acconsent\u00ec a causa della giovane et\u00e0 di Gastone. Solo nell'ultima fase della guerra, il 20 febbraio 1869, Pietro II lo nomin\u00f2 comandante in capo delle forze brasiliane.\nIl 22 marzo seguente Gastone divenne comandante supremo degli eserciti alleati brasiliano, argentino e uruguayano in Paraguay, dei quali solo quello brasiliano continuava a combattere, poich\u00e9 quello uruguayano si era gi\u00e0 ritirato e il governo argentino aveva deciso di interrompere definitivamente tutti gli attacchi nei confronti della gi\u00e0 devastata piccola nazione paraguayana.\nVita familiare.\nAnche se inizialmente deluso per l'apparente mancanza di bellezza di sua moglie, Gastone l'am\u00f2 fino agli ultimi giorni della sua vita, sentimento ricambiato da Isabella.\nLa nascita del figlio Pietro, il 15 ottobre 1875, port\u00f2 molta felicit\u00e0 alla coppia, che per quasi dieci anni non era stata in grado di concepire. L'arrivo del figlio serv\u00ec ad alleggerire il dolore della perdita della prima figlia, Luisa Vittoria, morta a causa di complicazioni durante il parto il 28 luglio 1874.\nAnche se paralizzato da un difetto al braccio sinistro causato da problemi durante il parto, Pietro era un bambino sano e verr\u00e0 chiamato affettuosamente \"Baby\" dai suoi genitori, anche da adulto. \nLa felicit\u00e0 di Gastone dopo la nascita del secondo figlio \u00e8 riscontrabile nella lettera inviata al padre, in cui afferm\u00f2: \"Siamo molto contenti, grati e felici. Avere due figli sani dopo tante sventure che mi han fatto perdere speranza di diventare padre, supera quello che ho osato pensare mi aspettasse \".\nIl secondo figlio, Luigi d' Orl\u00e9ans-Braganza, nato il 26 gennaio 1878, prese il nome dal padre di Gastone. Alcuni anni pi\u00f9 tardi, Luigi divenne erede di Isabella, dopo che suo fratello maggiore rinunci\u00f2 alla successione al trono. \nL'ultimo figlio fu Antonio, detto Tot\u00f2, nato il 9 agosto 1881 a Parigi, dove la coppia viveva da tre anni.\nIl conte era una persona molto semplice e cerc\u00f2 di trasmettere questa caratteristica ai suoi figli. Aveva una totale avversione per lo stile di vita e per i canoni della nobilt\u00e0 europea, che defin\u00ec \"inutili\" e \"stupidi\".\nLa vita come principe consorte.\nDopo il suo matrimonio con Isabella, Gastone partecip\u00f2 attivamente al governo brasiliano, facendo commenti e offrendo consulenza sullo sviluppo del paese. L'idea di vivere come una mera ombra della moglie lo soddisf\u00f2. Tuttavia, Pietro II non permise n\u00e9 a Gastone n\u00e9 a Isabella di partecipare alle decisioni del governo e rifiutava di discutere le questioni di stato con la coppia in qualsiasi forma.\nGastone visit\u00f2 quasi tutte le province del paese, pi\u00f9 di ogni altro membro della famiglia imperiale. Viaggi\u00f2 per la regione meridionale, cos\u00ec come per il nord-est e l'estremo nord del Brasile. Prima della fine dell'impero fece un viaggio nel nord del Brasile, essendo molto ben accolto da tutti, dimostrando che la monarchia era ancora popolare. Dopo il suo ritorno dalla guerra del Paraguay, divenne membro di diverse associazioni straniere e brasiliane. Venne decorato con la medaglia della Resa Uruguaiana, il Merito Militare, la Campagna d'Africa e la Gran Croce di Ernest Pio di Sassonia, gli Ordini della Torre e Spada del Loyalty Valore e Merito di Cristo e di San Bento di Avis del Portogallo, l'Ordine di Leopoldo del Belgio, l'Ordine dell'Aquila Rossa del Messico e venne nominato cavaliere dell'Ordine di San Fernando di Spagna.\nFine della monarchia brasiliana.\nGastone fu uno dei pochi testimoni oculari del colpo di stato militare che rovesci\u00f2 l'impero e lasci\u00f2 memorie scritte di esso. Le sue tre lettere - scritte mentre era ancora a Rio e poi a bordo della nave che stava portando la famiglia imperiale in esilio - forniscono un resoconto dettagliato del colpo di stato e sono una delle principali fonti primarie utilizzate dagli storici.\nQuando la monarchia brasiliana venne rovesciata nel 1889, l'imperatore Pietro II and\u00f2 in esilio con la sua famiglia in Europa.\nGi\u00e0 nel 1909, alla vigilia delle rinuncia di suo figlio Pietro ai diritti dinastici per sposare la contessa Isabella Dobrzensky di Dobrzenicz, Gastone cerc\u00f2 di legittimare accanto agli orleanisti i suoi diritti di successione al trono di Francia, creando per s\u00e9 e per i propri discendenti il titolo di Principe di Orl\u00e9ans-Braganza. Cos\u00ec egli mantenne la sua condizione di principe maschio primogenito.\nTorn\u00f2 in Brasile nel 1921, ormai vedovo. Tuttavia, nel 1922, in occasione delle commemorazioni per il primo centenario dell'indipendenza, il governo brasiliano revoc\u00f2 l'esilio imposto dal governo repubblicano nel 1889 e permise alla famiglia imperiale di rientrare in patria.\nMorte.\nGastone mor\u00ec per cause naturali a bordo della nave Massilia, prima di tornare in Brasile. Lui e la principessa Isabella sono sepolti nella cattedrale di Petr\u00f3polis.\nI discendenti di Isabella e di Gastone hanno il titolo di Principi d'Orl\u00e9ans-Braganza, sono pretendenti al trono imperiale del Brasile e hanno diritto al titolo di Altezza Imperiale e Reale (tranne il Capo della Casa, che, come erede presuntivo al trono brasiliano, perde ogni diritto al trono francese e ha quindi soltanto il titolo di Altezza Imperiale).\nDiscendenza.\nGastone e Isabella hanno avuto tre figli:"}
{"id": "1860722", "revid": "2014155", "url": "https://it.wikipedia.org/wiki?curid=1860722", "title": "Gastone d'Orl\u00e9ans (1608-1660)", "text": "Biografia.\nInfanzia.\nGastone di Francia nacque al Castello di Fontainebleau ed alla nascita gli fu dato il titolo di duca d'Angi\u00f2. Nel 1626 durante il periodo del suo matrimonio con la giovane duchessa di Montpensier Gastone ricevette in appannaggio (con i suoi rispettivi titoli) i ducati d'Orl\u00e9ans e Chartres e la contea di Blois. Divenne il primo pretendente al trono in caso di decesso del re e questa sua posizione rimase tale per un quarto di secolo, fino alla nascita del futuro Luigi XIV, avvenuta nel 1638. Per questo veniva spesso strumentalizzato dalla nobilt\u00e0 ambiziosa e coinvolto nelle rivolte contro la politica accentratrice prima del cardinale Richelieu e poi del Mazarino.\nPrimo matrimonio.\nNel 1626 spos\u00f2 Maria di Borbone, duchessa di Montpensier (1605 \u2013 1627, detta anche \"Mademoiselle de Montpensier\", una delle pi\u00f9 ricche ereditiere di Francia, e sua lontana cugina); il matrimonio fu celebrato dopo che Gastone ebbe partecipato ad una congiura, quella detta di Chalais, nata per impedire proprio questo matrimonio voluto da Richelieu e dal re suo fratello, che lo perdon\u00f2 per questo misfatto. Dal matrimonio nacque Anna Maria Luisa d'Orl\u00e9ans, duchessa di Montpensier, detta successivamente \"Grande Mademoiselle\", che giocher\u00e0 un ruolo importante nelle vicende del padre durante la seconda Fronda.\nVita a corte.\nNel 1628 Gastone assunse il comando nominale dell'esercito nell'assedio della fortezza protestante di La Rochelle.\nNel 1630 prese parte alla fallita rivolta contro Richelieu, ordita dalla stessa madre di Gastone, la regina madre Maria de' Medici, e dal cosiddetto partito dei devoti (\"parti d\u00e9vot\") e culminata nella giornata degl'ingannati (11 novembre). Successivamente fece appello all'insurrezione armata contro lo stesso cardinale ed indirettamente contro la corona di Francia, ma dopo che nel 1632 uno dei pi\u00f9 importanti promotori dell'insurrezione, il duca di Montmorency, fu sconfitto con le sue truppe a Castelnaudary e preso prigioniero, Gastone lasci\u00f2 la Francia e trov\u00f2 rifugio alla corte del duca Carlo IV di Lorena, che come feudatario ed alleato dell'Imperatore era in guerra contro la Francia. Qui spos\u00f2, senza il consenso del fratello Luigi XIII, la sorella del duca, Margherita di Lorena-Vaud\u00e9mont (1615 \u2013 1672). Nel 1634 stipul\u00f2 un accordo segreto con la Spagna, anch'essa in guerra contro la Francia. Tuttavia si riconcili\u00f2 poco dopo con il fratello e rientr\u00f2 in Francia.\nNel 1642 fall\u00ec la congiura del marchese di Cinq-Mars, che aveva cercato, dopo la morte del Richelieu, di far diventare Gastone luogotenente del regno.\nRiconciliatosi con il fratello prima della morte di quest'ultimo, divenne luogotenente del regno alla sua morte, carica che il cardinal Mazzarino gli fece conferire affinch\u00e9 non si opponesse alla reggenza di Anna d'Austria, madre del Delfino, il futuro Luigi XIV, che alla morte di Luigi XIII aveva solo quattro anni d'et\u00e0.\nFronda.\nNel 1644 Gastone condusse con successo una campagna militare nel nord occupando gran parte delle Fiandre nei possedimenti spagnoli dei Paesi Bassi.\nNel 1648 all'inizio della Fronda Gastone oscill\u00f2 fra le due parti in lotta: Parlamento di Parigi ed alta nobilt\u00e0 contro il Mazzarino.\nEsilio e morte.\nDopo la vittoria del Mazzarino nel 1652, Gastone fu bandito da Parigi ed esiliato a Blois ove dovette rimanere fino alla sua morte. Fu sepolto nella basilica di Saint-Denis.\nPoich\u00e9 mor\u00ec senza eredi maschi lasci\u00f2 in eredit\u00e0 il ducato d'Orl\u00e9ans ed il relativo titolo al nipote Filippo, che assunse il nome di Filippo I d'Orl\u00e9ans, divenendo cos\u00ec il capostipite della quarta dinastia degli Orl\u00e9ans.\nDiscendenza.\nDa Maria di Montpensier ebbe una figlia:\nDa Margherita di Lorena ebbe cinque figli:"}
{"id": "1860724", "revid": "599013", "url": "https://it.wikipedia.org/wiki?curid=1860724", "title": "Try Bennett", "text": ""}
{"id": "1860725", "revid": "287204", "url": "https://it.wikipedia.org/wiki?curid=1860725", "title": "Baltimore Bullets", "text": "Baltimore Bullets furono tre diverse franchigie di pallacanestro."}
{"id": "1860726", "revid": "547034", "url": "https://it.wikipedia.org/wiki?curid=1860726", "title": "Kirovo-\u010cepeck", "text": "Kirovo-\u010cepeck \u00e8 una citt\u00e0 della Russia europea nordorientale, nell'Oblast' di Kirov, situata alla confluenza dei fiumi Vjatka e \u010cepca, 40 km a sudest del capoluogo Kirov; \u00e8 il capoluogo amministrativo del distretto omonimo.\nLa citt\u00e0 attuale risale all'anno 1935, fondata come insediamento operaio durante la costruzione di un'importante centrale termoelettrica che verr\u00e0 battezzata \"Kirovo-\u010cepeckaja\"; la concessione dello \"status\" di citt\u00e0 arriver\u00e0 vent'anni dopo, nel 1955. Sul sito \u00e8 tuttavia attestato, fin dalla met\u00e0 del XV secolo, il villaggio di \"Ust'-\u010cepca\" (\"ust'\" in russo significa \"foce\"), fondato da mercanti di Velikij Novgorod.\nLa citt\u00e0 \u00e8 oggi sede di un importante stabilimento chimico e di una fabbrica di materiali da costruzione.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 300,\n \"height\": 200,\n \"data\": [\n \"name\": \"table\",\n \"values\": [\n \"x\": 1959,\n \"y\": 28726\n {\n \"x\": 1970,\n \"y\": 50994\n {\n \"x\": 1979,\n \"y\": 71498\n {\n \"x\": 1989,\n \"y\": 92382\n {\n \"x\": 2002,\n \"y\": 90303\n {\n \"x\": 2010,\n \"y\": 80921\n {\n \"x\": 2015,\n \"y\": 75002\n {\n \"x\": 2019,\n \"y\": 70722\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "1860728", "revid": "287204", "url": "https://it.wikipedia.org/wiki?curid=1860728", "title": "Kirovo-Cepeck", "text": ""}
{"id": "1860729", "revid": "80339", "url": "https://it.wikipedia.org/wiki?curid=1860729", "title": "Kirovo-Chepetsk", "text": ""}
{"id": "1860730", "revid": "80339", "url": "https://it.wikipedia.org/wiki?curid=1860730", "title": "Kirovo Chepetsk", "text": ""}
{"id": "1860731", "revid": "80339", "url": "https://it.wikipedia.org/wiki?curid=1860731", "title": "Kirovo Cepeck", "text": ""}
{"id": "1860732", "revid": "80339", "url": "https://it.wikipedia.org/wiki?curid=1860732", "title": "Kirovo \u010cepeck", "text": ""}
{"id": "1860738", "revid": "120655954", "url": "https://it.wikipedia.org/wiki?curid=1860738", "title": "Nuova Rivista Musicale Italiana", "text": "La Nuova Rivista Musicale Italiana (indicata anche come NRMI) era un periodico bimestrale di argomento musicologico edito dalla Rai Eri. Il primo numero, coll'aggettivo \"Nuova\", \u00e8 datato maggio-giugno 1967. Proseguiva la lunga storia della Rivista Musicale Italiana, di antica data e passata poi alla RAI.\nLa RAI-ERI ne ha cessato le pubblicazioni senza addurre alcun motivo nel 2012.\nNegli ultimi numeri la NRMI \u00e8 stata diretta da Guido Paglia e Gian Luca Veronesi. Il comitato scientifico era composto da musicologi e docenti universitari: Giovanni Carli Ballola, Paolo Donati, Giorgio Pestelli, Giancarlo Rostirolla e Roman Vlad.\nLa direzione e la redazione erano ubicate prima a Torino e poi a Roma."}
{"id": "1860740", "revid": "986213", "url": "https://it.wikipedia.org/wiki?curid=1860740", "title": "Pietro d'Orl\u00e9ans-Braganza", "text": "Nel 1908 rinunci\u00f2 ai diritti al trono del Brasile.\nBiografia.\nInfanzia ed educazione.\nEra il primogenito (una sorella prima di lui nacque morta) di Gastone d'Orl\u00e9ans, e di sua moglie, Isabella del Brasile, figlia dell'imperatore Pietro II del Brasile ed erede al trono brasiliano. Era secondo, dopo la madre Isabella, in linea al trono imperiale del Brasile, durante il regno di suo nonno, l'imperatore Pietro II, fino all'abolizione dell'impero nel 1889.\nPietro fu educato da tutori, guidati da Benjamin Franklin Ramiz Galv\u00e3o, Barone Ramiz, e visse nell'attuale Palazzo Guanabara, a Rio de Janeiro, insieme ai suoi fratelli minori fino alla proclamazione della Repubblica, il 15 novembre 1889, quando aveva quattordici anni.\nEsilio.\nDurante l'esilio nel 1890, Pedro si trasfer\u00ec con i suoi genitori alla periferia di Versailles. Si stabil\u00ec con la sua famiglia in esilio nel castello d'Eu, in Normandia, e per i suoi studi superiori scelse di trasferirsi nell'Impero austro-ungarico, dove entr\u00f2 all'accademia militare di Wiener Neustadt; successivamente serv\u00ec nell'esercito imperiale.\nMatrimonio.\nDopo otto anni di corteggiamento, 14 novembre 1908 spos\u00f2 a Versailles la contessa boema Elisabetta Dobrzensky de Dobrzenicz, figlia di Giovanni Venceslao conte di Dobrzensky de Dobrzenicz, discendente di un'antica famiglia nobile della Boemia - che a quel tempo era sotto la sovranit\u00e0 dell'impero austro-ungarico -, e di sua moglie Elisabetta Kottulinsky de Kottulin. Il conte fu elevato al rango di marchese nel 1906 su richiesta di Isabella.\nIsabella, che voleva che l'erede al trono si imparentasse con una casa regnante, dichiar\u00f2 che il matrimonio non sarebbe stato valido per la successione brasiliana, e, di conseguenza, egli rinunci\u00f2 ai suoi diritti al trono del Brasile il 30 ottobre 1908.\nMorte.\nPietro mor\u00ec il 29 gennaio 1940, a causa di una malattia respiratoria, e fu sepolto nel cimitero locale con tutti gli onori. Nel 1990, i suoi resti furono trasferiti insieme a quelli di sua moglie nel Mausoleo imperiale presso la Cattedrale di S. Pietro d'Alcantara, dove riposano accanto alle tombe dei suoi genitori e suoi nonni.\nNonostante ci\u00f2, dopo la sua morte, suo figlio Pietro Gastone respinse la rinuncia fatta da suo padre e si proclam\u00f2 pretendente al trono. Con la morte del principe Pietro Gastone, nel 2007, suo figlio il principe Pietro Carlo \u00e8 ora considerato capo della famiglia imperiale da chi riconosce come valida la loro pretesa.\nDiscendenza.\nPietro e Elisabetta Dobrzensky de Dobrzenicz ebbero cinque figli:"}
{"id": "1860741", "revid": "287204", "url": "https://it.wikipedia.org/wiki?curid=1860741", "title": "Principio d'inerzia", "text": ""}
{"id": "1860749", "revid": "287204", "url": "https://it.wikipedia.org/wiki?curid=1860749", "title": "Ultra", "text": ""}
{"id": "1860750", "revid": "287204", "url": "https://it.wikipedia.org/wiki?curid=1860750", "title": "Ultra (album)", "text": ""}
{"id": "1860751", "revid": "123081503", "url": "https://it.wikipedia.org/wiki?curid=1860751", "title": "Louis N\u00e9el", "text": ""}
{"id": "1860752", "revid": "51323", "url": "https://it.wikipedia.org/wiki?curid=1860752", "title": "Louis Eug\u00e8ne F\u00e9lix N\u00e9el", "text": ""}
{"id": "1860753", "revid": "287204", "url": "https://it.wikipedia.org/wiki?curid=1860753", "title": "Louis Neel", "text": ""}
{"id": "1860756", "revid": "1442080", "url": "https://it.wikipedia.org/wiki?curid=1860756", "title": "Canottaggio ai Giochi della XXVIII Olimpiade - Otto maschile", "text": "Batterie.\nHanno partecipato alle batterie di qualificazione 9 equipaggi, suddivisi in 2 batterie: i primi di ogni batteria sono passati direttamente alla finale A, mentre gli altri hanno effettuato i ripescaggi.\n15 agosto 2004\nRipescaggi.\nI primi 2 equipaggi di ogni ripescaggio si sono qualificati per la finale A.\n18 agosto\nFinali.\n22 agosto 2004\n21 agosto 2004"}
{"id": "1860757", "revid": "248115", "url": "https://it.wikipedia.org/wiki?curid=1860757", "title": "GVHD", "text": ""}
{"id": "1860758", "revid": "161374", "url": "https://it.wikipedia.org/wiki?curid=1860758", "title": "Strada Statale 302 Faentina", "text": ""}
{"id": "1860759", "revid": "62004", "url": "https://it.wikipedia.org/wiki?curid=1860759", "title": "Ciclismo ai Giochi della XXVIII Olimpiade - Corsa a punti femminile", "text": "La Corsa a punti femminile dei Giochi della XXVIII Olimpiade fu corsa il 25 agosto all'Athens Olympic Sports Complex. La medaglia d'oro fu vinta dalla russa Ol'ga Sljusareva.\nVide la partecipazione di 19 atlete. La prova consisteva nell'effettuare 100 giri di pista (25\u00a0km), effettuando 10 sprint (uno ogni 10 giri). A ogni sprint venivano assegnati cinque punti al primo, tre al secondo, due al terzo e uno al quarto classificato. Ulteriori punti potevano essere guadagnati doppiando il gruppo; in questo caso il ciclista guadagnava 20 punti. Al contrario, se il ciclista veniva doppiato dal gruppo, ne perdeva 20."}
{"id": "1860760", "revid": "599013", "url": "https://it.wikipedia.org/wiki?curid=1860760", "title": "Tuffi ai Giochi della XXVIII Olimpiade - Trampolino 3 metri sincro maschile", "text": "Hanno partecipato 8 coppie di atleti."}
{"id": "1860761", "revid": "3115", "url": "https://it.wikipedia.org/wiki?curid=1860761", "title": "Christopher Duggan", "text": "Allievo di Denis Mack Smith, il quale ha fatto la prefazione al libro di lui \"La mafia durante il fascismo\", ha pubblicato diverse opere circa i rapporti tra Cosa Nostra e fascismo.\nBiografia.\nIl 2 novembre 2015 venne trovato morto nella sua casa sita nel quartiere londinese di Twickenham: la sua scomparsa \u00e8 stata registrato come \"suicidio\".\nHa ricoperto la carica di presidente per la Association for the Study of Modern Italy, carica ricoperta in precedenza anche dal suo mentore Denis Mack Smith."}
{"id": "1860762", "revid": "287204", "url": "https://it.wikipedia.org/wiki?curid=1860762", "title": "Nuoto ai Giochi della XXV Olimpiade - 200 metri farfalla maschili", "text": "Hanno partecipato alle batterie di qualificazione 46 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n30 luglio 1992"}
{"id": "1860770", "revid": "547992", "url": "https://it.wikipedia.org/wiki?curid=1860770", "title": "Supercoppa italiana 2005 (beach soccer)", "text": "La Supercoppa italiana 2005 si \u00e8 disputata il 3 luglio 2005 a Gaeta. \u00c8 stata la seconda edizione di questo trofeo ed \u00e8 stata vinta dai Cavalieri del Mare Viareggio."}
{"id": "1860781", "revid": "262457", "url": "https://it.wikipedia.org/wiki?curid=1860781", "title": "Zen Soto", "text": ""}
{"id": "1860788", "revid": "76034", "url": "https://it.wikipedia.org/wiki?curid=1860788", "title": "Sistema europeo dei conti economici", "text": ""}
{"id": "1860799", "revid": "76034", "url": "https://it.wikipedia.org/wiki?curid=1860799", "title": "Sec95", "text": ""}
{"id": "1860803", "revid": "287204", "url": "https://it.wikipedia.org/wiki?curid=1860803", "title": "Collegio Salesiano Villa Sora", "text": "L'istituto salesiano \"Villa Sora\" \u00e8 una scuola paritaria di Frascati che comprende una scuola secondaria di primo ed una di secondo grado.\nStoria.\nI Padri Salesiani acquistarono all'inizio del XIX secolo la seicentesca Villa Sora da Tommaso Saulini, che a sua volta l'aveva acquistata dal duca Rodolfo Boncompagni nel 1896.\nL'istituto fu cos\u00ec una delle pi\u00f9 antiche istituzioni scolastiche salesiane nel mondo, secondo nel Lazio solo al Collegio Salesiano Sacro Cuore di Roma fondato dallo stesso Giovanni Bosco. Fu il primo liceo classico paritario di Frascati e di tutta l'area immediatamente a sud di Roma e a nord di Velletri. Solo a partire dal secondo dopoguerra, con l'apertura di nuovi istituti superiori pubblici nell'area dei Castelli Romani, Villa Sora perse parte della sua importanza locale.\nDurante la seconda guerra mondiale l'edificio divenne rifugio antiaereo.\nArchitettura.\nL'istituto salesiano ha sede nella storica \"villa Sora\" che fu edificata come altri palazzi nella zona come luogo di villeggiatura dall'aristocrazia papale romana tra XVI e XVIII secolo nell'area tuscolana dei Castelli Romani, tra Frascati, Grottaferrata e Monte Porzio Catone. Venne edificata nel XVI secolo dalla famiglia Moroni, e prese la recente denominazione solo quando nel 1600 divenne propriet\u00e0 del duca di Sora Giacomo Boncompagni, figlio illegittimo di papa Gregorio XIII. Rimase tra i beni della famiglia Boncompagni (e Boncompagni-Ludovisi), dal 1682 al 1896.\nStruttura.\nQuando la villa fu destinata ad edificio scolastico, per rispondere alle nuove esigenze fu realizzata un'ulteriore ala con palestra, mensa, aula magna e laboratori. \nBiblioteca.\nLa biblioteca dell'istituto contiene circa 50.000 tra volumi ed opuscoli."}
{"id": "1860804", "revid": "146644", "url": "https://it.wikipedia.org/wiki?curid=1860804", "title": "Spedizione di Amundsen", "text": ""}
{"id": "1860805", "revid": "196390", "url": "https://it.wikipedia.org/wiki?curid=1860805", "title": "Gallione", "text": ""}
{"id": "1860815", "revid": "287204", "url": "https://it.wikipedia.org/wiki?curid=1860815", "title": "Coppa Italia di beach soccer 2008", "text": "Come era accaduto per le edizioni del 2005 e del 2006, la quinta Coppa Italia di beach soccer targata Figc-Lnd ha avuto luogo nella cittadina abruzzese di Vasto. Confermata, per il secondo anno consecutivo, la formula del torneo a eliminazione diretta con 16 squadre partecipanti: escluse dalla manifestazione Mare di Roma e Citt\u00e0 degli Eventi Eboli.\nSvolgimento.\nVasto, 5-8 giugno 2008\nOttavi di finale.\nCatania Beach Soccer-Casin\u00f2 di Venezia 11-1&lt;br&gt;\nCervia Beach Soccer-Feldi Catanzaro 5-6&lt;br&gt;\nTerranova Terracina-Taormina Beach Soccer 4-0&lt;br&gt;\nCavalieri del Mare Viareggio-Agenzia Lemme Vasto 5-4&lt;br&gt;\nDerby Castrocaro-Panarea Ecosistem Catanzaro 1-3&lt;br&gt;\nCoil Lignano Sabbiadoro-Bari Beach Soccer 7-1&lt;br&gt;\nMilano Beach Soccer-Alma Juventus Fano 5-1&lt;br&gt;\nCalcio Catania Beach Soccer-Friulpesca Lignano Sabbiadoro 6-5\nQuarti di finale.\n\"Quarti 9\u00ba-16\u00ba posto:\"&lt;br&gt;\nCervia Beach Soccer-Alma Juventus Fano 7-2&lt;br&gt;\nDerby Castrocaro-Bari Beach Soccer 6-8&lt;br&gt;\nFriulpesca Lignano Sabbiadoro-Casin\u00f2 di Venezia 5-7&lt;br&gt;\nAgenzia Lemme Vasto-Taormina Beach Soccer 9-1&lt;br&gt;\n&lt;br&gt;\n\"Quarti 1\u00ba-8\u00ba posto:\"&lt;br&gt;\nCoil Lignano Sabbiadoro-Panarea Ecosistem Catanzaro 2-0&lt;br&gt;\nMilano Beach Soccer-Feldi Catanzaro 8-7 dcr&lt;br&gt;\nCavalieri del Mare Viareggio-Terranova Terracina 4-3 dcr&lt;br&gt;\nCatania Beach Soccer-Calcio Catania Beach Soccer 4-2\nSemifinali.\n\"Semifinali 13\u00ba-16\u00ba posto:\"&lt;br&gt;\nDerby Castrocaro\u2013Taormina Beach Soccer 1-2&lt;br&gt;\nAlma Juventus Fano\u2013Friulpesca Lignano Sabbiadoro 1-7&lt;br&gt;\n&lt;br&gt;\n\"Semifinali 9\u00ba-12\u00ba posto:\"&lt;br&gt; \nBari Beach Soccer\u2013Agenzia Lemme Vasto 4-10&lt;br&gt;\nCervia Beach Soccer\u2013Casin\u00f2 di Venezia 5-3&lt;br&gt;\n&lt;br&gt;\n\"Semifinali 5\u00ba-8\u00ba posto:\"&lt;br&gt;\nPanarea Ecosistem Catanzaro\u2013Terranova Terracina 4-6&lt;br&gt;\nFeldi Catanzaro-Calcio Catania Beach Soccer 4-6&lt;br&gt;\n&lt;br&gt;\nSemifinali 1\u00ba-4\u00ba posto:&lt;br&gt;\nCoil Lignano Sabbiadoro\u2013Cavalieri del Mare Viareggio 3-2&lt;br&gt;\nMilano Beach Soccer\u2013Catania Beach Soccer 8-6\nFinali.\n\"Finale 15\u00ba - 16\u00ba posto:\" Derby Castrocaro\u2013Alma Juventus Fano 8-7&lt;br&gt;\n\"Finale 13\u00ba - 14\u00ba posto:\" Taormina Beach Soccer\u2013Friulpesca Lignano Sabbiadoro 5-3&lt;br&gt; \n\"Finale 11\u00ba - 12\u00ba posto:\" Bari Beach Soccer\u2013Casin\u00f2 di Venezia 3-5&lt;br&gt; \n\"Finale 9\u00ba - 10\u00ba posto:\" Agenzia Lemme Vasto\u2013Cervia Beach Soccer 4-2&lt;br&gt; \n\"Finale 7\u00ba - 8\u00ba posto:\" Panarea Ecosistem Catanzaro\u2013Feldi Catanzaro 3-4&lt;br&gt; \n\"Finale 5\u00ba - 6\u00ba posto:\" Terranova Terracina\u2013Calcio Catania Beach Soccer 7-3&lt;br&gt;\n\"Finale 3\u00ba - 4\u00ba posto:\" Cavalieri del Mare Viareggio\u2013Catania Beach Soccer 2-3&lt;br&gt; \n\"Finale 1\u00ba - 2\u00ba posto:\" Coil Lignano Sabbiadoro\u2013Milano Beach Soccer 4-3&lt;br&gt;."}
{"id": "1860817", "revid": "1154737", "url": "https://it.wikipedia.org/wiki?curid=1860817", "title": "Rio Maroccone", "text": "Il Rio Maroccone \u00e8 un rigagnolo poco pi\u00f9 lungo di 3 chilometri delle Colline livornesi. Dagli anni ottanta \u00e8 stato stabilito che il corso d'acqua faccia da confine nord-occidentale alla riserva naturale \"Calafuria\". Presenta un regime altamente torrentizio (anche per la totale mancanza di sorgenti), che fa s\u00ec che d'estate secchi completamente.\nPercorso.\nIl Maroccone nasce a Castellaccio, una frazione della citt\u00e0 di Livorno. Vicino vi \u00e8 il famoso borgo di Montenero (anche se, veramente, l'omonimo monte si troverebbe proprio a Castellaccio). Da un'altezza di 300 m s.l.m. il Rio Maroccone scende con una pendenza elevata, che si ridurr\u00e0 solamente cento metri prima della foce. Gli affluenti sono cortissimi o addirittura non sono presenti, e questo spiegherebbe ancor pi\u00f9 il regime torrentizio.\nIl Rio Maroccone sfocia infine presso l'omonima localit\u00e0 \"Maroccone\", vicinissimo al Castello del Boccale."}
{"id": "1860822", "revid": "22475", "url": "https://it.wikipedia.org/wiki?curid=1860822", "title": "Resonance", "text": "Resonance (risonanza in lingua inglese) pu\u00f2 riferirsi a:"}
{"id": "1860826", "revid": "439868", "url": "https://it.wikipedia.org/wiki?curid=1860826", "title": "Neustift", "text": ""}
{"id": "1860827", "revid": "1522738", "url": "https://it.wikipedia.org/wiki?curid=1860827", "title": "Lan Mandragoran", "text": ""}
{"id": "1860828", "revid": "6923", "url": "https://it.wikipedia.org/wiki?curid=1860828", "title": "Marlboro Mitsubishi Ralliart", "text": ""}
{"id": "1860833", "revid": "309289", "url": "https://it.wikipedia.org/wiki?curid=1860833", "title": "Ily\u010d", "text": "Lo Ily\u010d () \u00e8 un fiume della Russia europea settentrionale, affluente di destra della Pe\u010dora. Scorre nel Troicko-Pe\u010dorskij rajon della Repubblica dei Komi.\nDescrizione.\nHa origine da una palude sulle pendici orientali della catena Timiz nel versante occidentale degli Urali settentrionali. Scorre inizialmente in direzione sud e sud-sud-est longitudinalmente alla catena montuosa; verso met\u00e0 corso entra in una profonda valle con coste ripide e rocciose e compie una brusca svolta, assumendo direzione occidentale; nel basso corso, scorre in una zona di pianura spesso interessata da impaludamenti, prima di sfociare nell'alto corso della Pe\u010dora, a 1\u00a0400\u00a0km dalla foce, vicino al villaggio di Ust'-Ily\u010d. Il fiume ha una lunghezza di 411\u00a0km; l'area del suo bacino \u00e8 di 16\u00a0000\u00a0km\u00b2. I maggiori affluenti sono il Kogel' (lungo 193\u00a0km) e il Sar\"ju (91\u00a0km) ambedue provenienti dalla destra idrografica. \nIl fiume \u00e8 gelato mediamente dai primi di novembre alla fine di aprile, periodo in cui la sua portata raggiunge i minimi annui; la tarda primavera e l'inizio dell'estate sono invece i periodi di massima portata. Nel corso inferiore, dove il fiume \u00e8 navigabile, si trovano alcuni insediamenti. La riva sinistra del fiume \u00e8 interessata dalla vasta riserva naturale della Pe\u010dora e dell'Ily\u010d (\u041f\u0435\u0447\u043e\u0440\u043e-\u0418\u043b\u044b\u0447\u0441\u043a\u0438\u0439 \u0437\u0430\u043f\u043e\u0432\u0435\u0434\u043d\u0438\u043a) che ospita un allevamento di alci."}
{"id": "1860834", "revid": "80339", "url": "https://it.wikipedia.org/wiki?curid=1860834", "title": "Yly\u010d", "text": ""}
{"id": "1860836", "revid": "80339", "url": "https://it.wikipedia.org/wiki?curid=1860836", "title": "Ylyc", "text": ""}
{"id": "1860837", "revid": "287204", "url": "https://it.wikipedia.org/wiki?curid=1860837", "title": "Ilyc", "text": ""}
{"id": "1860838", "revid": "80339", "url": "https://it.wikipedia.org/wiki?curid=1860838", "title": "Ilych", "text": ""}
{"id": "1860839", "revid": "80339", "url": "https://it.wikipedia.org/wiki?curid=1860839", "title": "Ylych", "text": ""}
{"id": "1860841", "revid": "123588738", "url": "https://it.wikipedia.org/wiki?curid=1860841", "title": "Francis, il mulo parlante", "text": "Francis, il mulo parlante fu il mulo protagonista di sette commedie degli anni '50. Il personaggio nacque in un racconto dello scrittore David Stern, e presto la Universal Studios compr\u00f2 i diritti per una serie di film, con adattamenti dello stesso Stern per la prima sceneggiatura, intitolata semplicemente \"Francis\".\nTrama.\nIl libro e la serie di film si focalizzano sulle imprese di Francis, un esperto mulo dell'esercito degli Stati Uniti, e di Peter Stirling, il giovane soldato con cui fa amicizia e con cui rester\u00e0 al ritorno alla vita civile e quando torner\u00e0 nuovamente a quella militare.\nNel film originale del 1950, il mulo si identifica al generale in comando come \"Francis\u2026 123\u00ba Distaccamento dei Muli\u2026 [matricola] M52519\". Sui cartelloni pubblicitari appariva Donald O'Connor, l'interprete di Peter, ma la vera star fu senza dubbio Francis. Con una trama simile alla serie posteriore \"Mister Ed\", Francis era solito parlare solamente con Peter, provocando cos\u00ec dei problemi al suo \"padrone\". \nCome indicano i titoli, ogni film ha differenti impostazioni e trucchi, esponendo il saggio e mondano mulo insieme all'ingenuo GI all'eccitamento di una pista, al mondo del giornalismo e in molti settori del mondo militare, da United States Military Academy al WAC o all'Us Navy. Comunque le basi delle trame sono abbastanza simili tra loro. Stirling, con i saggi ma sardonici consigli di Francis (derivati da conversazioni udite per caso di generali che preparano strategie o da discussioni con altri equini) riuscir\u00e0 a sconfiggere la sua incompetenza. Tuttavia, inevitabilmente, viene obbligato a svelare che il suo consigliere \u00e8 un mulo e diviene soggetto di analisi mentale (in alcuni casi anche pi\u00f9 di una volta per film) fino alla grande rivelazione, quando Francis mostra il suo talento. La strabiliante esistenza di un mulo parlante \u00e8 comunque opportunamente dimenticata nei film seguenti.\nInformazioni sui personaggi.\nLa voce di Francis era quella dell'esperto doppiatore Chill Wills, la cui profonda, ruvida impostazione vocale insieme all'accento nasale western armonizzavano perfettamente con il personaggio cinico e sardonico del mulo. Come era consuetudine a quei tempi, Wills non ricevette mai un pagamento per la sua prestazione vocale, sebbene avesse partecipato al quinto film \"Francis Joins the WACS\" nel ruolo dello spavaldo generale Ben Kaye. Il mulo che appariva sullo schermo non era affatto un maschio, ma una femmina di nome Molly, selezionata perch\u00e9 docile. Secondo l'autrice Pauline Bartel, la Universal pag\u00f2 solo 350 dollari per l'animale, mentre incass\u00f2 milioni dalla serie di film. Molly \u00e8 stata addestrata da Les Hilton, un ex apprendista di Will Rogers, che ha formato anche Bamboo Harvester, il cavallo che ha interpretato Mr. Ed. Per dare l'impressione che il mulo parlasse davvero, Hilton usava un filetto introdotto nella bocca dell'animale, che, tirato, faceva s\u00ec che Molly cercasse di rimuoverlo, muovendo cos\u00ec le labbra. La stessa tecnica usata per Mr. Ed.\nIn occasione del settimo ed ultimo episodio, \"Francis in the Haunted House\", O'Connor lasci\u00f2 la serie. Il critico cinematografico Leonard Maltin riport\u00f2 come motivazione una frase dello stesso attore: \"Quando tu giri sei film e il mulo riceve pi\u00f9 posta dai fan che te...\" Mickey Rooney sostitu\u00ec O'Connor con un personaggio nuovo, ma simile, David Prescott. Vennero rimpiazzati anche Lubin e Chill Wills da Charles Lamont, per la direzione, e da Paul Frees, che riusc\u00ec a ricreare una voce molto simile a quella di Wills. Nessuna spiegazione fu fornita o abbozzata riguardo al perch\u00e9 Francis abbia abbandonato Peter Stirling e perch\u00e9 decise improvvisamente di diventare amico di Prescott. Persi gli elementi originali, l'episodio fu pi\u00f9 debole e il meno seguito.\nBibliografia.\nBartel, Pauline. \"Amazing Animal Actors\". Dallas: Taylor Publishing, 1997. 0878339744"}
{"id": "1860844", "revid": "309289", "url": "https://it.wikipedia.org/wiki?curid=1860844", "title": "Pi\u017ema (affluente della Pe\u010dora)", "text": "La Pi\u017ema () \u00e8 un fiume della Russia europea settentrionale (Repubblica dei Komi), affluente di sinistra della Pe\u010dora.\nIl fiume ha origine sui contrafforti meridionali della cresta Kosminskij Kamen' dei monti Timani dalla confluenza dei due rami sorgentizi Pe\u010dorskaja Pi\u017ema e Svetlaja, vicino al confine con l'Oblast' di Arcangelo, ad un'altitudine di 151,9\u00a0m. La Pe\u010dorskaja Pi\u017ema \u00e8 lunga 78\u00a0km e ha origine dal piccolo lago Jamozero, la Svetlaja \u00e8 lunga 47\u00a0km.\nLa Pi\u017ema scorre dapprima con direzione orientale in una zona quasi disabitata, successivamente settentrionale. Sfocia nella Pe\u010dora a 419\u00a0km dalla foce, a circa 5\u00a0km dall'abitato di Ust'-Cil'ma e dalla foce della Cil'ma cui \u00e8 collegata da un canale. Ha una lunghezza di 283\u00a0km (che salgono a 361\u00a0km conteggiando il pi\u00f9 lungo dei rami sorgentizi); l'area del suo bacino \u00e8 di 5\u00a0470\u00a0km\u00b2. \nIl fiume gela, mediamente, da fine ottobre - primi di novembre fino ad aprile tardo o inizio maggio; dopo il disgelo si ha la piena, durante la quale la portata pu\u00f2 raggiungere valori fino a 800\u00a0m\u00b3/s. Il fiume \u00e8 navigabile nel suo basso corso."}
{"id": "1860845", "revid": "287204", "url": "https://it.wikipedia.org/wiki?curid=1860845", "title": "Pizma", "text": ""}
{"id": "1860849", "revid": "80339", "url": "https://it.wikipedia.org/wiki?curid=1860849", "title": "Pizhma", "text": ""}
{"id": "1860851", "revid": "339392", "url": "https://it.wikipedia.org/wiki?curid=1860851", "title": "Custode degli Annali", "text": ""}
{"id": "1860852", "revid": "122630441", "url": "https://it.wikipedia.org/wiki?curid=1860852", "title": "Isabella d'Orl\u00e9ans", "text": "Biografia.\nInfanzia ed esilio.\nSuo padre era Luigi Filippo Alberto d'Orl\u00e9ans, conte di Parigi, figlio di Ferdinando Filippo d'Orl\u00e9ans e di Elena di Meclemburgo-Schwerin; sua madre era Maria Isabella d'Orl\u00e9ans, infanta di Spagna, figlia di Antonio d'Orl\u00e9ans e di Luisa Ferdinanda di Borbone-Spagna.\n\"Miou\", come la chiamavano in famiglia, trascorse i primi anni della sua vita in Normandia, insieme ai suoi genitori. Ma nel 1886, quando aveva appena otto anni, la legge dell'esilio, che riguardava i membri della famiglia, fu promulgata dal governo della Terza Repubblica.\nLa giovane Isabella dovette lasciare il castello d'Eu per andare con i suoi genitori e i suoi fratelli e sorelle a Stowe House, nel Regno Unito, e poi a Villamanrique de la Condesa, in Spagna. Successivamente, tuttavia, Isabella pot\u00e9 occasionalmente tornare in Francia, poich\u00e9 la legge riguardava solo i capi delle famiglie che avevano governato in Francia e i loro eredi diretti, e le donne erano escluse dalle funzioni di capofamiglia dalla legge del 26 ventoso, anno XI (17 marzo 1803), che rimase in vigore fino al 1970.\nDa giovane, Isabella fu educata in un ambiente selezionato in cui la cultura, e in particolare la storia, svolgevano un ruolo fondamentale; ciononostante, come la maggior parte dei membri della sua famiglia, mostr\u00f2 di avere una pessima ortografia, come si evidenzia dalla sua corrispondenza.\nTrattative matrimoniali.\nCrescendo, divenne una ragazza molto carina, il che, sommato alla qualit\u00e0 di pretendente al trono rivendicato da suo padre, le permise di avere moltissimi pretendenti. Tra questi, il pi\u00f9 notevole \u00e8 certamente il futuro Alberto I del Belgio, ma dovette purtroppo abbandonare l'idea per l'opposizione di suo zio, il re Leopoldo II che temeva le reazioni di Parigi per un matrimonio con la figlia di un pretendente esiliato.\nMatrimonio.\nIsabelle spos\u00f2 a Twickenham, il 30 ottobre 1899, suo cugino Giovanni di Guisa. Giovanni era figlio di Roberto d'Orl\u00e9ans e di Francesca Maria d'Orl\u00e9ans. A quel tempo, Isabella e suo marito ricevettero da suo fratello, Filippo VIII, duca d'Orleans, i titoli di cortesia di duca e duchessa di Guisa.\nPer diversi anni, la coppia visse tra Parigi e le loro terre di Le Nouvion-en-Thi\u00e9rache. Dopo la nascita del loro ultimogenito, si trasferirono in Marocco.\nDurante la prima guerra mondiale, il Duca di Guisa torn\u00f2 in Francia per militare come delegato della Croce Rossa vicino al fronte, ma sua moglie e i suoi figli restarono in Marocco.\nDuchessa d'Orl\u00e9ans.\nFu solo dopo la morte del fratello della duchessa di Guisa e l'aspirazione del marito a capo della casa di Francia, nel 1926, che la coppia si stabil\u00ec nel Manoir d'Angi\u00f2, in Belgio. E mentre il nuovo pretendente parlava di politica con i militanti francesi che venivano regolarmente a visitarlo, la Duchessa d'Orl\u00e9ans si occupava di opere di beneficenza e divenne \"sponsor\" particolare dei campi estivi per i bambini poveri.\nUltimi anni e morte.\nAllo scoppio della seconda guerra mondiale, il Duca e la Duchessa di Guisa tornarono in Marocco. Suo marito mor\u00ec poco dopo l'inizio dell'occupazione tedesca della Francia. Circondata da suo figlio, il nuovo conte di Parigi, sua nuora e diversi nipoti, la duchessa di Guisa non si perse di coraggio: mantenne le sue funzioni caritatevoli visitando regolarmente i diseredati e gestendo la \"Casa del Ni\u00f1o\", un'istituzione da lei fondata e dedicata al soccorso dei bambini poveri.\nDiscendenza.\nDal matrimonio tra Isabella e Giovanni di Guisa sono nati quattro figli:"}
{"id": "1860855", "revid": "104458", "url": "https://it.wikipedia.org/wiki?curid=1860855", "title": "Peider Lansel", "text": "Per quasi tutta la sua vita si dedic\u00f2 alla diffusione ed al riconoscimento della sua madrelingua. Per oltre trent'anni ha pubblicato un gran numero di raccolte di poesie e libri ed ha edito molte pubblicazioni di poesie e novelle romance. Per il suo grande impegno nei confronti di tale lingua fu insignito della laurea \"honoris causa\" dall'Universit\u00e0 di Zurigo e ricevette il Gran Premio da parte della Fondazione Schiller.\nInfanzia e giovinezza.\nPeider Lansel, figlio primogenito di Andri T\u00f6na Lansel, originario di Sent, e di Emilia Steiner, originaria di Lavin, nacque in Italia, a Pisa, ove suo padre aveva fondato una filiale della Societ\u00e0 Lansel di Firenze. Fino all'et\u00e0 di nove anni ha vissuto a Pisa e trascorreva le estati a Sent. In seguito si trasfer\u00ec a Sent, ove termin\u00f2 gli studi primari; in seguito frequent\u00f2 la Scuola cantonale di Coira e la Scuola commerciale di Frauenfeld e si prese un anno sabbatico a Rolle. Nel 1879 si occup\u00f2 della societ\u00e0 delle famiglie K\u00f6nz e Lansel ad Arezzo e Livorno in qualit\u00e0 di apprendista. Quando suo padre si ritir\u00f2 dagli affari e torn\u00f2 in Svizzera, a 21 anni Peider Lansel si occup\u00f2 direttamente della filiale di Pisa.\nIl ritorno in Svizzera.\nPochi anni dopo, Peider Lansel lasci\u00f2 gli affari in mano ai fratelli Andri ed Emil e Edoardo. Nel 1893 si spos\u00f2 con Emma Corradini ed ebbe quattro figli, tutti nati a Pisa. Nel 1906 Lansel si stabil\u00ec in Svizzera con la sua famiglia, prima a Sent e poi a Ginevra, ma trascorreva buona parte dell'anno in viaggio e, soprattutto, in Engadina.\nLe attivit\u00e0 in favore del romancio.\nDal suo ritorno in patria, Lansel si \u00e8 dedicato quasi interamente allo studio della cultura romancia ed alla sua attivit\u00e0 di poeta, battendosi per una rinascita del romancio, provando a liberare la lingua scritta dalle influenze dell'italiano e del tedesco; in particolare difendeva la lingua romancia contro gli studiosi e gli irredentisti italiani che - tra le due guerre mondiali - sostenevano che il romancio era un dialetto italiano e che il territorio romancio avrebbe dovuto essere inglobato in quello italiano.&lt;br&gt;\nLansel pubblic\u00f2 opere proprie, recuper\u00f2 le edizioni delle opere di Giovannes Mathis e di Gian Fadri Caderas e cur\u00f2 le antologie di poesie \"Musa Ladina\" e \"Musa Rumantscha\", pagandole di tasca propria, cos\u00ec come per altre opere in romancio quale, ad esempio, la \"Grammatica e Dicziunari\" di Antoine Vellemann.&lt;br&gt;\nNel 1911, insieme al reverendo Otto Gaudenz, fond\u00f2 il \"Chalender Ladin\" e fu collaboratore e promotore di questa pubblicazione, organo annuale ufficiale dell\"'Uniun dals Grischs\", che riporta sul frontespizio il motto \"Tanter Rumantschs, be rumantsch!\" (\"Tra i Romanci, solo romancio!\"). Con il passare del tempo raccolse un'importante collezione di manoscritti e libri in romancio. Durante l'Esposizione Universale di Berna del 1914, Peider Lansel ha raccolto e presentato in una vetrina diverse opere della sua biblioteca personale.\nLansel come collezionista.\nInoltre Lansel raccolse e pubblic\u00f2 canzoni e poesie popolari romance, registrando con il fonografo pi\u00f9 di trecento canzoni dell'Engadina, di Berg\u00fcn e della Val M\u00fcstair tra il 1912 ed il 1915. Oltre a ci\u00f2 fu un pioniere della fotografia in Engadina ed invit\u00f2 fotografi come Rudolf Zinggeler a documentare con foto la vita e le usanze engadinesi. Fu promotore della reintroduzione degli antichi costumi engadinesi come abbigliamento dei giorni di festa, si occup\u00f2 delle case engadinesi per quanto riguarda la loro architettura e le loro decorazioni e collezion\u00f2 antichi mobili engadinesi di valore artistico. Dopo il rogo di Sent che distrusse nel 1921 gran parte del paese, ha promosso e sovvenzionato i progetti per la ricostruzione dello stesso secondo i criteri tipici engadinesi.\nIl ritorno in Italia e la carica di Console.\nNel 1926, all'et\u00e0 di 63 anni, Peider Lansel fu costretto a tornare in Italia in qualit\u00e0 di direttore della Societ\u00e0 Lansel ed amministratore delegato della Corradini SA, rispettivamente in seguito alla morte del figlio Andri Albert e del cognato Oscar Corradini. Si stabil\u00ec a Livorno con la moglie e con la figlia Erica.&lt;br&gt;\nNel 1927 fu nominato Console svizzero di Livorno. Otto anni dopo, nel 1934, torn\u00f2 definitivamente in Svizzera.\nRiconoscimenti.\nNel 1933, in occasione del suo settantesimo compleanno, l'Universit\u00e0 di Zurigo nomin\u00f2 Peider Lansel dottore \"honoris causa\" per i suoi grandi meriti nella difesa del romancio e per la sua attivit\u00e0 di poeta.&lt;br&gt;\nNel 1943 gli fu conferito il Gran Premio da parte della Fondazione Schiller.&lt;br&gt;\nIl 9 dicembre del medesimo anno Peider Lansel mor\u00ec a Ginevra."}
{"id": "1860858", "revid": "263989", "url": "https://it.wikipedia.org/wiki?curid=1860858", "title": "Cremna", "text": ""}
{"id": "1860871", "revid": "92689034", "url": "https://it.wikipedia.org/wiki?curid=1860871", "title": "Invaso", "text": ""}
{"id": "1860873", "revid": "879165", "url": "https://it.wikipedia.org/wiki?curid=1860873", "title": "Giuseppe Oddo", "text": "Biografia.\nAutore di grandi inchieste, ha raccontato fatti e misfatti delle pi\u00f9 grandi imprese private e pubbliche e le principali vicende dell'economia nazionale, sia sul versante dell'industria sia su quello della finanza e della politica.\nHa pubblicato con Giovanni Pons \"L'Affare Telecom. Il caso politico-finanziario pi\u00f9 clamoroso della Seconda Repubblica\" (Sperling &amp; Kupfer2002 e 2005) e \"L'intrigo. Banche e risparmiatori nell'era Fazio\" (Feltrinelli 2005), con Angelo Mincuzzi \"Opus Dei, il segreto dei soldi. Dentro i misteri dell'omicidio Roveraro\" (Feltrinelli 2011) e con Andrea Greco \"Lo Stato parallelo. La prima inchiesta sull'Eni tra politica, servizi segreti, scandali finanziari e nuove guerre,\" (Chiarelettere 2016). Ha inoltre curato per Feltrinelli il saggio di Franco Bernab\u00e8 \"A conti fatti. Quarant'anni di capitalismo italiano\" (giugno 2020). \nPer i suoi libri ha ricevuto prestigiosi riconoscimenti. Nel 2008 \u00e8 risultato vincitore del \"Premio giornalismo d'inchiesta Marco Nozza\" e il 19 novembre 2016 gli \u00e8 stato conferito a Marzabotto, alla presenza del presidente del Senato Pietro Grasso, il premio \"Giustizia e verit\u00e0 - Franco Giustolisi\".\nOddo ha tra l'altro gestito per \"Il Sole 24 Ore\" dal novembre 2001, prima data di uscita, fino al maggio 2015, ultima data di pubblicazione - l'\"Analisi trimestrale dei bilanci\" delle principali imprese italiane quotate in Borsa, realizzata in collaborazione con R&amp;S, la societ\u00e0 di ricerche e studi di Mediobanca."}
{"id": "1860875", "revid": "1373059", "url": "https://it.wikipedia.org/wiki?curid=1860875", "title": "Stefano Cuoghi", "text": "Anche suo figlio Marco \u00e8 un calciatore.\nCarriera.\nGiocatore.\nNato e cresciuto nel , con i \"canarini\" debutta nel calcio professionistico. Nel 1980 approda al dove rimane tre stagioni tra Serie A e Serie B. In seguito torna a Modena e poi si trasferisce al .\nNel 1986 torna in Serie A con la maglia del , mentre nel 1990 approda al , dove vince Coppa Italia e Coppa delle Coppe (segnando il gol del definitivo 3-1 in finale contro l'Anversa a Wembley). A giugno 1993 lascia il calcio giocato.\nAllenatore.\nCon il ha conquistato la promozione in Serie C1.\nIl 2 novembre 2009 diventa l'allenatore del in Serie D, con il quale ottiene la promozione tra i professionisti con quattro giornate di anticipo il 18 aprile 2010. Guida i nerazzurri anche nella successiva stagione, nella quale la societ\u00e0 pisana viene \"ripescata\" e disputa cos\u00ec la Lega Pro Prima Divisione. Viene esonerato il 29 novembre successivo, dopo la sconfitta esterna ad Andria che aveva fatto precipitare la squadra al penultimo posto in classifica.\nIl 20 febbraio 2012, dopo oltre un anno di inattivit\u00e0, viene ingaggiato come allenatore del Viareggio portandolo alla salvezza. Confermato anche per la stagione 2012-13, si ripete portando alla salvezza la squadra bianconera e sfiorando la vittoria nella Coppa Italia di Lega Pro (perde la finale con il Latina). Non viene confermato per la stagione successiva, a causa di pretese economiche non in linea con il budget della squadra bianconera.\nIl 6 settembre, in seguito all'esonero di Francesco Statuto, viene ingaggiato sulla panchina del , sulla quale fa ritorno dopo otto anni. In seguito al pareggio interno rimediato il 24 novembre contro la Paganese, Cuoghi viene esonerato dalla guida tecnica della squadra maremmana in favore di Antonello Cuccureddu. Proprio con la squadra di Pagani, il 12 giugno 2014 trova l'accordo per allenare la prima squadra venendo esonerato il 5 ottobre alla luce degli scarsi risultati conseguiti.\nIl 13 marzo 2016 gli viene affidata la guida tecnica del , sostituendo Gianluca Festa, nel disperato tentativo di ottenere la salvezza in Serie B.\nIl 7 agosto seguente passa ad allenare il Lecco, militante in Serie D. Viene esonerato il 16 ottobre, dopo aver raccolto solo sei punti in sette partite, per essere richiamato dopo dieci giorni ed essere nuovamente e definitivamente esonerato (con rescissione del contratto) il 9 dicembre, giacch\u00e9 il suo compenso viene giudicato eccessivo e non onorabile dalla societ\u00e0 (frattanto fallita e posta in amministrazione straordinaria).\nStatistiche.\nPresenze e reti nei club.\n\"Statistiche aggiornate al termine della carriera.\"\nStatistiche da allenatore.\n\"Statistiche aggiornate al 30 dicembre 2018.\""}
{"id": "1860877", "revid": "436907", "url": "https://it.wikipedia.org/wiki?curid=1860877", "title": "Vieni a ballare in Puglia", "text": "Vieni a ballare in Puglia \u00e8 un singolo del rapper italiano Caparezza, pubblicato il 18 luglio 2008 come secondo estratto dal quarto album in studio \"Le dimensioni del mio caos\".\nDescrizione.\nLa canzone affronta il tema delicato delle morti bianche, in particolare in Puglia, con un velato riferimento a un grave incidente avvenuto alcuni mesi prima a Molfetta, citt\u00e0 del rapper. Nella canzone sono toccati altri temi di attualit\u00e0 della regione del rapper, ad esempio gli incendi nel Gargano del 2007, la grave situazione di inquinamento ambientale nella citt\u00e0 di Taranto e del complesso d'acciaierie pi\u00f9 grande d'Europa ivi presente, e il Caporalato degli extracomunitari nei campi.\nIl titolo \u00e8 una dura provocazione: il termine \"ballare\" indica in realt\u00e0 \"morire\". La versione pubblicata come singolo e il video inoltre hanno visto la partecipazione vocale di Al Bano, che canta l'introduzione.\nVideo musicale.\nIl videoclip, diretto da Riccardo Struchil (in precedenza regista dei videoclip di \"Il secondo secondo me\", \"Fuori dal tunnel\" e \"Vengo dalla Luna\") e girato tra Egnazia, Alberobello e Giovinazzo, \u00e8 un omaggio al film cult \"La notte dei morti viventi\" di George A. Romero.\nIl video inizia con un'inquadratura di un autobus con dentro Caparezza che fa da guida, con un microfono in mano, a dei viaggiatori all'interno, e ad un tratto afferma: \u00ab...e invece alla mia sinistra potete notare Al Bano!\u00bb e nello stupore dei turisti l'inquadratura si sposta all'esterno sul cantante di Cellino San Marco che inizia a cantare le prime strofe della canzone. Poi Caparezza con il microfono che ha in mano continua a cantare il ritornello della canzone, coinvolgendo anche i viaggiatori a ballare e a cantare insieme. Successivamente le inquadrature si spostano su un posto tipicamente pugliese, con dei trulli e delle persone che si muovono e ballano. Si notano per\u00f2 delle persone sul terreno, apparentemente tutti morti, mentre Caparezza passa vicino cantando con un tamburello in mano. Il video continua con il rapper che porta da mangiare a un tavolo con gente attorno. Verso la fine del video le persone apparentemente addormentate si risvegliano come zombie e a poco a poco circondano i turisti spaventati.\nNei secondi conclusivi del videoclip \u00e8 possibile ascoltare una parte di \"Nel sole\" di Al Bano e il tramonto che fa da sfondo alla frase \u00abDurante la realizzazione di questo videoclip nessun pugliese \u00e8 stato maltrattato.\u00bb"}
{"id": "1860878", "revid": "647919", "url": "https://it.wikipedia.org/wiki?curid=1860878", "title": "Invaso di emergenza", "text": ""}
{"id": "1860888", "revid": "122924014", "url": "https://it.wikipedia.org/wiki?curid=1860888", "title": "Fireworks", "text": "Fireworks (fuochi d'artificio in lingua inglese) pu\u00f2 riferirsi a:"}
{"id": "1860889", "revid": "6923", "url": "https://it.wikipedia.org/wiki?curid=1860889", "title": "Ancillotti", "text": "La Ancillotti \u00e8 stata una azienda italiana specializzata nella costruzione di motociclette, soprattutto fuoristrada, attiva sul mercato dal 1967 al 1985.\nStoria.\nLe origini dell'azienda risalgono ai primi anni del XX secolo, quando per la manutenzione dei primi automezzi di servizio pubblico di trasporti, succeduti alle carrozze quelle a cavalli, viene aperta da Ernesto Ancillotti nel 1907 in San Frediano, storico quartiere di Firenze, l'officina Ancillotti.\nIl figlio di Ernesto, Gualtiero, dopo essersi formato come meccanico di precisione alle officine Dorini, decise di seguire le orme paterne e nel primo dopoguerra apr\u00ec un'officina, facendosi conoscere sia come riparatore, sia come elaboratore di moto.\nProdusse le prime Harley Davidson modificate nel telaio elastico anzich\u00e9 rigido, per poi dedicarsi al mondo dei Kart, con Gualtiero impegnato nella costruzione di telai equipaggiati con motore a due tempi di derivazione motociclistica, guidati dal figlio Piero. L'esperienza cos\u00ec acquisita in tema di due tempi, consent\u00ec la realizzazione delle Lambrette pi\u00f9 veloci dell\u2019epoca, capaci di conquistare nel 1966 a Elvington in Inghilterra il record di velocit\u00e0 sul quarto di miglio con partenza da fermo e quello sul chilometro lanciato.\nIl passo successivo fu la specializzazione nella produzione di teste e cilindri per elaborazioni sportive con le prime produzioni a carattere artigianale di modelli di moto da fuoristrada e la costituzione nel 1967 della societ\u00e0 \"Costruzioni moto G. Ancillotti\".\nLa produzione inizi\u00f2 a livello artigianale e il primo modello di moto ad essere conosciuto sul mercato fu lo \"Scarab\".\nPassi importanti nella storia dell\u2019azienda, furono anche gli accordi di fornitura stipulati con il produttore di motori Sachs e con Polini per la rete distributiva.\nL'incremento delle richieste, indusse l'azienda a spostarsi in un nuovo sito produttivo con catena di montaggio, poco distante da Firenze, a Sambuca Val di Pesa.\nNegli anni 1970, il periodo di maggior successo del marchio, Ancillotti ottenne numerose vittorie in competizioni nazionali e internazionali, con la conquista di una lunga serie di titoli nazionali di motocross e di regolarit\u00e0 in Italia, Spagna, Francia, Svezia e Finlandia.\nNel frattempo erano state messe in commercio anche versioni di due ruote per il trial, oltre ad altri modelli di ciclomotori.\nLa produzione stimata era arrivata a circa 3.000 pezzi l\u2019anno ed era incentrata su modelli da 50 cm\u00b3 a 125 cm\u00b3 e anche, dalla met\u00e0 degli anni settanta, fino a 250 cm\u00b3 di cilindrata.\nI modelli di moto dal 1968 al 1985 furono ventisei, oltre a tutti i modelli specifici da competizione; la produzione totale si aggira intorno ai 40.000 esemplari.\nAlberto Ancillotti deposit\u00f2 a sua firma una serie di brevetti: il primo fu la tipica marmitta a espansione per la Lambretta, per poi passare a quello dell'utilizzo dei cuscinetti a rulli conici per lo sterzo, al forcellone posteriore oscillante su silentblock, al cannotto di sterzo con angolazione regolabile e sempre sospeso su silent block, a un sistema di leveraggi azionati dal freno posteriore per impedire il sollevamento del posteriore in frenata (il \"Pro Dive\") e infine quello pi\u00f9 di successo, il sistema progressivo di sospensione, azionato a trazione dal forcellone, il \"Pull Shock\" del 1979, oggi universalmente adottato.\nIl successivo periodo di crisi, dovuto anche alla forte concorrenza sul mercato delle case motociclistiche giapponesi, port\u00f2 alla chiusura dello stabilimento produttivo nel 1985.\nDopo la chiusura dello stabilimento di Sambuca e della societ\u00e0 Ancillotti Motorcycles, il marchio Ancillotti rimane di propriet\u00e0 dei fratelli Alberto e Piero Ancillotti.\nDopo un periodo di allontanamento dalla meccanica nel 1991, Alberto Ancillotti spinto dal figlio Tomaso, che voleva una MTB con sospensioni, inizi\u00f2 a progettare e costruire vari modelli di bicicletta tutti \"Full Suspended\" precursori dei tempi. Gi\u00e0 al primo anno di agonismo arriv\u00f2 un titolo mondiale DH con Giovanna Bonazzi e anche un bronzo con Lorenzo Orlando.\nDal 1992 il marchio Ancillotti \u00e8 stato molto attivo nelle maggiori competizioni nazionali ed internazionali, avendo fra i propri corridori Brook Mc Donald e Wyn Masters, con il primo laureatosi campione del mondo.\nNel 2005 i fratelli Ancillotti vendono il marchio a Roberto Giliberti di Firenze, il quale ne concede al figlio di Alberto Ancillotti, Tomaso, una licenza d'uso per la costruzione artigianale di una serie limitata di bici da competizione in alluminio.\nNel gennaio del 2009 Roberto Giliberti conferisce il marchio Ancillotti in una societ\u00e0 di capitali, la Ancillotti Motorcycles srl.\nNello stesso anno viene presentata in anteprima all'EICMA un nuovo modello di moto, la cross competizione, il primo della storia del marchio fiorentino a non essere progettato da Alberto Ancillotti ma da un altro tecnico, Marco Baglioni. Il modello \u00e8 restato per\u00f2 a livello di prototipo senza sbocchi nella produzione di serie.\nNel 2019 dopo una lunga trattativa, iniziata nel 2015, il marchio Ancillotti e la societ\u00e0 Ancillotti Motorcycles sono stati ceduti da Roberto Giliberti ad una nuova propriet\u00e0."}
{"id": "1860896", "revid": "339392", "url": "https://it.wikipedia.org/wiki?curid=1860896", "title": "G/kwh", "text": ""}
{"id": "1860899", "revid": "1782831", "url": "https://it.wikipedia.org/wiki?curid=1860899", "title": "Alois Pupp", "text": "Biografia.\nIscrittosi nel 1943 al Partito nazista, fu tra i fondatori della SVP. Venne eletto al consiglio provinciale di Bolzano gi\u00e0 nel 1948 (vi rimarr\u00e0 continuativamente fino al 1968). Nel 1950 entr\u00f2 nella giunta provinciale guidata da Karl Erckert come assessore al posto di Paul Mayr. Dopo le elezioni del 1952 fu confermato da Erckert in giunta e nominato vicepresidente.\nKarl Erckert mor\u00ec durante una seduta della giunta provinciale il 15 dicembre 1955 e nella successiva seduta del consiglio, il 7 gennaio 1956, Pupp fu ufficialmente nominato suo successore. Pupp guid\u00f2 poi anche la giunta uscita dalle successive elezioni del 1956 fino al termine della legislatura nel 1960.\nDa allora e fino al suo ritiro dalla politica nel 1968 fu presidente o vicepresidente del consiglio provinciale (lo statuto di autonomia prevedeva - e prevede ancora - l'alternanza tra gruppi linguistici), e presidente del consiglio regionale (i consiglieri provinciali delle due provincie -allora non autonome - di Bolzano e Trento compongono il consiglio regionale) tra il 1962 e il 1964 e tra il 1966 e il 1968.\nPupp \u00e8 stato il primo \"Landeskommandant\" di una associazione \"Sch\u00fctzen\" sudtirolese (1958-1961) dopo la rinascita delle compagnie in Alto Adige.\nPupp e la lingua ladina.\nDa una parte del mondo ladino, Pupp \u00e8 stato fatto oggetto di critiche per la sua posizione nei confronti della lingua e della scuola ladina. Pupp, infatti, si era schierato per il mantenimento della scuola tedesca anche nelle valli ladine della provincia di Bolzano e contro l'introduzione della scuola ladina, che prevede l'uso paritetico delle lingue italiana e tedesca, oltre che il ladino come lingua d'insegnamento, sostenendo che il ladino non fosse altro che un dialetto, senza la dignit\u00e0 di lingua."}
{"id": "1860904", "revid": "287204", "url": "https://it.wikipedia.org/wiki?curid=1860904", "title": "Rebirth (album)", "text": ""}
{"id": "1860905", "revid": "4711", "url": "https://it.wikipedia.org/wiki?curid=1860905", "title": "Saint Louis Hawks", "text": ""}
{"id": "1860906", "revid": "834", "url": "https://it.wikipedia.org/wiki?curid=1860906", "title": "Rebirth (album Jennifer Lopez)", "text": ""}
{"id": "1860907", "revid": "1226", "url": "https://it.wikipedia.org/wiki?curid=1860907", "title": "Il fante di cuori e la dama di picche", "text": "Il fante di cuori e la dama di picche (\"Sleep, Pale Sister\") \u00e8 un romanzo della scrittrice Joanne Harris del 1993. L'autrice lo definisce \"una storia di fantasmi gotica, ambientata nella Londra vittoriana\".\nE' stato tradotto in italiano nel 2007.\nTrama.\nIl pittore Henry Chester sceglie come propria musa e modella una ragazzina di nove anni, Effie: anni dopo, \u00e8 diventata una moglie devota ma depressa, che cerca consolazione tra le braccia di un altro uomo. Questi le presenta Fanny, tenutaria di una casa per gentiluomini dal passato oscuro. Effie viene coinvolta suo malgrado nella vendetta architettata da Fanny contro lo stesso Henry, che ritiene colpevole della morte di sua figlia Marta."}
{"id": "1860912", "revid": "767487", "url": "https://it.wikipedia.org/wiki?curid=1860912", "title": "Chimere (film 1950)", "text": "Chimere \u00e8 un film drammatico del 1950 diretto da Michael Curtiz.\nIl film \u00e8 basato sul romanzo di Dorothy Baker ispirato alla vita del cornettista jazz Bix Beiderbecke.\nTrama.\nRick Martin, rimasto orfano in giovane et\u00e0, \u00e8 stato cresciuto da sua sorella che per\u00f2 lo ha sempre trascurato. Diventato grande, Rick conosce il trombettista di colore Art Hazzard che lo prende sotto la sua ala protettrice e inizia a insegnargli i segreti dello strumento. Rick, molto portato per la musica, diventa in breve tempo un trombettista famoso, ardito sperimentatore dei ritmi pi\u00f9 diversi. Attraverso dure lotte, Rick riesce ad affermarsi e a imporre il suo modo di concepire la musica e si innamora di una donna, Amy North. Consapevole di avere un suo carattere scostante e certo di non poter essere felice per sempre con sua moglie, Rick cerca conforto nell'alcool per sfuggire alla sofferenza. Mentre, cos\u00ec facendo, Rick distrugge se stesso e il proprio talento, due persone gli tendono la mano, il pianista \"Smoke\" e la cantante Jo Jordan."}
{"id": "1860919", "revid": "1872770", "url": "https://it.wikipedia.org/wiki?curid=1860919", "title": "Paolo Sassanelli", "text": "Biografia.\nNasce a Bari per poi trasferirsi a Milano; ma all'et\u00e0 di 14 anni torna a vivere nella citt\u00e0 di nascita e inizia a studiare al Piccolo Teatro di Bari, proseguendo la sua carriera con la compagnia teatrale \"La Tarumba\". \nHa preso parte a vari film, ma il suo successo \u00e8 legato soprattutto alle fiction: in \"Classe di ferro\" interpreta il fante Gabriele Serra, in ambedue le serie prodotte; in \"Un medico in famiglia\" ha interpretato il dottor Oscar Nobili in tutte le dieci stagioni; ne \"L'ispettore Coliandro\" dalla seconda stagione veste i panni dell'ispettore Gamberini.\nNel 2000 \u00e8 uno dei protagonisti del film \"LaCapaGira\" di Alessandro Piva; nello stesso anno, insieme a Tot\u00f2 Onnis, \u00e8 uno dei due attori principali di \"Falene\" di Andrej Longo, uno spettacolo con la regia di Marcello Cotugno; lo spettacolo avr\u00e0 cos\u00ec tanto successo da essere trasformato in un lungometraggio nel 2009, con la regia di Andres Arce Maldonado e Gabriella Cristiani. Anche dopo l\u2019uscita del film, lo spettacolo ha continuato a girare nei teatri italiani fino al 2016.\nIn \"Compagni di scuola\", \u00e8 affiancato da Massimo Lopez: la serie viene trasmessa da Rai 2 nel 2001. Nella serie \"Raccontami\" recita nel ruolo dell'avvocato Ludovico Terenzi; nel cast appaiono due attrici, anch'esse originarie di Bari: Lunetta Savino e Mariolina De Fano. Dal 2008 interpreta l'ispettore Gamberini nella serie televisiva \"L'ispettore Coliandro\".\nSi cimenta alla regia nel 2009 con il corto \"Uerra\", a tema comico e ambientazione nell'Italia post-bellica, presentato il 10 settembre 2009 nella sezione \"Corto Cortissimo\" della \"66\u00aa Mostra internazionale d'arte cinematografica di Venezia,\" vincendo il premio come Miglior fiction nel 2010, nella rassegna In the Palace International Short film Festival. Nel 2010 finisce nella cinquina per i candidati come \"Miglior cortometraggio\" ai David di Donatello. \nTorna alla regia nel 2013 con il corto \"Ammore\" \"e\" viene selezionato nella cinquina dei finalisti dei David di Donatello 2013 e Corti d'argento 2014, e nel 2016 con \"Amore disperato\", adattamento di una drammatica storia vera dello scrittore Roberto Moliterni e di Claudio Maccari. Con gli stessi autori porta avanti, in forma comica, il tema della crisi politica nel corto \"Un voto all'italiana\" (2017).\nNel 2013 recita nel film \"Song'e Napule\", per il quale ottiene un Nastro d'argento al migliore attore non protagonista. Nello stesso anno porta in giro \"Kitchen Stories\" \"- Storie di cucina,\" uno spettacolo sulla cucina pugliese. Quattro anni dopo scriver\u00e0 una canzone intitolata \"Noi siamo il cuore della Puglia\".\nNel 2017 gira il suo primo lungometraggio \"Due piccoli italiani\". Nel 2018 il film viene selezionato fuori concorso al Bari International Film Festival per essere presentato in anteprima il 22 aprile al Teatro Petruzzelli.\nNel febbraio 2018 fa da aiuto regista e consulente per il film \"Applausi\" ispirato all'omicidio di Elisa Claps. Il 3 maggio torna come regista a teatro in \"Doppio sogno\" di Arthur Schnitzler al Teatro Argot Studio di Roma.\nNel 2020 recita nelle serie \"The First team e Tatort,\" nelle miniserie \"Bella da morire\" e \"La docufilma.\" \nNel 2021 torna a impersonare l'ispettore Gamberini ne \"L'ispettore Coliandro\" e interpreta Emanuele Pentasuglia nella serie TV \"Imma Tataranni - Sostituto procuratore\". Nello stesso anno veste i panni di papa Clemente VII nel cortometraggio \"Il Moro\" di Daphne Di Cinto, recitando accanto ad Alberto Boubakar Malanchino e Andrea Melis.\nVita privata.\n\u00c8 sposato con l'attrice e collega Marit Nissen: i due hanno una figlia di nome Lilian (1993) e un figlio di nome Ian (2001)."}
{"id": "1860923", "revid": "156618", "url": "https://it.wikipedia.org/wiki?curid=1860923", "title": "Anticattolico", "text": ""}
{"id": "1860925", "revid": "126257", "url": "https://it.wikipedia.org/wiki?curid=1860925", "title": "Parco fluviale", "text": ""}
{"id": "1860933", "revid": "767487", "url": "https://it.wikipedia.org/wiki?curid=1860933", "title": "Giuseppe Federico Guglielmo di Hohenzollern-Hechingen", "text": "Biografia.\nGiuseppe Federico Guglielmo, era figlio del principe Ermanno Federico di Hohenzollern-Hechingen e di sua moglie, Giuseppa di Oettingen zu Spielberg.\nUfficiale al servizio imperiale, divenne principe nel 1750, dato che il suo predecessore, nonch\u00e9 suo primo cugino, Federico Luigi, non aveva contratto matrimonio e di conseguenza non aveva potuto dare un erede alla casata degli Hohenzollern-Hechingen. Nello stesso anno il neo Principe Giuseppe aveva sposato la diciottenne figlia ereditaria del Principe Folco di Cardona, che mor\u00ec dopo soli tre mesi di matrimonio e il suo intero patrimonio, compresa Cardona, era passato agli Hohenzollern-Hechingen.\nNel 1751 Giuseppe Federico Guglielmo spos\u00f2 la Contessa Maria Teresa di Waldburg-Zeil, che gli diede sei figli, dei quali solo la figlia minore raggiunse l'et\u00e0 adulta.\nIl Principe Giuseppe fu un fervente sostenitore del teatro, della bella vita, della caccia e dei viaggi. Nel 1764 mentre era impegnato in una gita, conobbe Friedrich Wilhelm von Steuben, un capitano al servizio dell'armata prussiana che si era dimesso dal proprio incarico dopo la guerra, e che trascorrer\u00e0 i successivi dodici anni al servizio di Giuseppe Federico Guglielmo per poi giocare un ruolo fondamentale nella Guerra d'indipendenza americana a fianco di George Washington come Ispettore Generale e supervisore dell'armata americana.\nNegli anni successivi, come immagine di monarca illuminato, Giuseppe Federico Guglielmo introdusse una prima scuola pubblica nello stato e nel 1775 vi introdusse anche una scuola superiore, una scuola di latino e ridusse, contro la resistenza della popolazione, i giorni di festa imposti dalla chiesa. Si mostr\u00f2 tollerante con protestanti ed ebrei.\nAnche nell'ambito a favore della chiesa si distinse nel 1764 quando, avendo conosciuto a Strasburgo il rinomato architetto francese Pierre Michel d'Ixnard, dopo poco tempo gli propose di lavorare per suo conto alla ristrutturazione della nuova chiesa di Sigmaringen.\nGiuseppe Federico Guglielmo mor\u00ec il 9 aprile 1798 dopo ben 48 anni di governo sul principato di Hohenzollern-Hechingen. Non avendo lasciato eredi maschi, il governo dell'area pass\u00f2 a suo nipote, il Principe Ermanno Federico Ottone."}
{"id": "1860936", "revid": "144796", "url": "https://it.wikipedia.org/wiki?curid=1860936", "title": "Ermanno Federico Ottone di Hohenzollern-Hechingen", "text": ""}
{"id": "1860938", "revid": "59975", "url": "https://it.wikipedia.org/wiki?curid=1860938", "title": "Pretty Maids (EP 1983)", "text": ""}
{"id": "1860942", "revid": "767487", "url": "https://it.wikipedia.org/wiki?curid=1860942", "title": "Tom Bels\u00f8", "text": "Carriera.\nGli inizi.\nBels\u00f8 inizi\u00f2 negli anni '60 la sua carriera nel ruolo di meccanico. Un giorno, per\u00f2, ebbe la possibilit\u00e0 di guidare in una gara una Volvo da lui stesso messa a punto e riusc\u00ec a vincere. A quel punto si dedic\u00f2 a gare con vetture sport, ottenendo ottimi risultati nei campionati scandinavi.\nNel 1970 decise quindi di passare alle monoposto e disput\u00f2 il campionato di Formula Ford 1600 e l'anno seguente quello di Formula Atlantic britannica, concludendolo al terzo posto. Vista l'et\u00e0 avanzata, per\u00f2, era ritenuto difficile che potesse ambire a disputare campionati nelle formule maggiori dell'automobilismo. Pass\u00f2 dunque alla Formula 2 nel 1972, saltando il passaggio in Formula 3, ed ottenne il quarto posto nel Gran Premio d'Albi. La stagione fu per\u00f2 travagliata, sia a seguito di varie rotture meccaniche che dello scarso budget a disposizione, che costrinse il pilota danese e saltare alcune corse.\nNel 1973 corse con una Lola in Formula 5000 e, nonostante la scarsa competitivit\u00e0 del mezzo, riusc\u00ec ad ottenere discreti risultati, terminando il campionato al sesto posto. Nello stesso anno venne iscritto in Formula 1 dalla Iso-Marlboro nel Gran Premio di Svezia, ma non pot\u00e9 prendervi parte per il mancato arrivo dello sponsor. Prese parte anche ad alcune gare non ufficiali, tra cui la Race of Champions, che concluse al settimo posto. Bels\u00f8 rimase in Formula 5000 anche nel 1974, ottenendo la sua prima vittoria e concludendo ottavo in classifica.\nFormula 1.\nNel 1974 riusc\u00ec, per\u00f2, a partecipare a quattro gare di campionato, correndo per la Iso, il team di Frank Williams. Alla prima gara, in Sud Africa, su un circuito che non conosceva, si piazz\u00f2 ventisettesimo nelle qualificazioni, ma in gara fu costretto subito al ritiro a causa di un guasto alla frizione. Dopo aver fallito la qualificazione in Spagna, colse il suo miglior risultato di sempre in Svezia, giungendo ottavo. Ebbe poi la possibilit\u00e0 di disputare solamente un'altra gara, il Gran Premio di Gran Bretagna, ma fall\u00ec la qualificazione e termin\u00f2 cos\u00ec anche la sua carriera in Formula 1.\nDopo la Formula 1.\nContinu\u00f2 la carriera in Formula 5000, partecipando anche alla Race of Champions 1975."}
{"id": "1860948", "revid": "154893", "url": "https://it.wikipedia.org/wiki?curid=1860948", "title": "Invaso artificiale", "text": ""}
{"id": "1860955", "revid": "151034", "url": "https://it.wikipedia.org/wiki?curid=1860955", "title": "Zona contigua", "text": ""}
{"id": "1860956", "revid": "767487", "url": "https://it.wikipedia.org/wiki?curid=1860956", "title": "Zbych Trofimiuk", "text": "\u00c8 noto per il suo ruolo di PaulReynolds, il ragazzo diciassettenne ritrovatosi in un mondo parallelo nella serie televisiva fantascientifica \"Spellbinder\", andata in onda in Italia pi\u00f9 volte su Rai 2.\nBiografia.\nZbych \u00e8 figlio di Zoja Trofimiuk, scultore praghese nato a Melbourne.\nSi \u00e8 laureato nel 2004 alla Victoria University, e attualmente studia presso la Monash University di Melbourne.\nNel 2005 si esibisce nello spettacolo teatrale \"Bunny\", scritto e diretto da Benjamin Cittadini, presso il Teatro La Mama, a Melbourne in Australia. Nel 2007, dirige la produzione di \"Elmo\" insieme con i suoi colleghi drammaturghi al Teatro La Mama."}
{"id": "1860957", "revid": "45367", "url": "https://it.wikipedia.org/wiki?curid=1860957", "title": "Zazie dans le metro", "text": ""}
{"id": "1860959", "revid": "1776051", "url": "https://it.wikipedia.org/wiki?curid=1860959", "title": "Red, Hot and Heavy (EP)", "text": "Red, Hot and Heavy \u00e8 il secondo EP dei Pretty Maids, uscito nel 1985 per l'Etichetta discografica CBS Records."}
{"id": "1860960", "revid": "1005847", "url": "https://it.wikipedia.org/wiki?curid=1860960", "title": "Gaspare Colosimo", "text": "Biografia.\nNato a Colosimi, un piccolo paese della Sila, frequent\u00f2 le scuole medie al Convitto Nazionale Vittorio Emanuele II di Napoli (dove fu allievo di Giuseppe Petroni e Vincenzo Padula), si laure\u00f2 in legge all'Universit\u00e0 di Napoli ed a Napoli esercit\u00f2 la professione di avvocato a partire dal 1896. In giovent\u00f9 fu fervente repubblicano; nel 1882 fond\u00f2 a Napoli il giornale di ispirazione repubblicana, \"La lanterna\", che ricordava nel titolo \"\"La Lanterne\" di Henri Rochefort e fece parte della Massoneria.\nConvertitosi alla monarchia, segu\u00ec dapprima le orme del Duca di San Donato. Eletto al Parlamento la prima volta il 6 novembre 1892 (XVIII legislatura) nel collegio di Serrastretta, fu deputato per nove legislature rappresentando sempre i collegi elettorali calabresi. Ricopr\u00ec spesso cariche governative: fu anche sottosegretario di Stato all'agricoltura, alla giustizia, alle colonie, nonch\u00e9 ministro delle poste e telegrafi (con Giolitti), poi ministro delle colonie (con Boselli, 1916-1919), vicepresidente del consiglio dei ministri nel ministero Orlando nel 1919 e, \"ad interim\", ministro dell'interno e presidente del Consiglio dei ministri (durante la permanenza di Orlando a Parigi, impegnato nelle trattative di pace). Si ritir\u00f2 a vita privata nel 1924 e poco dopo, il 18 agosto 1924, fu nominato senatore del Regno.\nMor\u00ec nel 1944 a Napoli nell'Istituto per ciechi \"Paolo Colosimo\"\" da lui stesso fondato e intitolato al figlio Paolo prematuramente scomparso. A Napoli \u00e8 stato intitolato un largo nel Rione Materdei, mentre a San Lazzaro di Savena (BO) una rotonda.\nScritti.\nPresso l'Archivio di Stato di Catanzaro sono raccolti i suoi \"Diari del Ministero\", scritti sulla \"Pacificazione della Cirenaica\", carteggi vari sull'amministrazione coloniale con appunti sulla storia dell'Eritrea e disegni di legge a stampa dal 1896 in poi, nonch\u00e9 carteggi con Vittorio Emanuele Orlando. Sono stati anche pubblicati i suoi \"Scritti\" e \"Discorsi parlamentari\"."}
{"id": "1860961", "revid": "154893", "url": "https://it.wikipedia.org/wiki?curid=1860961", "title": "Bacino idrico", "text": ""}
{"id": "1860962", "revid": "767487", "url": "https://it.wikipedia.org/wiki?curid=1860962", "title": "Ermanno di Hohenzollern-Hechingen", "text": "Biografia.\nErmanno di Hohenzollern-Hechingen inizi\u00f2 il proprio governo nell'aprile del 1798. Cresciuto in Belgio, dal momento che suo padre Francesco Saverio di Hohenzollern-Hechingen (1719-1765) venne inviato in quella regione al servizio dell'Imperatore. Quando sua madre, la contessa Anna Maria di Hoensbroech-Geulle (8 maggio 1729 - 26 settembre 1798), mor\u00ec il principe Ermanno eredit\u00f2 i suoi possedimenti nei Paesi Bassi e dalla morte della propria seconda moglie, la principessa di Gavre, marchesa di d'Aysseau, eredit\u00f2 la considerevole somma di un milione di franchi.\nLa sua prima moglie, era stata la contessa Luisa di Merode, marchesa di Westerlo, ed era morta dopo pochi anni di matrimonio. Ermanno Federico Ottone giunse al proprio terzo matrimonio nel 1779, quando spos\u00f2 la contessa Maria Antonia di Waldburg-Zeil-Wurzach.\nCon il proprio patrimonio tent\u00f2 di abbellire la citt\u00e0 di Hechingen con palazzi e monumenti, oltre a migliorarne il sistema stradale, con il fine ultimo di esaltare la potenza e la ricchezza acquisita dalla propria casata, che tendeva ancora ad essere vista come una semplice subordinata della casata reale di Prussia.\nAlla Prussia il principe Ermanno era legato sotto l'aspetto militare in quanto era stato nominato feldmaresciallo luogotenente e luogotenente generale.\nIl principe Ermanno si preoccupava pedantemente di ogni minimo particolare dell'amministrazione dello Stato, seppure amasse molto il Castello di Friedrichsthal.\nErmanno Federico Ottone mor\u00ec il 2 novembre 1810.\nDiscendenza.\nIl principe Ermanno si spos\u00f2 tre volte nella sua vita. Il 18 novembre 1773 si spos\u00f2 a Maastricht con Luise (1747-1774), figlia del conte Jean Guillaume de Merode, marchese di Westerloo (1722-1763). Con lei ebbe una figlia:\nIn seconde nozze, spos\u00f2 il 15 febbraio 1775 a Bruxelles, Maximiliane (1753-1778), figlia di Fran\u00e7ois Joseph Rasse, II principe di Gavre. La coppia ebbe un figlio:\nIl 26 luglio 1779 si spos\u00f2 a Dagstuhl con Maria Antonia (1753-1814), figlia del conte Franz Ernst von Waldburg zu Zeil und Wurzach. La coppia ebbe i seguenti figli:"}
{"id": "1860964", "revid": "124591386", "url": "https://it.wikipedia.org/wiki?curid=1860964", "title": "Castel Cellesi", "text": "Castel Cellesi \u00e8 un villaggio situato nel punto d'incontro tra Toscana, Umbria e Lazio settentrionale nella Valle del Tevere, all'interno di un vasto territorio a bassa antropizzazione, fatto di altopiani, vallate, dirupi, ruscelli, zone rurali, boschi. Oggi costituisce una frazione del comune di Bagnoregio, in provincia di Viterbo. Conta approssimativamente 150 abitanti, di cui una trentina stranieri del nord Europa: la cifra varia giacch\u00e9 pochi castellani lavorano in paese, e Roma attrae per le sue possibilit\u00e0 lavorative, mentre diversi sono i casi di pensionati che si ritirano nel borgo acquistando un immobile a poco prezzo.\nNonostante il nome, nel borgo non \u00e8 presente alcun castello, ma \u00e8 la disposizione stessa delle case, conchiusa in s\u00e9 stessa originariamente, a dare l'idea della sua presenza.\nGeografia fisica.\nTerritorio.\nCastel Cellesi sorge su uno dei bracci protesi verso il Tevere dell'altipiano attraversato dalla strada provinciale Teverina, cos\u00ec come Bagnoregio e Civita e, separatamente, l'altra frazione bagnorese, Vetriolo. In realt\u00e0, mentre l'altipiano rimane a 450 metri s.l.m., delimitato dal Rio Chiaro a sud e dal Rio Torbido a nord, Castel Cellesi scende a 370 metri circa, perch\u00e9 sorge alla fine di esso. L'unica strada attualmente percorribile la congiunge alla Teverina per un percorso di 4,5\u00a0km. La strada che, a valle, congiunge Castel Cellesi con San Michele in Teverina e Civitella d'Agliano, e dunque con il Tevere e soprattutto l'autostrada A1, \u00e8 attualmente non percorribile, visto che sorge in una zona non coperta da manutenzione stradale e in parte franata: \u00e8 in corso (post elezioni comunali 2009) un dibattito politico legato al costo di rifacimento.\nDal cimitero del paese \u00e8 possibile vedere la media valle del Tevere, e alcuni paesi umbri del versante opposto, addossati sulla montagna.\nIn tale posizione, con orientamento E-S-E, equidistante dai centri di maggior rilievo, Castel Cellesi dista 10\u00a0km da Bagnoregio (VT) e 12 da Civita di Bagnoregio (VT), 15\u00a0km da Montefiascone (VT) e 25\u00a0km da Bolsena (VT).\nCastel Cellesi \u00e8 in una zona circondata da diversi laghi, oltre al corso del Tevere: il Lago di Bolsena e il Lago di Vico tra quelli naturali, il Lago di Corbara e il Lago di Alviano (sede di un'Oasi del WWF) tra quelli artificiali.\nClassificazione sismica: zona 2 (sismicit\u00e0 medio-alta)\nClima.\nCastel Cellesi \u00e8 innanzitutto dominata dai venti. Sorgendo ai margini di quello che pu\u00f2 definirsi un corridoio orografico, scavato dal Tevere, ne riceve i capovolgimenti meteorologici, attenuati tuttavia dalla presenza di diversi laghi importanti. Le temperature sono mediamente 6-7 gradi centigradi inferiori a quelle di Roma e per tale ragione d'estate il villaggio si riempie di romani in cerca di refrigerio dalla forte calura estiva, fra cui anche diversi castellani emigrati nella capitale per lavoro.\nLe campagne della zona presentano il tipico andamento dolce dei terreni soggetti a frequenti e persistenti precipitazioni nevose. Tuttavia, con la costruzione in epoca recente delle dighe di Corbara e di Alviano, la neve ha lasciato il posto alla nebbia, che come una marea sale dalla valle del Tevere e invade i margini dell'altipiano.\nClassificazione climatica: zona E, 2279 GR/G\nStoria.\nIl Conte Girolamo Cellesi di Pistoia inizi\u00f2 la sua edificazione intorno alla met\u00e0 del Seicento su una porzione di territorio del feudo di Castel di Piero (San Michele in Teverina) acquistata dai Conti Baglioni, grazie ai chirografi di Alessandro VII (marzo 1663), con cui si autorizza la vendita dei terreni comunitativi. La cessione del terreno in feudo si avvera nel maggio 1668, previo consenso del papa Clemente IX sul quale aveva fatto pressione la sorella Lucrezia Cellesi, coniugata con Camillo Rospigliosi e dunque cognata del fratello di quest'ultimo, il papa. I Cellesi erano infatti, come i Rospigliosi con cui si erano imparentati, una famiglia di Pistoia legata da sempre alla Chiesa\nCastel Cellesi era dunque una piazza chiusa, costituita dalle case dei contadini del feudo, la quale comunicava con il resto del territorio attraverso la \"Porta di Sopra\" (verso Bagnoregio, anticamente detta Bagnorea) e la \"Porta di Sotto\" (Castel Piero, attualmente San Michele in Teverina), ricavate dal muraglione che raggruppava le case.\nLa Chiesa di San Girolamo e il Palazzo dei Conti Cellesi erano il centro del villaggio. Ma, gradualmente, altri contadini vennero e il paesino s'ingrand\u00ec verso la Valle del Tevere: una seconda piazza quadrangolare s'aggiunse alla prima, risultando poi pi\u00f9 grande di essa, e circondata di case tutte simili fra loro, tutte sempre attaccate le une alle altre, condividendo quindi le mura portanti e costituendo, al giorno d'oggi, immobili ben pi\u00f9 grandi e articolati a volte, mentre al di fuori non vi \u00e8 traccia di tali grosse ristrutturazioni. Tuttavia, all'epoca, il Conte Cellesi aveva decretato che nessuna costruzione, eccetto quella religiosa, dovesse superare in altezza il proprio palazzo. Le case hanno cio\u00e8 le stesse caratteristiche esterne: porta sulla piazza, mura di materiale povero, luci sui due lati, ecc. Inoltre, i pochi liberi, cio\u00e8 non vassalli (enfiteutici), costruirono con le loro, e ulteriori, case una via rettilinea che oggigiorno precede e annuncia al visitatore il paese vero e proprio.\nSuccessivamente il feudo \u00e8 passato al primogenito Alessandro e poi al secondogenito Francesco. In seguito fu venduto al Conte Cini prima ed al Conte Tomba dopo.\nCon la proclamazione del Regno d'Italia Castel Cellesi divent\u00f2 Comune, ma nel 1928 fu soppresso ed annesso al comune di Bagnoregio.\nNella zona sono presenti reperti archeologici etruschi, e vengono indicate in documenti storici diverse risorse minerarie.\nIl Brigantaggio.\nIl brigantaggio viterbese di seconda met\u00e0 dell'Ottocento si differenzia dai coevi maremmano e meridionale per alcuni fattori: la diffusione capillare del fenomeno, l'anonimit\u00e0 di molti accadimenti e la scarsezza degli anni di attivit\u00e0 di ogni criminale. Nonostante l'odierna fama nel circondario, Castel Cellesi non pu\u00f2 dunque essere ascritto a \"covo\" di briganti, o quantomeno non il solo.\nCastel Cellesi risulta essere base di partenza per una delle bravate della banda del Crudo (Niccola Porta, detto cos\u00ec perch\u00e9 nelle taverne chiedeva il vino \"crudo\") composta oltre che dal capo da Francesco Vincenzi e Lanno Mattioli, che a Castel Cellesi avevano incontrato altri criminali e fatto insieme nuovi progetti. Ma questa fu la loro ultima \"avventura\" insieme: il Porta verr\u00e0 definitivamente catturato, mettendo termine alla propria \"carriera\" criminale, e condannato a 25 anni di lavori forzati scontati per intero.\nIl 20 settembre 1874 in localit\u00e0 Sterpeti viene sequestrato Cosimo Colesanti, benestante bagnorese, da due briganti che chiesero 7\u00a0000 scudi di riscatto alla sua famiglia, tramite lettera scritta di pugno del sequestrato. Attraversando le asperit\u00e0 orografiche tipiche della zona, arrivarono quindi in localit\u00e0 Madonna del Nespolo: qui il Colesanti, in cambio di una somma complessiva di 13700 lire mandata dai familiari ai rapitori, veniva nottetempo abbandonato. Gli autori del sequestro erano: \nParte dell'incasso del sequestro fu messo in comune col Rufoloni, altro brigante viterbese, nel momento in cui Dobici e Cocciolla vi si unirono a generare \"l'autunno caldo\" del 1874. Accadde infatti che, terminati i soldi Colesanti fu organizzato il sequestro Gori (35\u00a0000 lire di richiesta) per cui furono battute le campagne di tutta la Teverina, da Orvieto a Montefiascone, Bagnoregio, Castiglione, Civitella d'Agliano e Castel Cellesi.\nNel settembre 1876 viene sequestrato Bernardino Cesarei di San Michele in Teverina da tre briganti. Squadre di carabinieri di Bagnoregio, Civitella d'Agliano e Celleno riuscirono a liberarlo dopo uno scontro a fuoco con i rapitori, che avevano chiesto un riscatto di 300 scudi, subito pagato dalla famiglia Cesarei. Gli autori del sequestro erano:\nI tre vengono descritti dal sindaco di Castel Cellesi come nullafacenti, ubriaconi, biscazzieri, prodighi.\nA partire da una lettera di richieste e minacce scritte in pessimo italiano, consegnatagli il 15.9.1885 e da lui subito inoltrata ai carabinieri di Celleno, Tommaso Belli, sessantenne possidente di Castel Cellesi, risulta tra i benestanti angariati dal brigante Nazzareno Ghilardelli di Civitella d'Agliano.\nUn discorso a parte merita il Brigante Bracherosce, la cui vera identit\u00e0 rimane sconosciuta. Nella memoria popolare degli abitanti di Castel Cellesi \u00e8 sempre esistito, in relazione a \u201cLe Grotte di Bracherosce\u201d, probabile covo e oggi punto di riferimento delle campagne circostanti Castel Cellesi. Forse, per timore, i suoi contemporanei non hanno mai associato pubblicamente, al soprannome, il suo vero nome.\nMonumenti.\nUno dei motivi d'interesse \u00e8 il complesso urbanistico di Castel Cellesi, che rispecchia e congela nelle sue diverse soluzioni abitative il proprio tessuto sociale iniziale.\nLe forme urbanistiche, delimitate dalle strade, assecondano parzialmente l'andamento del terreno.\nLa porzione a monte della chiesa di San Girolamo si riduce grosso modo a un triangolo irregolare: raggruppava le abitazioni dei contadini classificate con lettere e numeri progressivi, e con al centro gli edifici e gli spazi parrocchiali, quasi una terza piazza in quanto a luoghi di socializzazione. Ancor pi\u00f9 geometriche le due piazze, la piccola e la grande a valle della chiesa parrocchiale, le quali sono riconoscibili in quadrilateri regolari.\nMonumenti e luoghi d'interesse.\nSecondo la guida \"Teverina: storia, arte, cultura\" redatta a cura del Consorzio Teverina, che raggruppa tutti i comuni della zona, l'area tra Castel Cellesi e Celleno \u00e8 densa di luoghi archeologicamente e storicamente importanti, ma la cui scoperta e rivalutazione e costantemente messa in pericolo dai tombaroli, con ovvie conseguenze per la crescita economica locale.\nBosco di Carbonara.\nSi trova sulla strada provinciale Bagnorese, all'altezza del bivio per Castel Cellesi. Fa parte del patrimonio dell'ex Universit\u00e0 agraria. Lungo i suoi sentieri, oltre alla fauna e alla flora locali, ci si pu\u00f2 imbattere soprattutto in autunno in diverse specie di funghi commestibili. Nella zona sono presenti importanti attivit\u00e0 agricole. In passato si sono verificati diversi ritrovamenti archeologici.\nPodere Fara.\nSi trova lungo la strada provinciale Castel Cellesi, che congiunge l'abitato con la Bagnorese. Il termine Fara indica la sua origine longobarda, ossia altomedievale. I reperti archeologici sono tuttavia frammentari e non consentono alcuna conferma storica. Vicino, all'altezza del bivio con la Bagnorese, si trovano le localit\u00e0 contigue di Sterpeti (qualche ritrovamento di et\u00e0 precristiana) e Santa Lucia. Quest'ultima ha rivelato un insediamento probabilmente longobardo di due case e undici tombe rivestite a tufo. Una delle lastre di tufo, appartenente a un barbaro cristiano di nome Unifred, \u00e8 conservata presso il municipio di Bagnoregio.\nTamburino.\n\u00c8 una localit\u00e0 posta a un km a valle del paese. Non \u00e8 indicata nella toponomastica attuale. Cagiano de Azevedo rinvenne reperti archeologici altomedievali. Si tratta di un sito ancora non sufficientemente esplorato, ma luogo di passaggio e base di bande di briganti. Oltre tale localit\u00e0 la natura appare quasi incontaminata.\nLa Ferriera.\nQuesta strada non asfaltata, nei pressi della localit\u00e0 Pratoleva, conduceva alle rovine del castello di Cuccumelle, dal nome della zona omonima. Le origini medievali del castello si devono alla signoria comitale bagnorese, la distruzione agli Orvietani in guerra con Viterbo. Oggi \u00e8 meta di scavi abusivi e furti di reperti archeologici.\nPoco sotto, verso valle, in mezzo al bosco, \u00e8 presente una cascatella d'acqua di ruscello alta diversi metri.\nLa Magione.\nPi\u00f9 propriamente Magione di Santa Maria in Capita, ovvero Magione (\"Maison\") di Bagnoregio. Zona contigua con Pratoleva. Presenta una chiesa medievale, Santa Maria in Capita, all'interno di una ex propriet\u00e0 dei Templari. La chiesa \u00e8 antecedente agli altri edifici. Secondo le deposizioni dei templari ai processi di Viterbo e Lucca, la Magione era un centro di grande importanza per l'Ordine, sede di capitoli provinciali e di distribuzione delle elemosine ai viandanti della Via Francigena, e addirittura degno di ricevere le spoglie mortali di un Gran Precettore d'Italia del Tempio.\nCon una lettera a papa Giovanni XXII, tra le prime testimonianze scritte su tale propriet\u00e0, il vescovo Simone (1306-1327) di Bagnoregio ne rivendica il possedimento, condannando la decisione di un suo predecessore (Rustico, circa 1159) di venderla oltre un secolo prima ai Templari. La disputa fra il vescovo e gli Ospedalieri, che in gran parte d'Europa avevano ereditato gli edifici templari, si risolse con una divisione: la chiesa, ossia la parte pi\u00f9 spiccatamente religiosa, andava data al vescovado, mentre l'Ordine di San Giovanni poteva continuare a detenere la Magione (che ebbe tra i propri commendatori Annibale Caro).\nLo stile quasi romanico della chiesetta, e di un lungo edificio vicino ad essa (forse una sosta per i pellegrini) sono da giudicarsi all'interno di quella stessa Via Francigena che a Castel Cellesi secoli dopo motiver\u00e0 l'edificazione della Chiesa del Santo Sepolcro. Un secondo edificio, addossato alla chiesetta, probabilmente un convento templare, conserva un'acquasantiera forse di manifattura longobarda.\nPoco oltre sorgeva il centro abitato di Castel Fiorentino, di cui per\u00f2 non rimane traccia, e Castel Rocchette oggi trasformato in agriturismo, con parte delle mura antiche, una chiesetta e una residenza signorile, sorto in epoca medievale su un preesistente abitato etrusco-romano.\nInfrastrutture e trasporti.\nUna strada, a monte, collega Castel Cellesi alla S.P. Teverina, da cui poi si possono raggiungere la S.S. Cassia, La S.S. Umbro-Casentinese, Viterbo, Montefiascone, Bolsena, Orvieto, ecc. Una seconda strada, a valle, potrebbe collegare il paese con i vicini San Michele in Teverina e Civitella d'Agliano, e quindi l'autostrada A1 in poco pi\u00f9 di 20 minuti: tale strada tuttavia \u00e8 al momento non percorribile.\nSono presenti un Ufficio con funzione di Delegazione Comunale e un Circolo sportivo dilettantistico culturale- A.s.d.c., \"I CASTELLANI\", sorto il 13 marzo del 2016, grazie all'intervento del Comune di Bagnoregio per iniziativa di privati cittadini. Il circolo, unico punto d'incontro,di ristoro e di aggregazione sociale degli anziani e dei giovani, gestisce un campo di calcio a cinque strutturato anche per il tennis,un campo per le bocce ed un piccolo parco giochi per i bambini e all'interno stesso del Circolo,un piccolo spaccio di prodotti confezionati di prima necessit\u00e0 alimentari e non riservato ai soci,essendo ormai da tempo il paese sprovvisto di un negozio alimentare.\nInsistono entrambi all'interno di una ex scuola elementare, dedicata ad Alberto Cozzi (partigiano insignito di medaglia d'oro al valore militare, ucciso alle Fosse Ardeatine il 24-03-1944). \nNella zona di Campi Nuovi \u00e8 presente un campo di calcio regolamentare.\nI collegamenti pubblici sono effettuati da e verso Bagnoregio e le altre frazioni bagnoresi dall'azienda di trasporti comunali, la quale nel periodo estivo effettua anche collegamenti con il lago di Bolsena. Il Cotral, ossia l'azienda regionale di trasporti, collega Castel Cellesi lungo la direttrice Teverina con Bagnoregio, Celleno e Viterbo.\nSviluppo demografico.\nI cognomi pi\u00f9 diffusi a Castel Cellesi sono di origine spesso non viterbese, ma per esempio pistoiese. Tra questi, Centi, Bianchi, Rossi, Ramacciani, Guidobaldi, Artemi, Brugnolini, Melani (che discendono dalla Famiglia Cellesi)."}
{"id": "1860965", "revid": "1776051", "url": "https://it.wikipedia.org/wiki?curid=1860965", "title": "Love Games (Pretty Maids)", "text": "Love Games \u00e8 il terzo EP dei Pretty Maids, uscito nel 1987 per l'Etichetta discografica CBS Records."}
{"id": "1860966", "revid": "17305102", "url": "https://it.wikipedia.org/wiki?curid=1860966", "title": "Riforma attraverso il lavoro", "text": ""}
{"id": "1860969", "revid": "9316", "url": "https://it.wikipedia.org/wiki?curid=1860969", "title": "Kapac Inca", "text": ""}
{"id": "1860974", "revid": "17305146", "url": "https://it.wikipedia.org/wiki?curid=1860974", "title": "Rieducazione attraverso il lavoro", "text": ""}
{"id": "1860975", "revid": "1305772", "url": "https://it.wikipedia.org/wiki?curid=1860975", "title": "Glauberg", "text": "Glauberg \u00e8 un \"oppidum\" celtico sito in Assia (Germania) e consiste in un insediamento fortificato e diversi tumuli sepolcrali; scoperto negli anni novanta del secolo scorso \u00e8 considerato il sito celtico pi\u00f9 importante in Europa, che ha fornito agli studiosi importanti informazioni sulla sepoltura, scultura e architettura celtica.\nPosizione e topografia.\nGeologicamente parlando Glauberg, un crinale a 271 metri sul livello del mare, \u00e8 uno sperone di basalto appartenente alla gamma \"Vogelsberg\". Si eleva per 150 metri sulle zone circostanti ed \u00e8 situato tra i fiumi Nidder e Seemenbach e appartiene alla comunit\u00e0 di Glauburg. In cima la collina forma un altipiano quasi orizzontale e il suo promontorio a sud-ovest \u00e8 noto come Enzheimer K\u00f6pfchen. A nord-ovest si trova la valle del Nidder e a sud il promontorio si unisce a degli ondulati altopiani. Il plateau contiene anche un piccolo stagno perenne, che non \u00e8 alimentato da sorgenti termali, ma semplicemente sgorga in superficie. La collina \u00e8 circondata da sorgenti termali e da fertile terreno.\nStoria della ricerca archeologica.\nLa presenza di antiche rovine sul Glauberg \u00e8 nota da lungo tempo ma sistematici scavi di ricerca archeologica iniziarono solo nel 1933-1934 e condotti da H. Richter, il quale si concentr\u00f2 solo sull'insediamento fortificato. Ulteriori ricerche furono dirette da F.-R. Hermann ed ebbero inizio nel 1985 e proseguirono fino al 1998. Fu solo durante questa fase che vennero esaminati i tumuli pi\u00f9 importanti. La storia dell'insediamento di Glauberg nel periodo celtico (Cultura di Hallstatt e Cultura di La T\u00e8ne) fu lo scopo della campagna di studio (2004-2006) eseguita dal \"Deutsche Forschungsgemeinschaft\".\nSintesi della storia dell'insediamento.\nLa posizione topografica rende il sito di Glauberg un punto di fondamentale importanza nell'attivit\u00e0 umana. Esso offre accesso a fertili terreni coltivabili, acqua, un sito facilmente difendibile e una posizione strategica lungo diverse vie naturali di transito. Pertanto, non \u00e8 sorprendente che la collina fu molto frequentata sia prima che dopo la sua fase celtica.\nL'altipiano fu occupato per la prima volta nel neolitico da genti appartenenti alla cultura di R\u00f6ssen e successivamente si ebbe un ingrandimento del sito durante la cultura di Michelsberg ed \u00e8 possibile che le fortificazioni presenti siano state realizzate proprio durante questa fase. La collina fu occupata nuovamente durante l'ultimo periodo dell'et\u00e0 del bronzo da popolazioni appartenenti alla Cultura dei campi di urne. Durante l'ultima fase del periodo Hallstatt e l'inizio della Cultura di La T\u00e8ne, Glauberg, divenne un sito di importanza sovra-regionale e ospit\u00f2 la corte di un principe celtico. Nuove fortificazioni vennero realizzate.\nNel corso dell'occupazione romana della Germania, Glauberg rimase disabitato, probabilmente a causa della sua vicinanza (5\u00a0km) al Limes germanico-retico. Fu rioccupato nel IV e V secolo d.C. quando divenne la residenza di un locale re alemanno. Dal VII al IX secolo fu il sito di una grande fortificazione dei Franchi. La sua importanza crebbe in tutto questo tempo e le fortificazioni furono rinnovate e notevolmente ampliate.\nNel XII e XIII secolo, Glauberg fu incorporato nel sistema di castelli degli Hohenstaufen, forse nel tentativo di favorire la crescita di un centro urbano. Le fortificazioni furono rinnovate ancora una volta, e una torre-castello fu eretta sul bordo della plateau; ad oggi sopravvive ancora la sua porta ad arco romanico. Durante questo periodo l'insediamento si estese a tutto l'altopiano. La distruzione del castello, e con essa la fine della presenza umana sulla collina, si \u00e8 probabilmente verificata nel 1256.\nOppidum celtico.\nLe prime fortificazioni note potrebbero essere pre-celtiche, ma raggiunsero un alto livello in termini di dimensioni e di elaborazione circa nel V o VI secolo a.C. e rimasero in uso fino al II o I secolo a.C. Le loro dimensioni ci dicono che il sito di Glauberg fece parte del sistema difensivo che si estendeva da sud a ovest della Germania centrale.\nIl bordo nord-est della collina, dove la pendenza \u00e8 meno forte, fu diviso dalle terre circostanti tramite l'erezione di un massiccio terrapieno e di un fossato, formando forse, in origine, un promontorio fortificato. I bordi meridionale e settentrionale furono inoltre fortificati con mura. Le tecniche costruttive di tali fortificazioni spaziavano da muri a secco, \"Murus gallicus\" (una tipica tecnica di costruzione celtica con legno e pietra) e forse anche mattoni di fango.\nIl piccolo stagno presente sulla collina non sarebbe stato sufficiente a garantire l'approvvigionamento idrico per la popolazione di un insediamento cos\u00ec grande; per questo motivo fu costruito una specie di serbatoio grande circa 150x60 metri che includeva una sorgente d'acqua. Al giorno d'oggi, la fortificazione racchiude uno spazio complessivo di 8,5 ettari.\nL'accesso all'interno dell'oppidum era garantito da due porte, la principale posta a nord-est e la pi\u00f9 piccola a sud. Queste avevano una forma molto complessa, probabilmente per l'accesso pi\u00f9 difficile in caso di attacco nemico. Inoltre fu realizzata una fortificazione esterna al di l\u00e0 del muro di nord-est. I terrapieni e i muri realizzati a sud probabilmente non avevano funzioni difensive.\nQuesto tipo di insediamenti potevano ospitare migliaia di persone, per questo motivo, unito al loro rilevante ruolo economico, gli oppidum celtici sono spesso considerati insediamenti proto-urbani. Tuttavia, poco si sa sulle attivit\u00e0 svolte all'interno del sito e alla sua organizzazione. Elementi di prova dai siti di Manching o Oberursel-Oberstedten suggeriscono che vi fu probabilmente una suddivisione tra il villaggio vero e proprio e le aree destinate alle officine o aree di stoccaggio.\nSiti associati a Glauberg.\nCome altri siti, l'oppidum di Glauberg \u00e8 collegato con diversi altri monumenti contemporanei posti nelle sue immediate vicinanze:\nTumuli principeschi.\nDurante un sorvolo esplorativo effettuato nel 1988, degli antiquari locali hanno riconosciuto le tracce di un grande tumulo in un campo 300 metri a sud dell'oppidum. Tra il 1994 e il 1997 fu scavato dal Servizio Archeologico Statale di Hesse. Il tumulo (tumulo 1) originariamente aveva un diametro di circa 50 metri e un'altezza di 6. Era circondato da un fossato circolare di 10 metri di larghezza. In origine probabilmente era un monumento di grande impatto visivo. Il tumulo possedeva tre caratteristiche:\nLa cremazione era una pratica utilizzata dalla cultura di La T\u00e8ne, mentre l'inumazione dalla cultura di Hallstatt.\nGli occupanti di entrambe le tombe erano guerrieri, come indicato dal loro corredo funebre: spade e armi. La camera con l'inumazione \u00e8 molto ben conservata e non \u00e8 mai stata saccheggiata. Per questo motivo, si \u00e8 deciso di rimuovere l'intera camera in blocco e scavarla pi\u00f9 lentamente e con attenzione in laboratorio. I reperti rinvenuti nella camera di sepoltura includono monili in oro e una brocca in bronzo.\nUn secondo tumulo (tumulo 2), posto 250 metri a sud, \u00e8 stato scoperto pi\u00f9 tardi grazie a un'indagine geofisica. L'erosione e l'aratura aveva reso totalmente invisibile il monumento. Aveva circa la met\u00e0 delle dimensioni del tumulo 1 e anch'esso conteneva un guerriero accompagnato da armi, una fibula decorata e un anello d'oro.\nL'alta qualit\u00e0 degli arredi funebri e delle tombe indica che i loro inumati occuparono gradini molto elevati nella scala sociale. Esse sono quindi classificate come sepolture \"principesche\", alla pari con altri ben noti siti, tra cui quelli di Vix (Borgogna, Francia) e Hochdorf (Baden-W\u00fcrttemberg, Germania).\nTerrapieni, fossati e strada processionale.\nUn certo numero di terrapieni e fossati si trovano a sud del oppidum, alcuni strettamente associati al tumulo 1 e sembra che siano serviti a scopi difensivi. Un piccolo fosso quadrato posto a ovest del tumulo \u00e8 associato a diverse altre funzioni e una serie di grandi bochi nel terreno suggeriscono l'esistenza di un santuario o tempio. Sorprendentemente, una strada processionale, lunga 350 metri e larga 10, fiancheggiata da profondi fossati si stende sino al tumulo giungendo da sud-est, ben al di l\u00e0 del perimetro dell'insediamento. Questa \u00e8 stata associata con ulteriori terrapieni e fossati che si estendono su una superficie di quasi 2x2 km.\nLa mancanza di una funzione difensiva e l'importanza dei tumuli hanno suggerito l'idea che il fortilizio e il sistema stradale hanno avuto un significato rituale o sacro. Un tale complesso \u00e8, finora, del tutto senza precedenti nell'Europa celtica.\nIl Principe di Glauberg (\"Keltenf\u00fcrst\").\nL'attenzione internazionale \u00e8 stata scossa dal ritrovamento, estremamente raro, di una statua (o stele) in arenaria ad altezza naturale e risalente al V secolo a.C., rinvenuta all'esterno del tumulo pi\u00f9 grande.\nLa stele, completamente conservata tranne che per i suoi piedi, raffigura un guerriero armato di sesso maschile. \u00c8 realizzata in un tipo di arenaria disponibile nel giro di pochi chilometri di Glauberg. Molti dettagli sono chiaramente visibili: i suoi pantaloni, una corazza composita, uno scudo di legno e una tipica spada in stile La T\u00e8ne tenuta sul lato destro. L'uomo, che possiede barba e baffi, indossa un gioiello con tre pendenti, molto simile a quello rinvenuto nella camera del tumulo 1, diversi anelli su entrambe le braccia e uno sulla mano destra. Sulla sua testa, indossa un copricapo simile ad una cappa, coronata da due protrusioni, simili nella forma a una foglia di vischio. questa pianta, si ritiene, che abbia avuto un significato magico o religioso per i Celti e potrebbe indicare che il guerriero raffigurato era anche un sacerdote. Altri frammenti di tre statue simili sono stati scoperti nella zona. Questo suggerisce che tutte e quattro le statue sorgevano un tempo nel recinto rettangolare, forse associate ad un culto degli antenati.\nParallelamente al guerriero di Glauberg esistono statue simili in altri siti riconducibili alla cultura La T\u00e8ne, come ad esempio la figura Holzgerlingen (Museo di Stato di Stoccarda), un pilastro-stele da Pfalzfeld (St Goar), il guerriero di Hirschlanden e altri.\nCalendario astronomico.\nLe 16 buche nel terreno associate al tumulo e al recinto di recente sono state interpretate come un semplice calendario astronomico, utilizzato per determinare date particolari o festivit\u00e0.\nAssia meridionale - un panorama celtico.\n\u00c8 importante notare che l'insediamento di Glauberg non \u00e8 isolato nel suo tempo e spazio, anche se \u00e8 il sito con queste caratteristiche posto pi\u00f9 a nord finora scoperto. Molti altri importanti centri di popolazione celtica o oppida sono noti nella regione del Reno e nell'Assia centrale. Due importanti fortificazioni, quella a D\u00fcnsberg, vicino a Gie\u00dfen, e quella sulle montagne Feldberg Taunus sono visibili da Glauberg. Altri importanti siti comprendono: l'oppidum Heidetr\u00e4nk vicino a Oberursel-Oberstedten (uno dei pi\u00f9 grandi insediamenti urbani nell'Europa celtica) e l'industria del sale celtica a Bad Nauheim.\nImportanza di Glauberg.\nLe scoperte a Glauberg hanno aggiunto diverse nuove prospettive per la comprensione dell'Europa celtica pi\u00f9 antica. Hanno esteso la durata della cultura di La T\u00e8ne e hanno gettato una nuova luce sullo sviluppo precoce dell'arte celtica e, molto pi\u00f9 importante, sulla scultura. La figura del guerriero e gli altri ritrovamenti indicano chiaramente rapporti con le civilt\u00e0 mediterranee, i quali si sono sviluppati prima di quanto si pensasse. Il complesso rituale che circonda la tomba ha aggiunto un nuovo tipo di monumento alla preistoria europea.\nSiti come Glauberg, talvolta denominati \"F\u00fcrstensitze\" (\"sedi principesche\"), indicano uno sviluppo parallelo di gerarchie sociali in tutta l'Europa. Nascono cos\u00ec siti di importanza capitale, caratterizzati da massicce fortificazioni, con la presenza di materiali importati ed elaborate sepolture si sviluppano lungo le importanti rotte commerciali di tutto il continente. Glauberg deve ora essere considerato un proto centro urbano di potere, commercio e culto, di importanza simile ad altri siti come Bibracte, Manching, ma soprattutto deve essere paragonato ad altri insediamenti \"principeschi\" fortificati, come ad esempio Heuneburg, Hohenasperg e Mont Lassois.\nParco archeologico e museo.\nUn parco archeologico \u00e8 stato progettato e costruito, con l'obiettivo di rendere il sito e il suo contesto accessibile e comprensibile ai i visitatori. Finora, il principale tumulo di sepoltura e il calendario astronomico sono stati ricostruiti. Il consolidamento della fortezza sta procedendo bene.\nAlcuni dei reperti di Glauberg, tra cui la statua, sono attualmente in mostra nel Museo di Stato di Hesse a Darmstadt. Data l'importanza del sito, un nuovo museo di archeologia celtica \u00e8 prevista solo per Glauberg, per ospitare e spiegare l'importanza degli oggetti in prossimit\u00e0 del luogo in cui essi sono stati ritrovati. La Costruzione \u00e8 stata avviata nel 2007 e si prevede per il 2009 il termine dei lavori."}
{"id": "1860976", "revid": "1305772", "url": "https://it.wikipedia.org/wiki?curid=1860976", "title": "Discoth\u00e8que", "text": "Discoth\u00e8que \u00e8 una canzone del gruppo irlandese U2, ed \u00e8 il primo singolo ad essere estratto dall'album del 1997 \"Pop\". Il videoclip prodotto per il brano \u00e8 stato diretto da St\u00e9phane Sednaoui, e vede il gruppo, vestito come i Village People esibirsi in una stanza ricoperta di specchi ed illuminata da luci stroboscopiche.\nUno spezzone del brano di trenta secondi fu diffuso illegalmente su Internet il 26 ottobre 1996, ed il 27 dicembre dello stesso anno, l'intera canzone era reperibile. Gli U2 per tale ragione furono costretti ad anticipare l'uscita del singolo. \"Discoth\u00e8que\" debutt\u00f2 alla terza posizione della classifica \"Modern Rock Tracks\" e fu certificato disco d'oro il 7 aprile 1997. La canzone debutt\u00f2 alla posizione numero 10 della \"Billboard Hot 100\", ma usc\u00ec dalla top 40 dopo appena quattro settimane. \u00c8 stato il sesto ed ultimo singolo degli U2 ad entrare nella top 10 statunitense. Nel Regno Unito e in Italia il brano invece \u00e8 arrivato fino alla prima posizione.\nLa canzone \u00e8 stata remixata in occasione del greatest hits \"The Best of 1990-2000\" del 2002. Questa nuova versione comprende un intro pi\u00f9 lungo, e l'utilizzo della batteria elettronica. La \"nuova\" \"Discoth\u00e8que\" \u00e8 molto simile alla versione che gli U2 eseguivano durante i tour nel 1997 e 1998."}
{"id": "1860978", "revid": "1776051", "url": "https://it.wikipedia.org/wiki?curid=1860978", "title": "In Santa's Claws", "text": "In Santa's Claws \u00e8 il quarto EP dei Pretty Maids, uscito nel 1990 per l'Etichetta discografica Epic Records."}
{"id": "1860980", "revid": "125997579", "url": "https://it.wikipedia.org/wiki?curid=1860980", "title": "Evgenij Kasperskij", "text": "Biografia.\nFormazione.\nParticolarmente attratto dalle materie matematiche fin dalla tenera et\u00e0, frequenta lezioni di fisica e matematica avanzata grazie a un corso speciale organizzato dall'Istituto di Fisica e Tecnologia di Mosca. Dopo aver vinto un concorso di matematica viene selezionato per entrare al \"Kolmogorov Special Educational-Scientific Center\" (\"\u0428\u043a\u043e\u043b\u0430 \u0438\u043c.\u0410.\u041d.\u041a\u043e\u043b\u043c\u043e\u0433\u043e\u0440\u043e\u0432\u0430\") dell'Universit\u00e0 Statale di Mosca, dove approfondisce gli studi di fisica e matematica avanzate.\nNel 1987 Kasperskij si laurea a Mosca presso la Facolt\u00e0 di Matematica della Scuola Superiore del KGB (dal 1992 Institute of Cryptography, Telecommunications and Computer Science (\"\u0418\u043d\u0441\u0442\u0438\u0442\u0443\u0442 \u043a\u0440\u0438\u043f\u0442\u043e\u0433\u0440\u0430\u0444\u0438\u0438, \u0441\u0432\u044f\u0437\u0438 \u0438 \u0438\u043d\u0444\u043e\u0440\u043c\u0430\u0442\u0438\u043a\u0438\"), Accademia dell'FSB), dove ha studiato matematica, crittografia e informatica, specializzandosi in ingegneria matematica.\nCarriera.\nDopo la laurea Kasperskij inizia a lavorare in un istituto di ricerca multidisciplinare per la difesa.\nDopo aver scoperto, nel 1989, il virus Cascade, comincia a studiare i virus per computer sviluppando una speciale \"utility\" di disinfezione, specifica per Cascade, la prima di una lunga serie. Cascade \u00e8 stato il primo malware ad entrare nel Database Antivirus di Kaspersky Lab, database che oggi comprende oltre 100 milioni di esemplari di malware.\nNel 1991 Kasperskij entra a far parte del Centro delle Tecnologie Informatiche KAMI, dove \u00e8 alla guida di un piccolo team con lo scopo di sviluppare l'Anti-Virus Toolkit Pro (AVP), prototipo di quello che sar\u00e0 successivamente il primo Kaspersky Anti-Virus. Grazie a Kasperskij, AVP diventa il primo software antivirus al mondo in grado di separare il software dal database antivirus, oggi giorno un requisito standard per i programmi di protezione informatica. Sviluppa inoltre l'idea di dotare AVP di un'interfaccia grafica utente.\nNel novembre del 1992, il team lancia l'AVP 1.0, il primo prodotto totalmente operativo che, due anni pi\u00f9 tardi, si aggiudicher\u00e0 il primo posto nei test comparativi condotti dai laboratori dell'Universit\u00e0 di Amburgo. Il prodotto dimostra di poter individuare i virus con grande facilit\u00e0 e ottiene nello stesso tempo alte percentuali di neutralizzazione delle minacce, ben al di sopra della media dei programmi anti-virus pi\u00f9 popolari dell'epoca. Grazie a questi meriti, la reputazione di AVP cresce a livello internazionale.\nDa questo momento in poi, il team comincia a concedere licenze ad aziende IT estere, e continua a farlo tuttora (sono oltre 120 le societ\u00e0 che si avvalgono delle tecnologie di Kaspersky Lab).\nNel 1997 Kasperskij e i suoi colleghi decidono di fondare una propria societ\u00e0, ponendo le basi di Kaspersky Lab. Kasperskij non vorrebbe utilizzare il proprio nome, ma alla fine viene convinto dalla moglie Natal'\u00e2, anche lei tra i fondatori dell'azienda. Nel novembre del 2000, AVP prende il nome di \"Kaspersky Anti-Virus\".\nDalla fondazione, e fino al 2007, Kasperskij \u00e8 a capo dell'unit\u00e0 di ricerca antivirus. Nel 2007 diventa CEO di Kaspersky Lab.\nRiconoscimenti.\nNel 2012 Kasperskij riceve la Laurea di Dottorato \"ad honorem\" in Scienze dall'Universit\u00e0 di Plymouth.\nNello stesso anno \u00e8 presente sulla rivista \"CRN\" che lo annovera tra i maggiori 25 innovatori del 2012.\nOttiene inoltre altri numerosi riconoscimenti tra cui:\nInformazioni aggiuntive.\nEugene Kaspersky esprime da anni la propria preoccupazione rispetto ad un eventuale attacco cibernetico rivolto a infrastrutture critiche che, secondo lui, avrebbe conseguenze catastrofiche su scala mondiale. Per Kaspersky, infatti, esiste la necessit\u00e0 di stabilire un patto per la non proliferazione di armi cibernetiche e considera l'escalation della guerra cibernetica come una vera e propria \"chiamata all'azione\" a cui la comunit\u00e0 internazionale dovrebbe rispondere.\nKaspersky gira il mondo per tenere conferenze circa i seri pericoli che comporta la cibernetica e sull'importanza di combattere le crescenti minacce alla sicurezza. Eugene considera la formazione come un fattore chiave per far fronte alle sfide alla sicurezza: tale formazione non va rivolta solo all'utente medio, ma anche e soprattutto ai tecnici informatici che spesso non possiedono un'adeguata preparazione. Inoltre, Kaspersky si dichiara favorevole all'introduzione di uno standard di sicurezza informatica universale e alla cooperazione internazionale tra governi e aziende private:\n\"Il settore privato, in particolare le industrie che si occupano di IT e sicurezza o le aziende di altri settori ma per le quali la sicurezza IT rappresenta un fattore di estrema importanza, ha una grandissima esperienza sul fronte del trattamento delle minacce IT: per questo governi ed istituzioni trarrebbero rilevanti vantaggi da una collaborazione con il settore privato\".\nInoltre, Kaspersky sostiene fortemente l'introduzione di un Internet ID per le transazioni web di una certa importanza, come ad esempio le operazioni di voto elettorale, le transazioni bancarie, le operazioni che coinvolgono uffici o enti statali. A tal proposito, Eugene Kaspersky afferma:\n\"A mio parere il World Wide Web dovrebbe essere suddiviso in tre zone. Una 'zona rossa' all'interno della quale si collocano le operazioni pi\u00f9 importanti per le quali l'utilizzo di un Internet ID dovrebbe essere obbligatorio. Segue una 'zona gialla' per cui si richiede un'autorizzazione inferiore: ad esempio la verifica della maggiore et\u00e0 nel caso di un negozio online che vende alcolici o altri articoli per adulti. Infine una 'zona verde' dove non \u00e8 previsto alcun tipo di autorizzazione, ad esempio su blog e social network, dove la chiave di tutto \u00e8 la libert\u00e0 di espressione\".\nEugene Kaspersky fa parte dell'International Multilateral Partnership Against Cyber Threats (IMPACT), organizzazione che lotta contro le minacce cibernetiche.\nA marzo 2013, in seguito ad un incontro con Ronald Noble (Segretario Generale di Interpol) e Noboru Nakatani (Direttore Esecutivo di Global Complex for Innovation), Kaspersky accetta formalmente di collaborare con l'IGCI con l'obbiettivo di garantire una maggiore sicurezza per tutti gli utenti di Internet."}
{"id": "1860985", "revid": "121464866", "url": "https://it.wikipedia.org/wiki?curid=1860985", "title": "Gran Premio d'Argentina 1981", "text": "Il Gran Premio d'Argentina 1981 \u00e8 stata la terza prova della stagione 1981 del Campionato mondiale di Formula 1. Si \u00e8 corsa domenica 12 aprile 1981 sul Circuito di Buenos Aires. La gara \u00e8 stata vinta dal brasiliano Nelson Piquet, su Brabham-Ford Cosworth; per il vincitore si tratt\u00f2 del quarto successo nel mondiale. Ha preceduto sul traguardo l'argentino Carlos Reutemann su Williams-Ford Cosworth e il francese Alain Prost su Renault. Per questo ultimo pilota si tratt\u00f2 del primo podio in una gara iridata, mentre Piquet conquist\u00f2 il secondo \"Grand Chelem\" della sua carriera nel mondiale di F1, ottenendo pole position, giro veloce, vittoria e conducendo la gara per tutti i giri.\nVigilia.\nAspetti tecnici.\nVi furono dei ritardi nella consegna del materiale tecnico alle scuderie; ci\u00f2 era dovuto a dei disguidi alla dogana brasiliana, da dove i pezzi venivano spediti, avendo il \"circus\" da poco disputato il Gran Premio del Brasile.\nPur in presenza di proteste in merito alla regolarit\u00e0 della Brabham BT49C Jean-Marie Balestre, presidente della FISA, afferm\u00f2 che, per la federazione, la monoposto risultava non contraria alle norme tecniche. Il 3 aprile la FISA invece fiss\u00f2 la riunione decisiva in merito alla legalit\u00e0 della Lotus 88 per il 23 aprile. Per\u00f2 la commissione tecnica del gran premio decise di escludere la vettura dalla gara, prima ancora della decisione definitiva della federazione. Nel corso del weekend della gara Balestre polemizz\u00f2 sulla regolarit\u00e0 dell'Arrows A3; ci\u00f2 port\u00f2 a delle proteste da parte del team.\nLa Ferrari test\u00f2 un nuovo tipo di compressore sul proprio motore turbo. La McLaren port\u00f2, per il solo John Watson, la MP4/1. La MP4/1, prima McLaren dell'era di Ron Dennis, che diede inizio ai modelli MP4, rappresent\u00f2 una vera rivoluzione in Formula 1 in quanto fu la prima vettura con telaio in fibra di carbonio a disputare una gara nella massima categoria. Presentava inoltre maggiori protezioni per il pilota e di conseguenza era anche molto sicura.\nAspetti sportivi.\nNell'aprile 1980 la FISA aveva diramato un primo calendario con la gara di Argentina prevista per l'8 gennaio.\nUna seconda versione del calendario venne presentata nell'ottobre 1980: in questa bozza la gara veniva spostata al 25 gennaio. A seguito dell'incertezza che gravava sul campionato la FISA chiese agli organizzatori del Gran Premio d'Argentina di far slittare la loro gara al 22 febbraio. Il 13 gennaio venne nuovamente cambiata la data del Gran Premio d'Argentina, posticipato al 26 aprile. Infine la data venne fissata per il 12 aprile.\nVenne annunciato l'esordio per questa gara della scuderia britannica Toleman, proveniente dalla Formula 2. La scuderia per\u00f2 successivamente rinunci\u00f2 alla trasferta.\nSuperati i problemi fisici di inizio stagione, Jean-Pierre Jabouille riprese il suo volante da pilota titolare alla Ligier, prendendo cos\u00ec il posto del suo sostituto, Jean-Pierre Jarier.\nNelle prove libere del gioved\u00ec il pi\u00f9 rapido fu Alain Prost della Renault che ottenne 1'43\"895, precedendo il compagno di scuderia Ren\u00e9 Arnoux. La Lotus ripresent\u00f2 il modello 88, anche se Elio De Angelis fu autore di un testacoda ad alta velocit\u00e0.\nQualifiche.\nResoconto.\nLa Lotus 88 non venne ammessa alle qualifiche. Per tale ragione il patron della scuderia, Colin Chapman, minacci\u00f2 di ritirare il suo team dal mondiale qualora la riunione della Federazione, prevista per il 23 aprile a Parigi, non avesse stabilito la regolarit\u00e0 di tale vettura. Il comunicato della Lotus, molto duro nei toni verso la Formula 1, cost\u00f2 una multa di 100.000 dollari comminata dalla FISA.\nIl miglior tempo della prima giornata fu di Nelson Piquet, su Brabham BT49C (in 1'42\"665); la vettura per\u00f2 destava, come detto, anch'essa dei dubbi sulla sua regolarit\u00e0, tanto che sub\u00ec un reclamo da parte della Williams. I commissari, che avevano prediposto una speciale pedana per misurare l'altezza dal suolo delle vetture, trovarono fuori norma, l'Arrows di Riccardo Patrese e la Lotus (modello 81B) di Elio De Angelis; decisero cos\u00ec di cancellare i tempi ottenuti tra la prima misurazione, effettuata nella prima fase della sessione, e la seconda misurazione, effettuata al termine della stessa, ove era stata rilevata l'irregolarit\u00e0. Anche Didier Pironi era stato trovato con la vettura fuori norma, ma aveva prontamente fatto regolare l'altezza, prima di far segnare tempi validi per lo schieramento.\nSuccessivamente Bernie Ecclestone intervenne coi commissari e fece reinvalidare i tempi, in quanto la pedana non era perfettamente in piano.\nNella notte il tracciato venne bagnato dalla pioggia, anche se la pista si present\u00f2 asciutta per le prove, ma poco gommata. Nelson Piquet conserv\u00f2 la \"pole position\", la quarta della carriera nel mondiale di F.1. Alan Jones sal\u00ec in terza posizione, precedendo cos\u00ec il compagno di team Carlos Reutemann. Tra i non qualificati vi fu anche il rientrante Jean-Pierre Jabouille su Ligier.\nRisultati.\nNella sessione di qualifica si \u00e8 avuta questa situazione:\nWarm up.\nIl pi\u00f9 veloce nelle libere della domenica mattina fu ancora Nelson Piquet, in 1'44\"852. nel corso delle stesse Gilles Villeneuve usc\u00ec di pista alla \"chicane\" che segue l'uscita dai box. La sua Ferrari sfior\u00f2 la collisione con la Lotus di Nigel Mansell rimasta parcheggiata in quel punto dopo una precedente uscita di pista.\nGara.\nResoconto.\nAlan Jones scatt\u00f2 e prese subito la testa del gran premio, davanti al \"poleman\" Nelson Piquet che per\u00f2 riprese il comando gi\u00e0 nel corso del primo giro, all'altezza del \"Curvon\". Il giro seguente Carlos Reutemann pass\u00f2 l'australiano e si port\u00f2 al secondo posto. Dietro vi erano Riccardo Patrese, Ren\u00e9 Arnoux e H\u00e9ctor Rebaque.\nProst s'install\u00f2 gi\u00e0 al terzo giro dietro ai primi tre, seguito da Rebaque, mentre scendevano in classifica sia Patrese che Arnoux. La rimonta di Prost prosegu\u00ec al giro 5, quando entr\u00f2 sul podio virtuale, scavalcando Jones; il campione del mondo, nel giro seguente, venne passato anche da Rebaque.\nAlain Prost era rallentato da alcune vibrazioni sulla sua monoposto, tanto che H\u00e9ctor Rebaque sal\u00ec al terzo posto, dopo undici giri. Dietro i primi quattro vi era ancora Jones, che precedeva Ren\u00e9 Arnoux, poi John Watson e Riccardo Patrese. Rebaque, al quindicesimo giro, pass\u00f2 anche Reutemann, ponendosi cos\u00ec al secondo posto, dietro al compagno di scuderia Piquet. La gara del pilota messicano s'interruppe dopo 33 giri per un problema elettrico.\nLe posizioni di testa rimasero congelate: solo pi\u00f9 dietro Patrese riusc\u00ec ad entrare in zona punti al giro 35, passando Watson. Il padovano per\u00f2 guidava un'Arrows molto instabile in curva, tanto che venne passato da Elio De Angelis nel 47\u00ba giro.\nNelson Piquet vinse cos\u00ec, per la quarta volta in carriera, davanti a Carlos Reutemann, Alain Prost, Alan Jones, Ren\u00e9 Arnoux e De Angelis. Per Alain Prost si tratt\u00f2 del primo dei 106 podi della sua carriera. Reutemann batt\u00e9 il record di gare a punti consecutive, con una striscia di 13 gran premi, iniziata col Gran Premio del Belgio 1980.\nRisultati.\nI risultati del gran premio furono i seguenti:\nPolemiche dopo la gara.\nLa Renault invi\u00f2 un documento di protesta contro la mancata squalifica della Brabham BT49C, che a inizio weekend era stata considerata regolare dai commissari."}
{"id": "1860988", "revid": "163662", "url": "https://it.wikipedia.org/wiki?curid=1860988", "title": "ARO (azienda)", "text": "La ARO (abbreviazione di Automobili Romania) era una industria rumena di autoveicoli fuoristrada situata nella cittadina di C\u00e2mpulung.\nStoria.\nInizi\u00f2 la produzione nel 1957 con l'IMS ponendosi come casa pioniera al mondo di veicoli 4x4. Nel corso della sua storia produsse circa 360.000 veicoli 2/3 dei quali furono destinati all'esportazione in 110 paesi (fino al 1989 il 90% della produzione della ARO veniva esportato). Infatti nel 1963, mandando in pensione la M59 dopo 4 anni di produzione, con la M461 l'ARO incomincia una fortunata esportazione che gi\u00e0 nel 1965 tocca 55 paesi del mondo.Nel 1971 esce la ARO 24 un veicolo studiato ed adibito al trasporto di persone e merci in zone montane.Infine nel 1979 esce con grande apprezzamenti tecnologici e soprattutto stilistici la ARO 10 che assieme alla Serie 24 proseguiranno negli anni con continui sviluppi e motori arrivando a montare quelli marchiati anche Renault, Daewoo e Toyota.\nNel febbraio 1998 lo stato rumeno decise di vendere la casa rumena e solo nel settembre del 2003 il 68% della propriet\u00e0 venne acquistato da una compagnia statunitense chiamata Cross Lander appartenente a John Perez per un prezzo di 180.000 dollari statunitensi. Nel contratto veniva dichiarato che vi sarebbe stato un investimento di 2 milioni di dollari, ma nessuno di questi investimenti venne fatto.\nNel giugno 2006 venne dichiarata la bancarotta."}
{"id": "1861000", "revid": "729019", "url": "https://it.wikipedia.org/wiki?curid=1861000", "title": "Aeroporto di Tynda", "text": "L'aeroporto di Tynda-Sigikta (, in inglese Tynda Sigikta Airport) \u00e8 un aeroporto civile situato a 20\u00a0km dalla cittadina Tynda (38.700 abitanti - 2007) nell'Oblast' dell'Amur, nel Estremo Oriente della Russia.\nGestione.\nL'aeroporto di Tynda \u00e8 gestito dall'Azienda Statale dell'Oblast' dell'Amur \"Aeroporti delle linee aeree locali\" .\nDati tecnici.\nL'aeroporto di Tynda dispone di una pista attiva di cemento armato asfaltata di classe D di 1,923\u00a0m x 35\u00a0m.\nL'area dei parcheggi disponibile per gli aerei \u00e8 di 12.550 metri quadri con le dimensioni di 185\u00a0m x 68,8\u00a0m.\nIl peso massimo al decollo all'aeroporto di Tynda \u00e8 di 40 t.\nL'aeroporto \u00e8 stato attrezzato per l'atterraggio/decollo degli aerei: Antonov An-2, Antonov An-3, Let L-410, Yakovlev Yak-40, Antonov An-24, Antonov An-26, Antonov An-30, Antonov An-32, Antonov An-38, Antonov An-72/74 e per gli elicotteri Mil Mi-2, Mil Mi-6, Mil Mi-8 e Mil Mi-26.\nL'aeroporto di Tynda \u00e8 aperto solo di giorno."}
{"id": "1861004", "revid": "27723", "url": "https://it.wikipedia.org/wiki?curid=1861004", "title": "Organizzazione mondiale per la salute", "text": ""}
{"id": "1861021", "revid": "83531", "url": "https://it.wikipedia.org/wiki?curid=1861021", "title": "\u00c9ljen a Magyar!", "text": "\u00c9ljen a Magyar! (\"Viva gli ungheresi!\"), op. 332, \u00e8 una polka veloce di Johann Strauss (figlio).\nSubito dopo la conclusione ufficiale del carnevale del 1869 (a Vienna), Johann e Josef Strauss iniziarono i preparativi per la loro stagione di concerti estivi a Pavlovsk, dal 9 maggio al 10 ottobre.\nMa, prima della loro partenza, una serie di concerti avrebbe visto impegnati tutti e tre i fratelli Strauss nella cittadina ungherese di Pest.\nIn coincidenza con l'apertura del nuovo \"Redoutensaal\" (Ridotto), i tre fratelli, per inaugurarlo, vi organizzarono 2 concerti il 16 e il 17 marzo.\nQui vi fu la prima esecuzione della polka veloce di Johann, \"\u00c9ljen a Magyar!\", composta appositamente per l'occasione e dedicata alla \"nobile nazione ungherese\".\nIl brano fu accolto con applausi trionfali e fu richiesto per molte volte durante il concerto.\nLa coda del brano \u00e8 liberamente ispirata alla \"R\u00e0k\u00f2czi-Marsch\", una canzone patriottica molto popolare in Ungheria, che gi\u00e0 Hector Berlioz aveva utilizzato molto tempo prima per l'opera \"La dannazione di Faust\" (1846)."}
{"id": "1861033", "revid": "767487", "url": "https://it.wikipedia.org/wiki?curid=1861033", "title": "Technoboy", "text": "Biografia.\nIl nome Technoboy nasce ad inizio carriera, proprio perch\u00e9 il genere che proponeva in quegli anni era techno.\nInizia la sua carriera come DJ nel 1992, suonando nei seguenti locali bolognesi: Living (1992-1994), Pachito Club (1992-1994), Elixer Vitae(1992-1995) Escape (1994-1995 Cassero 1996). Successivamente viene chiamato in ulteriori locali sparsi per la Romagna quali Savioli (Riccione, 1994), Station (Padova, 1995-1998), Exodus (Portomaggiore (Ferrara), 1997, 1998) e molti altri. Sempre nel 1992 diventa A&amp;R per la Records 66 Music Market for DJ's, posizione che ancora occupa.\nNel 1996 comincia la sua carriera da produttore per la Arsenic Sound, fino al 1998.\nNel 1998 poi lascia l'Arsenic Sound per andare a lavorare per la Saifam. Per la Saifam, Cristiano Giusberti ha lavorato per i sub-label Dance Pollution, , Titanic Records, Green Force, BLQ, Bonzai Records Italy, Bonzai Trance Progressive Italy e XTC Italy.\nNumerosissimi sono i progetti hardstyle diretti da lui o con i quali ha collaborato negli ultimi anni, come: DJ Gius, Nitro, Klone, Pacific Link, The Hose, Spiritual Project, Giada, The KGB's, K-Traxx, Citizen, TNT, Hardstyle Masterz, Hunter, The Raiders, DJ Stardust, Droid, Atlantic Wave, Vector Two, Q-Zar, Nitro, Ruff, Speedwave, Builder, Psy Man.\nLa sua fama lo ha portato a suonare in moltissimi eventi esteri, come DefQon.1, Sensation Black, Mystery Land, InQontrol, Hard Bass, X-Qlusive, Decibel, e soprattutto Qlimax a cui non \u00e8 mai mancato negli ultimi anni e ha fornito set di alto livello, specialmente nell'edizione 2008 di cui ha anche realizzato l'anthem \"Next dimensional world\". In pi\u00f9 Technoboy ha portato la sua musica in moltissimi locali in Inghilterra, Paesi Bassi, Belgio, Germania, Austria e soprattutto in Italia nei pi\u00f9 grandi e famosi Club Italiani come lo Shock! Di cui \u00e8 il creatore dell'anthem 2011 *\"Club Shock!\" creato sotto TNT (Technoboy &amp; Tuneboy)\nNel 2010 la rivista specialistica DJ Mag ha dedicato un articolo alla sua produzione \"The Undersound\" insieme al cantante Ruffian.\nDiscografia.\nSingoli.\nCome Technoboy:\nCome DJ Gius:\nCome Aceto:\nCompilation.\nCome Technoboy:\nCome DJ Gius:\nRemixes.\nCome Technoboy:\nCome DJ Gius"}
{"id": "1861035", "revid": "1372005", "url": "https://it.wikipedia.org/wiki?curid=1861035", "title": "Federico di Hohenzollern-Hechingen", "text": "Biografia.\nI primi anni.\nIl padre di Federico era il principe Ermanno Federico Ottone di Hohenzollern-Hechingen (1751-1810), mentre sua madre fu la principessa Massimiliana Albertina Giovanna di Gavre (1753-1778). Il principe ereditario venne battezzato nella cattedrale di Namur, nell'attuale Belgio. Successivamente Federico frequent\u00f2 dal 1790 la scuola superiore di Stoccarda che era rinomata per la propria inclinazione militare. Friedrich Schiller stesso aveva frequentato questo istituto. Dopo aver compiuto gli studi in alcune universit\u00e0 tedesche, Federico venne ospitato a Vienna.\nNel 1801 venne inviato dal padre a Parigi, con l'intento di negoziare per il mantenimento dei possedimenti nei Paesi Bassi che erano stati concessi alla famiglia ufficiosamente e venivano contestati dagli eredi della matrigna. La diatriba si concluse solo nel 1803 quando il principato ottenne i monasteri di Stetten e Sankt Luzen, ma perse questi possedimenti nel corso degli eventi successivi, compresi la signoria di Hirschlatt.\nNel 1805 si separ\u00f2 dalla moglie Paolina senza per\u00f2 mai divorziare. Ella ebbe per\u00f2 una figlia, Maria, il cui padre era Louis Victor M\u00e9riadec de Rohan (1766-1846), cognato di sua sorella, la Duchessa Guglielmina di Sagan.\nAl servizio di Napoleone.\nDopo l'entrata del principato a far parte della Confederazione del Reno nel 1806 il principe ereditario combatt\u00e9 al servizio di Napoleone come ufficiale dell'esercito, e in particolare entr\u00f2 nei ranghi di Girolamo Bonaparte, fratello dell'Imperatore francese, nominato re di Westfalia. Nel 1806 conquist\u00f2 la fortezza di Glogau, e successivamente anche la patria di sua moglie \u017baga\u0144. Nel 1809 Federico entr\u00f2 al servizio del re di Napoli Gioacchino Murat, cognato di Napoleone in quanto marito di sua sorella Carolina Bonaparte. Nella campagna di Russia venne ripetutamente ferito, dalle quali non si rimise mai completamente.\nCastelli e vita.\nDopo la morte del padre, Federico divenne nel 1810 il nuovo principe di Hohenzollern-Hechingen. Malgrado il comportamento tenuto nel corso del periodo napoleonico, Federico riusc\u00ec abilmente a schierarsi con i vincitori nel corso del Congresso di Vienna del 1815, ricevendo parte delle indennit\u00e0 di guerra pagate dalla Francia ai principati tedeschi, denaro che egli invest\u00ec per la costruzione di un nuovo castello ad Hechingen.\nIl 16 luglio 1819 il principe Federico incontr\u00f2 il principe ereditario prussiano Federico Guglielmo a Hohenzollern. Il 17 marzo 1820 inizi\u00f2 il progetto tra i due principi per la ricostruzione delle rovine del castello di Hohenzollern che giaceva da secoli abbandonato, pur essendo di fatto una il nucleo di nascita di tutto lo stato prussiano, e di riflesso anche del principato di Hohenzollern-Hechingen; l'opera venne completata in vent'anni.\nA questo punto della propria esistenza, il Principe soffriva non solo per le proprie ferite di guerra, ma anche della propria situazione matrimoniale con Paolina che ormai sopravviveva solo sulla carta, recandosi peraltro solo di rado alla corte di Vienna.\nIl 22 maggio 1826 prese residenza esclusiva quasi al Castello di Lindich dove teneva corte e dove invitava alcuni pensatori del suo tempo, come Justinus Kerner.\nNel 1833 Federico stabil\u00ec un nuovo regolamento scolastico, pi\u00f9 moderno ed efficace, garantendo anche l'autonomia amministrativa nel 1835 alle municipalit\u00e0 interne al proprio stato, causa per cui esse si battevano gi\u00e0 dall'epoca di suo padre. Ad ogni modo l'ufficiale responsabile delle singole citt\u00e0 veniva nominato personalmente dal Principe, ma cariche come il sindaco ed i consiglieri della citt\u00e0 venivano eletti direttamente dagli abitanti.\nFederico venne ricordato come il pi\u00f9 semplice dei principi di Hohenzollern-Hechingen, di eccellente umanit\u00e0 e con una profonda educazione scientifica.\nFederico mor\u00ec il 13 settembre 1838, all'et\u00e0 di 62 anni al Castello di Lindich.\nDiscendenza.\nFederico Ermanno spos\u00f2 il 26 aprile 1800 a Praga Luisa Paolina Maria Biron, Principessa di Curlandia (1782-1845), con la quale visse prevalentemente a Berlino, in un palazzo fatto appositamente costruire tra una piantagione di limoni. La coppia ebbe un unico figlio:\nFederico Guglielmo Costantino si rispos\u00f2 una seconda volta morganaticamente con Amalie Schenk von Geyern, creata contessa di Rothenburg. I loro figli e discendenti, essendo esclusi dalla linea di successione, ottennero tutti il titolo di conte/contessa di Rothenburg.\nFederico Guglielmo Costantino ebbe inoltre una figlia naturale da Sofia Scherzer, Ludovica Sofia Scherer, la quale spos\u00f2 Rudolf Gfr\u00f6rer von Ehrenburg."}
{"id": "1861039", "revid": "124123", "url": "https://it.wikipedia.org/wiki?curid=1861039", "title": "Cesare Saluzzo di Monesiglio", "text": "Biografia.\nCesare nacque nella famiglia dei conti Saluzzo di Monesiglio, che aveva antiche tradizioni nobiliari piemontesi. Suo padre era Giuseppe Angelo Saluzzo. Aveva una sorella, Diodata Saluzzo, celebre poetessa, e quattro fratelli: Roberto, Annibale, Alessandro e Federico, che intrapresero a vari gradi la carriera militare (l'ultimo di questi, Federico, rimase ucciso giovanissimo il 5 aprile 1799 nella battaglia di Verona).\nCarlo Alberto di Savoia, re di Sardegna, lo nomin\u00f2 \"governatore dei principi reali\", capo dello stuolo di precettori incaricati di istruire il futuro re Vittorio Emanuele II di Savoia e suo fratello Ferdinando."}
{"id": "1861040", "revid": "1776051", "url": "https://it.wikipedia.org/wiki?curid=1861040", "title": "Offside (EP)", "text": "Offside \u00e8 il quinto EP dei Pretty Maids, uscito nel 1992 per l'Etichetta discografica Epic Records."}
{"id": "1861043", "revid": "1287884", "url": "https://it.wikipedia.org/wiki?curid=1861043", "title": "Neil Swaab", "text": "Residente a New York, \u00e8 autore di fumetti pubblicati negli Stati Uniti, in Germania, Italia e Repubblica Ceca. Il fumetto pi\u00f9 celebre \u00e8 \"Mr. Wiggles\", pubblicato negli Stati Uniti, in Italia ed in Russia. \u00c8 professore universitario alla Parsons School of Design come illustratore, oltre ad aver insegnato alla Syracuse University ed alla School of Visual Arts."}
{"id": "1861049", "revid": "267099", "url": "https://it.wikipedia.org/wiki?curid=1861049", "title": "Operazione arcobaleno", "text": ""}
{"id": "1861051", "revid": "729019", "url": "https://it.wikipedia.org/wiki?curid=1861051", "title": "Tour dei New Zealand M\u0101ori 1938", "text": "Nell'ottobre 1938 la selezione dei Maori Neozelandesi di rugby a 15 si reca in Tour alle Isole Figi."}
{"id": "1861053", "revid": "1573940", "url": "https://it.wikipedia.org/wiki?curid=1861053", "title": "Donna Karan", "text": "Carriera.\nNata a Long Island, sua madre era una modella, mentre il suo patrigno un sarto. La Karan comincia a lavorare nel settore della moda all'et\u00e0 di 14 anni.\nDopo essersi diplomata nel 1966 alla Hewlett High School frequenta la \"Parson's School of Design di New York\" per due anni, che per\u00f2 abbandona per poter lavorare presso Anne Klein. In seguito alla morte della Klein, Donna Karan diviene la direttrice artistica del marchio \"Anne Klein\", e ricopre tale ruolo fino al 1989. In quel periodo la Karan lancia diverse importanti linee come la \"Essentials line\" e la \"Seven Easy Pieces\".\nNel 1973 sposa Mark Karan, da cui divorzier\u00e0 poco dopo, ma di cui manterr\u00e0 il cognome. Nel 1985 fonda la propria casa di moda, la DKNY, di medio costo e destinata ad un pubblico giovane, che gestisce insieme al secondo marito Stephan Weiss. DKNY ottiene un ottimo successo, e collabora con diversi altri importanti brand, primo fra tutti Est\u00e9e Lauder Companies.\nNel corso della propria carriera Donna Karan ha vinto, tra gli altri riconoscimenti, il \"Council of Fashion Designers of America Award\" ed il \"Coty American Fashion Critics Award\". Inoltre ha ricevuto una laurea honoris causa dalla \"Parson's School of Design di New York\" nel 1987."}
{"id": "1861057", "revid": "2014155", "url": "https://it.wikipedia.org/wiki?curid=1861057", "title": "Costantino di Hohenzollern-Hechingen", "text": "Biografia.\nCostantino era l'unico figlio maschio del principe Federico di Hohenzollern-Hechingen (1776-1838) e di sua moglie, la principessa Paolina Biron di Curlandia (1782-1845).\nCostantino resse sostanzialmente le sorti dello stato ancor prima della propria ascesa al trono, ovvero nel periodo di malattia del padre dal 1834 al 1838. Con la morte della propria zia, inoltre, egli divenne nel 1842 anche duca di Sagan (in polacco \u017baga\u0144).\nA differenza dei propri parenti che governavano il principato di Hohenzollern-Sigmaringen, che dopo i fatti del 1848 avevano lasciato il governo del principato, Costantino mantenne il governo sul proprio stato indipendente sino al 7 dicembre 1849, quando ricevette un indennizzo di 10.000 talleri e fu costretto a cedere il principato al governo prussiano che andava fortificandosi anche al proprio interno, assorbendo gli antichi stati satelliti medievali che lo componevano.\nCome patrono delle arti, per tutta la propria vita promosse un'attivit\u00e0 musicale notevole anche a livello di musica da camera e da cappella.\nCostantino mor\u00ec il 2 settembre 1869 in Slesia.\nMatrimoni e figli.\nCostantino spos\u00f2 la principessa Eugenia di Leuchtenberg (figlia di Eugenio di Beauharnais, figliastro di Napoleone Bonaparte), che spos\u00f2 il 22 maggio 1826 a Eichst\u00e4tt, ma dalla quale non ebbe figli.\nDopo la morte della prima moglie nel settembre del 1847, spos\u00f2 nel 1850 morganaticamente la baronessa Amalie Schenk von Geyern, che venne elevata al rango di contessa di Rothenburg dal re di Prussia. Da quest'ultima unione nacquero i seguenti figli che per\u00f2 non poterono succedergli al trono:\nCostantino ebbe inoltre una relazione con Sophie Scherer dalla quale nacque una figlia:"}
{"id": "1861058", "revid": "287204", "url": "https://it.wikipedia.org/wiki?curid=1861058", "title": "Filippesi", "text": ""}
{"id": "1861065", "revid": "1776051", "url": "https://it.wikipedia.org/wiki?curid=1861065", "title": "Anything Worth Doing, Is Worth Overdoing", "text": "Anything Worth Doing, Is Worth Overdoing \u00e8 l'ottavo album in studio dei Pretty Maids, uscito nel 1999 per l'Etichetta discografica Massacre Records."}
{"id": "1861068", "revid": "1305772", "url": "https://it.wikipedia.org/wiki?curid=1861068", "title": "Nabateo", "text": ""}
{"id": "1861069", "revid": "125454804", "url": "https://it.wikipedia.org/wiki?curid=1861069", "title": "Father and Son (brano musicale)", "text": "Father and Son \u00e8 un popolare brano musicale scritto ed originariamente interpretato dal cantautore britannico Cat Stevens nel suo album del 1970 \"Tea for the Tillerman\".\nCover.\nRon.\nNel 1972 Gianfranco Baldazzi e Sergio Bardotti l'hanno tradotta in italiano con il titolo \"Figlio mio, padre mio\" e la loro versione \u00e8 stata incisa da Ron (Rosalino Cellamare).\nSandie Shaw.\nLa versione di Sandie Shaw del brano, pubblicata nello stesso anno, fu il ventinovesimo ed ultimo singolo della cantante per l'etichetta Pye Records, che negli anni Sessanta l'aveva resa una delle cantanti britanniche di maggior successo.\nJohnny Cash.\nNel 1974 Johnny Cash ne pubblic\u00f2 una cover con il testo leggermente modificato nell'album \"The Junkie and the Juicehead Minus Me\". Cash esegu\u00ec il brano in duetto con la nipote Rosie Nix Adams e con il titolo \"Father and Daughter\". Nel 2003 la rivisit\u00f2 reinterpretandola con Fiona Apple nell'album \"Unearthed\".\nBoyzone.\nNel 1995 la \"boy band\" irlandese Boyzone pubblic\u00f2 una cover del brano che riusc\u00ec ad arrivare alla seconda posizione della classifica britannica e di quella australiana. Di fatto la versione dei Boyzone fu il miglior risultato commerciale per \"Father and Son\". Ronan Keating, frontman del gruppo, la pubblic\u00f2 nuovamente nel 2004 da solista.\nMoulin Rouge.\nNel 2001 i produttori del film \"Moulin Rouge!\" avrebbero voluto usare il brano nella sequenza iniziale del film ma Stevens, nel frattempo convertitosi all'Islam, neg\u00f2 il suo permesso.\nThe Flaming Lips.\nNel 2002 il gruppo rock statunitense The Flaming Lips pubblic\u00f2 un brano intitolato \"Fight Test\", musicalmente molto simile a \"Father and So\", al punto da essere costretti a corrispondere delle royalties a Stevens. Tuttavia Wayne Coyne, frontman del gruppo, dichiar\u00f2 di essere stato del tutto all'oscuro delle somiglianze fra le due canzoni.\nRod Stewart.\nNel 2006 anche Rod Stewart si ciment\u00f2 in una cover del brano nell'album di cover \"Still the Same... Great Rock Classics of Our Time\"."}
{"id": "1861074", "revid": "1226", "url": "https://it.wikipedia.org/wiki?curid=1861074", "title": "Illuminazione artificiale", "text": ""}
{"id": "1861075", "revid": "180559", "url": "https://it.wikipedia.org/wiki?curid=1861075", "title": "Nazionale di pallanuoto maschile dell'Ungheria", "text": "La nazionale di pallanuoto maschile ungherese (magyar f\u00e9rfi v\u00edzilabda-v\u00e1logatott) \u00e8 la rappresentativa pallanuotistica dell'Ungheria nelle competizioni internazionali.\n\u00c8 controllata dalla \"Magyar V\u00edzilabda Sz\u00f6vets\u00e9g\", la federazione pallanuoto ungherese.\nL'Ungheria \u00e8, in assoluto, la pi\u00f9 titolata nazionale nel mondo della pallanuoto. Ha vinto 9 ori olimpici, 3 mondiali e 14 europei, oltre a quattro Coppe del Mondo e due World League. In totale, nelle cinque principali manifestazioni pallanuotistiche internazionali, \u00e8 salita sul podio per 60 volte.\nLa partita pi\u00f9 tristemente nota giocata dalla nazionale ungherese \u00e8 stata la cosiddetta partita del sangue nell'acqua (in ungherese: \"Melbourne-i v\u00e9rf\u00fcrd\u0151\"), giocata nel corso delle Olimpiadi di Melbourne, in cui i magiari dovettero confrontarsi con l'URSS, che aveva appena invaso il loro paese.\nRisultati.\nOlimpiadi\nMondiali\nEuropei\nCoppa del Mondo\nWorld League\nRosa attuale.\nConvocati per i Europei di Budapest 2017. Sono riportate le squadre di militanza di ciascun giocatore nel momento dell'inizio della manifestazione."}
{"id": "1861076", "revid": "122165032", "url": "https://it.wikipedia.org/wiki?curid=1861076", "title": "Albert Lee", "text": "Biografia.\nCresce a Blackheath. Suo padre era un musicista, Albert studia pianoforte. Durante questi anni, come molti coetanei, diventa fan di Buddy Holly e di Jerry Lee Lewis. Inizia a suonare la chitarra nel 1958, quando i suoi genitori gli comprarono una H\u00f6fner \"President\" usata, che venne poi scambiata per la Cecoslovacca \"Grazioso\", precursore della Futurama. \nPi\u00f9 tardi Albert compra una Fender. \nAlbert Lee lascia la scuola a 16 anni per dedicarsi interamente alla musica. \nSi \u00e8 dedicato principalmente al rock &amp; roll, rhythm 'n' blues e musica country. \nHa collaborato con artisti famosi tra cui Ritchie Blackmore, Ian Paice, Eric Clapton, Everly Brothers, Emmylou Harris, Tommy Emmanuel.\nHa vinto molti premi e riconoscimenti ed anche un Grammy Award nel 2002 e nel 2008 nella categoria \"Best Country Instrumental Performance\".\nNel 2015 lascia il gruppo di Garry Hogan (Albert Lee &amp; Hogan\u00b4s Heroes) e inizia a girare sotto il suo nome stesso. Si trasferisce a Los Angeles (USA) e fonda un nuovo gruppo con JT Thomas (keyboards), Jason Smith (batteria) e Will MacGregor (basso). Come \"Albert Lee &amp; his US-Band\" suona diversi tour e concerti. \nNel 2016 torna in Europa per un lungo tour. Ultima tappa \u00e8 il famoso Steinegg Live Festival di Collepietra in Provincia di Bolzano (unica tappa in Italia)."}
{"id": "1861086", "revid": "767487", "url": "https://it.wikipedia.org/wiki?curid=1861086", "title": "Sirusho", "text": "Ha cominciato la sua carriera cantando in pubblico in Canada quando aveva sette anni. Il suo primo album, \"Sirusho\" \u00e8 stato pubblicato nel 2000 mentre quello successivo, \"Sheram\", nel 2005. Nello stesso anno ha vinto tre premi nelle categorie \"Futuro della musica armena\", \"Miglior album\" e \"Migliore cantante femminile\" durante i primi Music Awards dell'Armenia. La BBC descrive la sua fama, che fa di lei un \"tesoro nazionale\" in Armenia, ed il servizio ha riportato di come lei sia popolare sia nel suo paese sia fra gli Armeni della diaspora in tutto il mondo. Studia diplomazia alla Yerevan State University, dopo essersi laureata in relazioni internazionali.\nSirusho canta anche in greco e nell'aprile 2009, ha pubblicato il suo primo singolo \"Er\u014dtas\", in Armenia, Grecia e Cipro. La canzone \u00e8 up-tempo, fortemente influenzata dallo stile del \"la\u00efk\u00f3\" greco, da ci\u00f2 che si pu\u00f2 vedere anche dalla danza e dai vestiti usati nel video musicale. Questo pezzo \u00e8 stato eseguito per la prima volta dal vivo alla cerimonia dei Tashir Armenian Awards.\nLa fama internazionale per\u00f2 arriva con la partecipazione all'Eurovision Song Contest 2008 con la canzone \"Q\u00e9l\u00e9, q\u00e9l\u00e9\", terminata in quarta posizione.\nBiografia.\nSirusho fa parte di una famiglia di artisti. Suo padre \u00e8 un attore conosciuto in tutta l'Armenia, mentre sua madre \u00e8 una cantante famosa ed amata dal pubblico armeno. Entrambi sono accreditati come artisti onorari dell'Armenia.\nSirusho si avvicina alla musica a soli 10 mesi. All'et\u00e0 di due anni comincia a cantare le prime canzoni ed una delle prime eseguite da Sirusho \u00e8 \"Lusabats\", canzone del folklore armeno scritta da Padre Komitas all'inizio del Novecento.\nDa pi\u00f9 di 13 anni, l'artista ventunenne continua ad essere una delle pi\u00f9 famose ed amate cantanti di tutta l'Armenia. In una delle sue interviste ha detto \"Non ero una di quei bambini che sognava di cantare. Ero piccola e le persone mi chiedevano di cantare durante gli eventi. Ogni volta che terminavo, vedevo la felicit\u00e0 sul loro volto e non riuscivo a capirne la ragione. Mi spiego, non pensavo stessi facendo qualcosa di difficile, cantavo nel modo in cui sentivo la musica\".\nAll'et\u00e0 di 7 anni Sirusho comincia a scrivere da sola la sua musica, con testi in armeno ed inglese. Dopo un anno \u00e8 gi\u00e0 davanti al grande pubblico ed all'et\u00e0 di 9 anni la canzone che ha composto le vale un riconoscimento ad un concorso di giovani talenti armeno. Riesce poi a vincere l'anno dopo una competizione con partecipanti pi\u00f9 grandi di lei ed a 13 anni incide il suo primo album \"Sirusho\", fondamentale per l'inizio della sua carriera come artista affermata nel suo paese. Molti famosi compositori armeni hanno scritto le musiche per le canzoni che lei si \u00e8 scritta.\nDopo poco \u00e8 arrivata la fama internazionale, con tour in giro per molti paesi, portando il vibrante pop armeno ed il folklore del suo paese in Canada, Stati Uniti d'America, Francia, Belgio, Grecia, Serbia, Germania, Libano, Egitto, Georgia, Russia, Giordania, Turchia, Siria, Iran, Polonia ed altri ancora. \u00c8 una delle artiste armene pi\u00f9 conosciute in tutto il mondo.\nIl 6 giugno 2009 Sirusho si \u00e8 sposata con Levon Kocharyan, figlio dell'ex presidente dell'Armenia, Robert Kocharyan.\nEurovision Song Contest.\nSi mostra al pubblico europeo per aver annunciato i voti dell'Armenia durante l'Eurovision Song Contest 2007, partecipa nel 2008 a Belgrado con la canzone \"Q\u00e9l\u00e9, q\u00e9l\u00e9\", superando la semifinale e classificandosi al quarto posto nella serata finale con 199 punti, al momento il miglior piazzamento che il paese ha ottenuto nella sua breve storia all'ESC.\nDurante l'Eurovision Song Contest 2009 di Mosca torna ad annunciare i voti per l'Armenia, mostrando chiaramente un'immagine impressa sulla faccia della cartella che ha utilizzato e che rivolge al pubblico, oltre ad un ulteriore supporto che si nota alle spalle dell'annunciatrice, raffigurante Siamo le nostre montagne, un monumento sito nella regione del Nagorno Karabakh, contesa da Armenia ed Azerbaigian. Il gesto \u00e8 stata una risposta alle proteste azere che durante la prima semifinale, nella quale si \u00e8 esibita l'Armenia, hanno individuato il monumento della disputa nella \"cartolina\" che introduceva la canzone armena, e tale elemento \u00e8 stato rimosso."}
{"id": "1861090", "revid": "697352", "url": "https://it.wikipedia.org/wiki?curid=1861090", "title": "All for You", "text": ""}
{"id": "1861091", "revid": "729019", "url": "https://it.wikipedia.org/wiki?curid=1861091", "title": "Tour della Nazionale di rugby a 15 delle Figi 1939", "text": "La Nazionale di rugby figiana visita in tour le isole neozelandesi."}
{"id": "1861092", "revid": "125117296", "url": "https://it.wikipedia.org/wiki?curid=1861092", "title": "Brigante se more", "text": "Brigante se more \u00e8 un album del gruppo Musicanova che contiene alcuni dei loro brani pi\u00f9 famosi. \u00c8 la colonna sonora dello sceneggiato televisivo \"L'eredit\u00e0 della priora\", tratto dall'omonimo romanzo di Carlo Alianello e andato in onda sulla RAI nel 1980.\nDall'album fu tratto il 45 giri \"Brigante se more/Quanno sona la campana\".\nBrigante se more.\nIl celebre pezzo \"Brigante se more\", che ha dato il titolo all'album, \u00e8 stato ripreso da innumerevoli gruppi di musica folk grazie alla sua tipica sonorit\u00e0 popolare. Proprio questo metterebbe in discussione la sua paternit\u00e0, per alcuni(vedi in basso), sarebbe di origine popolare, mentre per altri, sarebbe attribuibile ad Eugenio Bennato. Durante un'intervista, a una domanda che metteva in dubbio la sua paternit\u00e0 relativa al testo della canzone, Eugenio Bennato cos\u00ec rispose:\nEugenio Bennato ha scritto il libro \"Brigante se more - Viaggio nella musica del Sud\" per spiegare la storia di questa ormai celebre canzone.\nEugenio Bennato \u00e8 autore di altri testi sul tema del brigantaggio come \"Ninco Nanco\", \"Il Sorriso di Michela\" e \"Vulesse addeventare nu Brigante\".\nTuttavia, nonostante le sue affermazioni, \"Brigante se more\", \u00e8 comunemente ricordata fra la popolazione, soprattutto in Basilicata, in una versione alternativa chiamata \"Libert\u00e0\" . Inoltre, le due strofe che sarebbero state modificate da Bennato traviserebbero la canzone, rendendola, col suo testo, un inno antiborbonico ed anticattolico. Questo \u00e8 certamente non riconducibile alla storia dei briganti, ma renderebbe cos\u00ec, la canzone, ben pi\u00f9 digeribile nello stato italiano, rendendo il suo rimaneggiamento un'operazione commerciale. La versione comunemente nota come \"Libert\u00e0\", \u00e8 al contrario, col suo testo, un inno plausibile. Ancora, in un recente libro chiamato Briganti e partigiani si riconferma questa origine popolare. Tutto questo indicherebbe che la canzone di Bennato sia un rimaneggiamento di una pi\u00f9 vecchia canzone popolare."}
{"id": "1861095", "revid": "986213", "url": "https://it.wikipedia.org/wiki?curid=1861095", "title": "Caterina di Cl\u00e8ves (1548-1633)", "text": "Biografia.\nEra figlia del duca Francesco I di Cl\u00e8ves e di Margherita di Vend\u00f4me.\nFu data in sposa dapprima a Antoine de Croy principe di Pocien. Il matrimonio venne celebrato il 4 ottobre 1560 ma non diede figli. Antoine mor\u00ec sette anni dopo il 5 maggio 1567.\nTre anni dopo venne previsto per lei un secondo matrimonio ma pi\u00f9 prestigioso: spos\u00f2 infatti il duca Enrico di Guisa, appartenente alla dinastia dei duchi di Lorena strettamente imparentata con i Valois e prossimi pretendenti al trono dopo i figli di Enrico II di Francia e Caterina de' Medici.\nDiscendenza.\nDal matrimonio nacquero quattordici figli:"}
{"id": "1861096", "revid": "767487", "url": "https://it.wikipedia.org/wiki?curid=1861096", "title": "J\u00e1nos Sz\u00e9kely", "text": "Carriera.\nCresce nelle giovanili del Politehnica Timisoara che lo fa esordire in Divizia B a 18 anni nel 2001. Nel 2003 si trasferisce all'Universitatea Cluj sempre in Divizia B, dove realizza 22 gol in 87 partite di campionato.\nNel gennaio 2006 avviene il suo trasferimento all'Otelul Galati in Liga I. Il 7 luglio 2007 esordisce nelle competizioni UEFA per club, nella partita di andata, valevole per il secondo turno della Coppa Intertoto, contro lo Slavija Sarajevo. Il 28 luglio seguente arriva anche il primo gol, in occasione del match contro il Trabzonspor.\nNel luglio 2008 passa alla Steaua Bucarest. Debutta con la nuova maglia il 30 luglio nella sconfitta per 1-0 contro il Vaslui. Il 13 settembre segna il suo primo gol nell'incontro di Liga I contro il Farul Costanza vinto 4-0. Durante il triennio con la Steaua torna a calcare i palcoscenici europei disputando 4 partite in Champions League e 14 in Europa League. Nella stagione 2010-2011 si aggiudica inoltre la Coppa di Romania.\nNelle stagioni seguenti giocher\u00e0 in Russia nel Volga, in Polonia nel Korona Kielce e di nuovo in Romania con le maglie di U Cluj, Bra\u015fov e T\u00e2rgu Mure\u0219.\nNell'estate 2015 si trasferisce al , in Serie D. Il 27 settembre 2015 debutta con la nuova maglia in occasione della sconfitta casalinga subita dalla Pro Sesto (1-2). Il 22 novembre segna la sua prima rete per gli azzurri nella vittoria contro la Pergolettese (0-1). Chiude la propria esperienza con i lombardi con 48 presenze complessive tra campionato e coppa e 6 gol.\nNel settembre 2017 si trasferisce al Lecco, rimanendo dunque in Serie D. Il successivo 15 dicembre rescinde anticipatamente il contratto che lo legava alla squadra lombarda."}
{"id": "1861098", "revid": "115761939", "url": "https://it.wikipedia.org/wiki?curid=1861098", "title": "Where It Is", "text": "Where It Is \u00e8 il primo album in studio del gruppo musicale britannico pop rock / new wave The Beloved, pubblicato nel 1987, per l'etichetta Flim Flam, nonostante venga meglio descritto come una compilation, in quanto di fatto raccoglie tutti i singoli e i relativi lati B precedentemente usciti, tra aprile 1986 e agosto 1987. L'album non entra nella classifica britannica ufficiale, ma raggiunge il Numero 17 nella hit parade delle etichette indipendenti, la cosiddetta Official Independent Chart.\nIl disco.\nAnche se il long playing non comprende la busta dei testi e presenta una copertina ridotta all'essenziale, per lo pi\u00f9 bianca e con alcune fotografie che ritraggono i quattro membri originari della band, il tutto in bianco e nero, ogni canzone \u00e8 accompagnata da note esaustive che riportano le date di registrazione e di pubblicazione di tutti i brani. Recentemente, il vinile originale, che \u00e8 rimasto fuori catalogo per pi\u00f9 di un decennio, \u00e8 stato finalmente ristampato in un'edizione digitale espansa in CD, contenente la maggior parte dei brani della tracklisting originaria, pi\u00f9 alcune versioni ri-registrate (per esempio, \"If Only '88\" e \"Happy Now\", l'ultima delle quali non era contenuta nell'LP originario).\nAll'epoca, il gruppo era costituito da un quartetto e aveva un sound basato sulla chitarra: somigliavano a tratti ai New Order, con reminiscenze dei Joy Division, anche, secondo alcuni, ricordavano un po' anche Nick Cave e i Cure del cupo album \"Pornography\". Un esempio di questa fase della loro carriera pu\u00f2 essere ascoltato su questo primo album di studio, che riceve il plauso della critica e, allo stesso tempo, viene aspramente criticato, e che sar\u00e0, in ogni caso, un flop commerciale. Il disco comprende oggi tutti i primi singoli della band: \"A Hundred Words\", \"This Means War\", \"Happy Now\" e il doppio lato A \"Surprise Me\" / \"Forever Dancing\", tutti quanti entrati nella Top 30 della Official Independent Chart, ma nessuno dei quali \u00e8 riuscito a piazzarsi nella Top 75 della Official Singles Chart.\nL'album \u00e8 prodotto da Michael Johnson, tranne \"Forever Dancing\" e \"If Only '87\", prodotte direttamente dai Beloved. Analogamente, i brani sono scritti tutti dai membri della band, per lo pi\u00f9 collettivamente (sei tracce su dieci seguono questo processo, due delle quali diventano i singoli \"A Hundred Words\" e \"This Means War\"), tre sono realizzate dal leader e cantante solista del gruppo, Jon Marsh (di cui due finiranno sul doppio lato A, costituito da \"Surprise Me\" e \"Forever Dancing\"), e una soltanto, il pezzo di apertura dell'album, che \u00e8 anche una delle canzoni con uno dei titoli in assoluto pi\u00f9 lunghi in tutta la storia della musica (\"If Pennies Came from Heaven Could Kark Marx Have Been Mistaken?\", a cui ci si riferisce normalmente come a \"If Pennies Came from Heaven\" in breve, o ancora pi\u00f9 brevemente, soltanto \"If Pennies\"), viene composta da Tim Havard."}
{"id": "1861100", "revid": "180559", "url": "https://it.wikipedia.org/wiki?curid=1861100", "title": "Nazionale di pallanuoto maschile della Croazia", "text": "La nazionale di pallanuoto maschile croata (\"Hrvatska vaterpolska reprezentacija\" in croato) \u00e8 la rappresentativa pallanuotistica della Croazia nelle competizioni internazionali.\n\u00c8 conosciuta con il celebre soprannome di Barakude. \nEssa compete dall'anno 1991, quando il paese ottenne l'indipendenza ed \u00e8 controllata dalla \"HVS\".\nAnche durante lo Stato Indipendente di Croazia (1941-1945) il paese ebbe la sua nazionale.\nNel 2018 vinse la LEN Europa Cup\nRisultati.\nOlimpiadi\nMondiali\nEuropei\nCoppa del Mondo\nWorld League\nGiochi del Mediterraneo\nRosa attuale.\nConvocati per gli Europei di Budapest 2020. Sono riportate le squadre di militanza di ciascun giocatore nel momento dell'inizio della manifestazione."}
{"id": "1861102", "revid": "1745361", "url": "https://it.wikipedia.org/wiki?curid=1861102", "title": "Festival di Cannes 1969", "text": "La 22\u00aa edizione del Festival di Cannes si \u00e8 svolta a Cannes dall'8 al 23 maggio 1969.\nIn un Festival rinnovato, dopo la turbolenta interruzione dell'edizione 1968, aperto ad opere pi\u00f9 innovative ed anticonvenzionali, fonti di polemiche, la giuria presieduta dal regista italiano Luchino Visconti si \u00e8 dimostrata in sintonia con lo spirito dei tempi, assegnando il Grand Prix per il miglior film a \"Se...\" di Lindsay Anderson, uno dei film-simbolo della contestazione giovanile, e premiando anche i politici \"Adalen 31\" di Bo Widerberg e \"Z - L'orgia del potere\" di Costa-Gavras ma soprattutto, come miglior opera prima, \"Easy Rider\" di Dennis Hopper, riconoscendo con lungimiranza il valore di quello che sarebbe poi diventato il film-manifesto di un'intera generazione.\nLa principale novit\u00e0, diretta conseguenza delle contestazioni dell'anno precedente, \u00e8 la Quinzaine des R\u00e9alisateurs, organizzata dalla Soci\u00e9t\u00e9 des R\u00e9alisateurs de Films (SRF), una selezione parallela a quella ufficiale del Festival, che sotto lo slogan \u00abCin\u00e9ma en libert\u00e9\u00bb vuole proporre un cinema pi\u00f9 artistico e sperimentale, libero da censure, considerazioni di carattere diplomatico e competizioni. In questa prima edizione, la Quinzaine per ampiezza \u00e8 quasi un Festival parallelo, una \"non selezione\" di oltre sessanta titoli.\nFuori concorso sono stati proposti \"Andrej Rubl\u00ebv\" di Andrej Tarkovskij, bloccato per tre anni dalla censura sovietica, e \"Quel freddo giorno nel parco\" di Robert Altman, che l'anno dopo conquister\u00e0 il Grand Prix con \"M*A*S*H\"."}
{"id": "1861104", "revid": "184925", "url": "https://it.wikipedia.org/wiki?curid=1861104", "title": "Rifugio Mondov\u00ec", "text": ""}
{"id": "1861108", "revid": "184925", "url": "https://it.wikipedia.org/wiki?curid=1861108", "title": "Rifugio Havis De Giorgio", "text": ""}
{"id": "1861109", "revid": "1522738", "url": "https://it.wikipedia.org/wiki?curid=1861109", "title": "Harley Cooper", "text": ""}
{"id": "1861122", "revid": "2176804", "url": "https://it.wikipedia.org/wiki?curid=1861122", "title": "Yvonne Sanson", "text": "Biografia.\nYvonne Sanson nacque a Salonicco il 29 agosto del 1925 da madre turca e padre francese di origini russe. Nel 1943 la famiglia si rifugi\u00f2 in Italia e lei, pur essendo cristiana ortodossa, complet\u00f2 gli studi in un istituto gestito da suore cattoliche. Quando Roma fu liberata lei stava lavorando come indossatrice per alcune sartorie.\nGli inizi.\nGrazie al suo aspetto fisico fu notata da un produttore e inizi\u00f2 la carriera cinematografica con piccolissimi ruoli nei film \"La grande aurora\" (1946) di Giuseppe Maria Scotese, accanto a Rossano Brazzi, e \"Aquila nera\" (1946) di Riccardo Freda, tratto da un racconto di Pu\u0161kin, con Rossano Brazzi e Gino Cervi. L'anno dopo Alberto Lattuada le affid\u00f2 il primo ruolo importante, la fatale Ginevra Canale nel film \"Il delitto di Giovanni Episcopo\" (1947), tratto dal romanzo di Gabriele D'Annunzio e in cui recit\u00f2 accanto ad Aldo Fabrizi, Roldano Lupi e Alberto Sordi: con questo film la Sanson inizi\u00f2 a farsi apprezzare dal pubblico italiano.\nNel 1948 interpret\u00f2 Caterina II di Russia ne \"Il cavaliere misterioso\" di Riccardo Freda con Vittorio Gassman, Gianna Maria Canale e Mar\u00eda Mercader. Nel 1949 fu protagonista del film \"Campane a martello\" di Luigi Zampa, accanto a Eduardo De Filippo e Gina Lollobrigida, anche lei allora agli albori della carriera. Nello stesso anno recit\u00f2 accanto a Tot\u00f2 nella commedia \"L'imperatore di Capri\" di Luigi Comencini.\nLa stagione dei melodrammi e la grande popolarit\u00e0.\nLa svolta nella carriera di Yvonne Sanson arriv\u00f2 con il dramma popolare \"Catene\" (1949), diretto da Raffaello Matarazzo e interpretato assieme ad Amedeo Nazzari. Bistrattato dalla critica, il film ottenne un clamoroso quanto inaspettato successo di pubblico. Con il maggior incasso della stagione 1949-1950, la pellicola fece la fortuna della Titanus e rivitalizz\u00f2 un filone cinematografico, il melodramma sentimentale (ribattezzato popolarmente \"strappalacrime\"), gi\u00e0 molto amato in Italia ai tempi del cinema muto.\nNella prima met\u00e0 degli anni cinquanta seguirono altri film dello stesso genere che fecero di Yvonne Sanson, nel frattempo convertitasi al cattolicesimo, l'indiscussa \"regina del mel\u00f2\" cinematografico. Conquist\u00f2 una grandissima popolarit\u00e0 e divent\u00f2 una delle attrici pi\u00f9 amate in Italia. Tra i titoli (tutti interpretati accanto ad Amedeo Nazzari e diretti da Raffaello Matarazzo) si ricordano: \"Tormento\" (1950), \"I figli di nessuno\" (1951), \"Chi \u00e8 senza peccato...\" (1952), \"Torna!\" (1953), \"L'angelo bianco\" (1955). Apparve anche in altri melodrammi, diretta da altri registi e affiancata da diversi partner maschili: \"Wanda, la peccatrice\" (1952), \"Menzogna\" (1952), \"Noi peccatori\" (1953), \"Stella dell'India\" (1954), \"Il prigioniero della montagna\" (1955). Tutti questi film, poco apprezzati dalla critica del tempo (che li definiva dei \"fotoromanzi cinematografici\"), furono premiati da un grande successo commerciale.\nLe commedie.\nBench\u00e9 sia ricordata oggi come attrice drammatica, negli anni cinquanta la Sanson recit\u00f2 anche in alcune commedie: \"L'inafferrabile 12\" (1950) di Mario Mattoli, in cui interpret\u00f2 s\u00e9 stessa, accanto a Walter Chiari e Silvana Pampanini, \"La cintura di castit\u00e0\" (1950) di Camillo Mastrocinque con Nino Taranto, \"Pane, amore e gelosia\" (1954) di Luigi Comencini, dove apparve solo in un cameo accanto a Vittorio De Sica; \"La moglie \u00e8 uguale per tutti\" (1955) di Giorgio Simonelli, \"Il campanile d'oro\" (1955) dello stesso regista, con Roberto Risso e Sandra Mondaini, \"La bella mugnaia\" (1955) di Mario Camerini, con una parte secondaria al fianco di Marcello Mastroianni e Sophia Loren, \"Lo smemorato di Collegno\" (1962) di Sergio Corbucci, in cui apparve bionda e recit\u00f2 di nuovo accanto a Tot\u00f2, fu questo inoltre l'unico film in cui la si sent\u00ec recitare con la propria voce, senza essere doppiata.\nGli anni sessanta ed il declino.\nA partire dalla seconda met\u00e0 degli anni cinquanta l'apprezzamento del pubblico nei confronti del filone \"strappalacrime\", fino ad allora notevole, si affievol\u00ec in favore di altri generi cinematografici. Infatti \"L'ultima violenza\" (1957) e \"Malinconico autunno\" (1958), con lo storico partner Amedeo Nazzari, diretti entrambi da Matarazzo, registrarono scarsi riscontri. Questo filone scomparir\u00e0 del tutto nei primi anni sessanta (per poi tornare in auge alla fine dello stesso decennio, per\u00f2 con stilemi, tematiche e protagonisti differenti). Passati di moda i melodrammi \"alla Matarazzo\", di cui era stata regina indiscussa, la carriera e la popolarit\u00e0 della Sanson vacillarono. Nel 1958 torn\u00f2 in Grecia per interpretare il film \u039c\u03b9\u03b1 \u03b6\u03c9\u03ae \u03c4\u03b7\u03bd \u03ad\u03c7\u03bf\u03c5\u03bc\u03b5 (\"Mia zo\u00ec tin \u00e8hume\", traducibile come \"Si vive una volta sola\"), un melodramma sulla falsariga di quelli da lei girati con Matarazzo e Nazzari. Il film, diretto dal regista Yorgos Tzavellas e mai uscito in Italia, risult\u00f2 essere il suo ultimo ruolo da protagonista. \nIn seguito partecip\u00f2 ancora a produzioni di vario genere ottenendo per\u00f2 soltanto ruoli secondari, ed in qualche caso assai marginali: tra questi si ricordano il kolossal \"La diga sul Pacifico\" (1958) di Ren\u00e9 Cl\u00e9ment, con Silvana Mangano, Anthony Perkins, Jo Van Fleet e Alida Valli, il melodramma \"Il mondo dei miracoli\" (1959) di Luigi Capuano con Jacques Sernas e Virna Lisi, lo storico-avventuroso \"I masnadieri\" (1961) di Mario Bonnard con Antonio Cifariello e Daniela Rocca, il comico \"Il giorno pi\u00f9 corto\" (1963) di Sergio Corbucci a cui presero parte ben 88 attori italiani, gli spaghetti western cult \"Django\" (1966) di Sergio Corbucci, con Franco Nero e Loredana Nusciak (in cui per\u00f2 non \u00e8 accreditata nei titoli), e \"I giorni dell'ira\" (1967) di Tonino Valerii con Lee Van Cleef e Giuliano Gemma, i musicarelli interpretati da Al Bano e Romina Power, \"Il ragazzo che sorride\" (1968) e \"Pensando a te\" (1969), entrambi diretti da Aldo Grimaldi, il comico \"Don Franco e don Ciccio nell'anno della contestazione\" (1969) di Marino Girolami con Franco Franchi e Ciccio Ingrassia.\nI film d'autore.\nYvonne Sanson lavor\u00f2 anche con alcuni registi del cinema d'autore, apparendo in ruoli secondari in \"Il cappotto\" (1952) di Alberto Lattuada con Antonella Lualdi e Renato Rascel, \"Siamo tutti assassini\" (1952) di Andr\u00e9 Cayatte, in cui era affiancata dal suo abituale compagno di scena Amedeo Nazzari, \"Anima nera\" (1962) di Roberto Rossellini, \"Il profeta\" (1968) di Dino Risi, \"Il conformista\" (1970) di Bernardo Bertolucci con Jean-Louis Trintignant e Stefania Sandrelli, in cui interpret\u00f2 la madre borghese della Sandrelli, \"Un apprezzato professionista di sicuro avvenire\" (1971) di Giuseppe De Santis con Lino Capolicchio.\nIl ritiro.\nNegli anni sessanta, dopo la morte del marito, sub\u00ec lunghe vicissitudini con il fisco italiano che la portarono al crac finanziario. La sua villa sull'Appia antica fu pignorata e messa all'asta con tutti gli arredi, mentre lei dovette lavorare come traduttrice presso l'ambasciata greca a Roma.\nDopo aver partecipato allo sceneggiato televisivo \"Le avventure del barone Von Trenck\", co-prodotto dalla Rai e l'ORF (TV di stato dell'Austria) nel 1972, e una parte minore in un film di scarso rilievo, il thriller erotico \"A.A.A. Massaggiatrice bella presenza offresi...\" (1973) di Demofilo Fidani, con protagonisti Ettore Manni e Paola Senatore, la Sanson abbandon\u00f2 definitivamente la recitazione. Proprio nello stesso periodo i suoi film \"strappalacrime\" degli anni cinquanta iniziarono a essere riscoperti e rivalutati dalla critica cinematografica, che conier\u00e0 appositamente il termine \"neorealismo d'appendice\" per riferirsi a questa tipologia di pellicole.\nGli ultimi anni e la morte.\nNegli ultimi anni Yvonne Sanson, che viveva modestamente e rifiutava le apparizioni pubbliche, si stabil\u00ec a Bologna, dove viveva da tempo la sua unica figlia Gianna, di professione architetto, e qui mor\u00ec, a 77 anni, nella notte tra il 23 ed il 24 luglio 2003 per un aneurisma. \u00c8 sepolta nel cimitero di Pianoro (BO)."}
{"id": "1861127", "revid": "1310927", "url": "https://it.wikipedia.org/wiki?curid=1861127", "title": "Nazionale di pallanuoto maschile del Montenegro", "text": "La nazionale di pallanuoto maschile montenegrina \u00e8 la rappresentativa pallanuotistica del Montenegro nelle competizioni internazionali, ed \u00e8 controllata dalla \"Vaterpolo i pliva\u010dki savez Crne Gore\".\nLa nazionale esiste dal 2006, anno in cui Montenegro ha sciolto la federazione con la Serbia, ed ha disputato la sua prima partita ufficiale nel dicembre dello stesso anno in un match vinto contro l'Italia a Trieste con il risultato di 11-10. Nel marzo 2007 ha ottenuto la vittoria pi\u00f9 larga della sua storia battendo la Svizzera per 30-3.\nLa squadra ha vinto la sua prima manifestazione internazionale ufficiale, l'Europeo B del 2007, e l'anno successivo ha conquistato il campionato maggiore. Al suo debutto olimpico (Pechino 2008) ha raggiunto il 4\u00ba posto e nel 2009 ha ospitato il suo primo evento internazionale, vincendo le finali di World League.\nNel 2012 alle olimpiadi di Londra conferma il 4\u00ba posto conquistato nell'edizione precedente e si aggiudica la medaglia d'argento agli Europei di Eindhoven. L'anno successivo conquista l'argento ai Mondiali di Barcellona (la prima medaglia in un mondiale) e il bronzo nella World League di \u010celjabinsk (dopo l'oro del 2009 e l'argento del 2010).\nRisultati.\nOlimpiadi\nMondiali\nEuropei\nEuropeo B\nWorld League\nGiochi del Mediterraneo\nRosa attuale.\nConvocati per i mondiali di Budapest 2017. Sono riportate le squadre di militanza di ciascun giocatore nel momento dell'inizio della manifestazione."}
{"id": "1861129", "revid": "1776051", "url": "https://it.wikipedia.org/wiki?curid=1861129", "title": "Carpe Diem (Pretty Maids)", "text": "Carpe Diem \u00e8 il nono album in studio dei Pretty Maids, uscito nel 2000 per l'Etichetta discografica Massacre Records."}
{"id": "1861131", "revid": "1652635", "url": "https://it.wikipedia.org/wiki?curid=1861131", "title": "Bari", "text": "Bari (, : ; \"Bare\" in dialetto barese; fino al 1931 \"Bari delle Puglie\") \u00e8 un comune italiano di abitanti, capoluogo della regione Puglia e dell'omonima citt\u00e0 metropolitana.\n\u00c8 nota anche per essere la citt\u00e0 nella quale riposano le reliquie di San Nicola. Tale condizione ha reso Bari e la sua basilica uno dei centri prediletti dalla Chiesa ortodossa in Occidente e anche un importante centro di comunicazione interconfessionale tra l'Ortodossia e il Cattolicesimo.\nBari ha una solida tradizione mercantile-imprenditoriale e da sempre \u00e8 punto nevralgico nell'ambito del commercio e dei contatti politico-culturali con il Medio Oriente. Il suo porto \u00e8 il maggiore scalo passeggeri italiano del mare Adriatico. Dal 1930 si tiene a Bari la \"Fiera del Levante\", tra le principali esposizioni fieristiche d'Italia.\nGeografia fisica.\nTerritorio.\nLa citt\u00e0 si affaccia sul Mare Adriatico fra i comuni di Giovinazzo, a nord, e Mola di Bari, a sud per una lunghezza territoriale e comunale di circa 42 chilometri\nIl territorio comunale \u00e8 al centro di una vasta area pianeggiante e depressa, la \"conca di Bari\". Tuttavia, nella sua porzione centrale, si spinge per alcuni chilometri nell'entroterra, fino ai centri di Capurso, Triggiano, Bitritto, Modugno e Bitonto, incontrando cos\u00ec i primi pendii delle Murge. La citt\u00e0 va dai 0 ai 131 metri di altitudine sul livello del mare. Il Municipio, situato in Corso Vittorio Emanuele, una delle principali vie cittadine, la quale in direzione est si affaccia sul Teatro Margherita, quindi sul mare, si trova a 5 metri di altitudine.\nLa conformazione della citt\u00e0 viene spesso descritta come un'aquila con le ali spiegate, la cui testa \u00e8 la piccola penisola sulla quale \u00e8 sorto il primo nucleo urbano, \"Bari Vecchia\"; conformazione che si volle dare all'agglomerato e al territorio comunale soprattutto in epoca fascista.\nClima.\nLa citt\u00e0 \u00e8 caratterizzata da un clima mediterraneo (o, secondo la classificazione di K\u00f6ppen, Csa), con inverni miti ed estati calde. Le escursioni termiche sono contenute dall'azione mitigatrice marina, infatti il capoluogo, trovandosi sulla costa del basso Adriatico, \u00e8 di tanto in tanto interessato da venti a regime di brezza. Tuttavia la citt\u00e0 nei mesi invernali pu\u00f2 essere influenzata dalle correnti fredde di provenienza nord-orientale balcanica e nord-occidentali provenienti dagli alti monti abruzzesi, che sporadicamente determinano precipitazioni anche a carattere nevoso: da ricordare le nevicate del 1987, 1993, 1999, 2003, 2007, 2014, 2017 e 2018 in cui caddero mediamente sulla citt\u00e0 circa 15\u00a0cm di neve. Le piogge, concentrate nei mesi invernali, sono caratterizzate da un regime estremamente variabile; nei mesi estivi vi \u00e8 alternanza tra ondate di caldo torrido provenienti dal nord-Africa alternate da altrettante ondate di caldo umido provenienti dalle regioni ad est del bacino del basso mediterraneo. In contrapposizione alle ondate di caldo, vi sono giorni in cui soffiano venti settentrionali di maestrale, a cui possono associarsi nuclei di bassa pressione transitori che possono dar luogo a fenomeni temporaleschi tipici della stagione estiva, bruschi cali di temperatura e mare agitato.\nIl 24 luglio 2007 a Bari Palese si toccarono i 45,6\u00a0\u00b0C, la pi\u00f9 alta temperatura mai registrata presso la stazione meteorologica dell'aeroporto cittadino. La temperatura minima assoluta risale al 3 gennaio 1993, quando si registrarono -5,9\u00a0\u00b0C.\nStoria.\nEt\u00e0 antica e medievale.\nToponimi: \"Bar\u00eb\" in illirico, \"\u0392\u03b1\u03c1\u03b9\u03bf\u03bd\" in greco, \"Barium\" in latino.\nNon sono chiare le origini di Bari, ma da quanto emerso dagli scavi nell'area della chiesa di San Pietro, nella citt\u00e0 vecchia, sembra ipotizzabile l'esistenza di un originario insediamento dell'et\u00e0 del bronzo, appartenente al popolo italico dei Peucezi; altri ipotizzano che Bari fosse stata colonizzata da Creta. In epoca messapica, trib\u00f9 illirica che colonizzo le coste della Puglia a. C., la citt\u00e0 assunse il nome di \"Bar\u00eb\" (letteralmente traducibile in \"Prato\"), e successivamente fu conosciuta dagli antichi greci con il nome di \"Barion\" e dai romani \"Barium\".\nEntrata a far parte del dominio romano, nel III secolo a.C. come \"municipium\", \"Barium\" si svilupp\u00f2 in seguito alla costruzione della via Traiana. Era dotata di un poderoso castello, una zecca, un pantheon per le proprie divinit\u00e0 pagane e molto probabilmente di un teatro (come si ricava da un'epigrafe di un liberto rinvenuta nel succorpo della Cattedrale, ma di cui non sono emerse evidenze archeologiche).\nDal IV secolo, fu sede episcopale (era nota come \"ecclesia varina\", come si legge in una dedica su pavimento di un'aula della chiesa paleocristiana al di sotto dell'attuale Cattedrale) e dopo la caduta dell'Impero Romano fu contesa tra Longobardi e Bizantini (l'attuale struttura della \"citt\u00e0 vecchia\" risale a quest'epoca, e si articola intorno alla corte del Catapano).\nSuccessivamente fu in mano degli Arabi (dall'847 all'871 fu sede di un emirato) e quindi dei duchi longobardi di Benevento. Nell'875 torn\u00f2 ai Bizantini che la crearono capitale del \"thema di Langobardia\", comprendente l'Apulia e la Calabria.\nLiberata, dopo sei mesi di assedio dei Saraceni, dalla flotta veneziana, nel 1002 si ribell\u00f2 sotto la guida di Melo di Bari (nobile barese) al governo fiscale del catapano bizantino, riuscendo nel 1018 ad ottenere la propria autonomia.\nUltimo possedimento bizantino in Italia, nel 1068, la citt\u00e0 di Bari fu assediata dai normanni, che la strapparono ai bizantini nel 1071, e nel 1087 vi furono portate le spoglie di san Nicola di Myra. Tra il XII e il XIV secolo fu porto di partenza per le Crociate.\nNel 1098 nella cripta della nuova basilica di san Nicola, si riun\u00ec il concilio presieduto da papa Urbano II, al quale intervennero oltre 180 vescovi riunitisi per discutere di problemi dogmatici inerenti ai rapporti tra la Chiesa ortodossa e Chiesa Romana all'indomani del Grande Scisma.\nDistrutta da Guglielmo il Malo nel 1156, torn\u00f2 a rifiorire in epoca sveva, intorno al castello fatto erigere da Federico II su preesistenti fortificazioni normanne, fatto commemorato da una \"Stauferstele\".\nUn lungo periodo di decadenza (dovuta soprattutto alla politica vessatoria dei governi dominatori) caratterizz\u00f2 la citt\u00e0 sotto le dominazioni di Alduino Filangieri di Candida, Maestro della Regia Corte e Giustiziere di Bari dal 1284, e quelle angioina, aragonese e spagnola, interrotto dallo splendore sotto gli Sforza, con le duchesse Isabella d'Aragona e Bona Sforza.\nBari sub\u00ec anche la dominazione veneziana, grazie alla quale si ebbe l'ampliamento del porto e un periodo molto florido, favorito anche dal commercio di prodotti dell'entroterra, molto richiesti sui mercati esteri.\nEt\u00e0 contemporanea.\nIl 24 aprile del 1813, con Gioacchino Murat, fu posta la prima pietra dell'espansione cittadina al di fuori delle mura medioevali (\"borgo nuovo\", o \"borgo murattiano\"), caratterizzato dal tracciato ortogonale delle vie. La popolazione crebbe rapidamente dagli allora 18.000 abitanti ai 94.000 dell'inizio del XX secolo: divenuta capoluogo di provincia, vi trovarono sede edifici e istituzioni pubbliche (Teatro Piccinni, la camera di commercio, l'Acquedotto pugliese, il Teatro Petruzzelli, l'Universit\u00e0 degli Studi) e la casa editrice Laterza.\nDurante la Prima guerra mondiale dal settembre 1916 arriva la 101\u00aa Squadriglia che resta fino al 18 gennaio 1919.\nDurante il ventennio fascista fu costruito il lungomare monumentale ed inaugurata la Fiera del Levante, con la quale prese vita il disegno di \"Bari porta d'oriente\", consacrato negli anni recenti dal ruolo di \"European gateway\" assegnato dall'Unione europea.\nA met\u00e0 del XX secolo la citt\u00e0 si espanse ulteriormente, in modo disordinato, giungendo a sfiorare i 400.000 abitanti negli anni settanta e ottanta.\nLa citt\u00e0 affronta i fenomeni del pendolarismo e della deurbanizzazione, mentre crescono il terziario e l'area industriale. A causa della sua posizione Bari accoglie un notevole flusso di immigrazione dall'est. L'8 agosto 1991 attracca nel porto la nave Vlora, carica di oltre ventimila Albanesi.\nAlle porte del 2000 la citt\u00e0 vecchia viene ristrutturata e restituita a nuova vita, mentre si avvia al termine un profondo rinnovamento infrastrutturale che coinvolge porto, aeroporto, interporto e ferrovia.\nSeconda guerra mondiale.\nNel corso della seconda guerra mondiale i porti di Bari, Brindisi e Taranto furono fra i pi\u00f9 attivi e strategicamente importanti per le forze alleate, che occuparono il meridione italiano in seguito allo sbarco in Sicilia, anche per il cospicuo numero di mezzi e navi che i porti ospitarono per tutta la durata del conflitto. Le citt\u00e0 portuali tuttavia furono teatro di disastri navali e consuetudinari scenari bellici che penalizzarono soprattutto la popolazione locale. Bari visse due pesanti catastrofi navali, tra le quali la seconda fra le pi\u00f9 disastrose di tutta la guerra.\nIl primo e pi\u00f9 grave disastro ebbe luogo il 2 dicembre 1943, a pochi mesi dalla cacciata dei tedeschi da Bari e dalla battaglia in difesa del porto del 9 settembre. Il porto, in cui erano ormeggiate decine di navi alleate, sub\u00ec un pesantissimo bombardamento aereo della \"Luftwaffe\". Alle 19:25 una pioggia di ordigni, sganciati da 105 bombardieri Junkers Ju 88, invest\u00ec le navi del porto battenti bandiera americana, inglese, polacca, norvegese e olandese e che si concentravano compatte presso il nuovo molo foraneo. L'effetto fu amplificato dal forte assembramento di mezzi: le navi affondate o distrutte furono 28 e 12 altre risultarono danneggiate. Il porto rimase chiuso per tre settimane e ritorn\u00f2 pienamente operativo solo nel febbraio del 1944, Gli anglo-americani, in difficolt\u00e0 nell'approvvigionare le proprie truppe, dovettero rallentare l'offensiva, consentendo ai tedeschi di attestarsi sulla linea Gustav.\nLa contaminazione con l'iprite.\nTra le navi affondate vi era l'inglese \"John Harvey\" carica di bombe all'iprite, un gas asfissiante gi\u00e0 usato durante il primo conflitto mondiale e presente a Bari solo per essere utilizzato in caso di necessit\u00e0 bellica. Fortunatamente, quando la nave esplose, il vento da terra allontan\u00f2 verso il largo la nube tossica generata dalle esplosioni. Ci\u00f2 comunque non imped\u00ec all'iprite di disperdersi come miscela oleosa nelle acque del porto, dove contamin\u00f2 gli indumenti dei marinai, portuali e soccorritori che si erano adoperati per trarre in salvo i superstiti.\nIl numero di vittime totale del raid non \u00e8 mai stato accertato: il totale secondo fonti anglosassoni supererebbe i 680, ma a causa dei moltissimi civili dispersi la stima potrebbe superare il migliaio. Per la gravit\u00e0 delle conseguenze, il bombardamento \u00e8 conosciuto come uno dei pi\u00f9 tragici bombardamenti aerei su basi navali della seconda guerra mondiale, secondo per rilevanza solo all'attacco di Pearl Harbor, tanto da essere ricordato come \"La Pearl Harbor Italiana\".\nIl secondo disastro colp\u00ec la citt\u00e0 il 9 aprile 1945, ore 11.57, quando il piroscafo americano \"Charles Henderson\" esplose a causa di un incidente con il carico di materiale bellico. Le vittime accertate, fra gli abitanti della citt\u00e0 vecchia e gli scaricatori del porto, furono 175, e si registrarono 142 dispersi. In totale 317 persone furono travolte e uccise dall'esplosione. Pi\u00f9 di 600 rimasero ferite gravemente, migliaia in modo lieve. Un centinaio furono invece le vittime tra gli alleati. L'esplosione, che invest\u00ec tutta la vecchia citt\u00e0, provoc\u00f2 pesanti danni alla cattedrale, alla basilica di San Nicola e alla Chiesa russa.\n\"Il Congresso antifascista di Bari\".\nDurante le operazioni belliche, in seguito all'armistizio di Cassibile stipulato l'8 settembre 1943, e precisamente nei giorni 28-29 gennaio 1944, si tenne a Bari (in quegli anni infatti la citt\u00e0 era uno dei centri di maggiore attivit\u00e0 politica nell'Italia occupata dagli Alleati), il congresso dei comitati provinciali di liberazione, che volle definire per i partiti antifascisti, escluso il PRI le linee direttive comuni della futura azione politica nazionale: abdicazione di Vittorio Emanuele III e formazione di un governo che fosse espressione politica dei comitati di liberazione, dotato di pieni poteri al fine di intensificare lo sforzo bellico e di preparare la nuova Costituzione.\nLa maggior parte di questi avvenimenti fu commentata e trasmessa da Radio Bari che dal settembre del 1943 era diventata la prima radio dell'Italia libera, anche se operava sotto il controllo degli Alleati.\nSimboli.\nLo stemma cittadino \u00e8 uno scudo sannitico \"partito d'argento e di rosso timbrato da una corona di citt\u00e0\".\nEsso risalirebbe al tempo delle crociate: l'argento, che in araldica corrisponde al bianco, simboleggerebbe la purezza della fede, mentre il rosso rappresenterebbe il sangue versato in sua difesa.\nLo scudo \u00e8 accompagnato da un ramo di ulivo (a sinistra) e uno di leccio (a destra) decussati sotto la punta dello scudo e annodati da un nastro con i colori nazionali.\nMonumenti e luoghi d'interesse.\nLa citt\u00e0 \u00e8 ricca di storia, che ha contribuito a donarle, nel corso dei secoli, un notevole patrimonio culturale, essenzialmente di tipo architettonico, che dagli anni 2000 \u00e8 in costante riscoperta e valorizzazione, si ricordano principalmente la grande Basilica o la Cattedrale di San Sabino, i tre principali teatri della citt\u00e0, il Piccinni, primo per costruzione, il Petruzzelli, primo per importanza, e il Margherita, che \u00e8 stato costruito sul mare per gli accordi tra la famiglia proprietaria del Petruzzelli e il Comune di Bari, ma anche i due stadi, il San Nicola, edificato per i Mondiali di Italia '90, e l'Arena della Vittoria, edificata nel 1934 come primo vero stadio di Bari e che ha ospitato fino al 1990 le partite del Bari, simboli di due ere differenti del XX secolo, quella fascista e quella del Boom Economico. Unitamente a questo sono presenti altre importanti architetture:\nArchitetture civili.\nPalazzo dell'Acquedotto Pugliese.\nNel 1924 l'Ente Acquedotto Pugliese si dot\u00f2 di una sede centrale, affidando a Cesare Vitantonio Brunetti un edificio in Via Cognetti, a poca distanza dal mare. L'imponente candida facciata bugnata che corre attorno ai quattro lati dell'edificio dona l'aspetto inespugnabile di una fortezza. Tuttavia, varcato l'accesso, si possono ammirare gli splendidi interni scaturiti in ogni minimo particolare dalla fantasia liberty di Duilio Cambellotti: il tema dominante \u00e8 quello dell'acqua, che viene proposto nei grandi affreschi della Sala del Consiglio, nei pavimenti, negli intarsi in legno e madreperla degli oltre 140 mobili originari.\nPalazzo Mincuzzi.\nNel cuore del quartiere Murat, all'angolo tra via Sparano, una delle strade della moda e dello shopping barese, e via Putignani, Aldo Forcignano elabor\u00f2 nel 1928 un progetto con soluzione d'angolo per l'edificio, che mantiene tuttora chiare destinazioni commerciali. La facciata \u00e8 un coacervo di colonne, lesene bugnate, capitelli ionici e mascheroni tra i quali si sviluppano le molte finestre, tutte scolpite da Nicola Buono, scultore del vicino paese di Capurso. Gli interni, ricchi di decorazioni liberty, sono dominati da un monumentale scalone e illuminati dalla cupola vetrata che sovrasta l'edificio.\nPalazzo Fizzarotti.\nEdificato su Corso Vittorio Emanuele II e radicalmente ampliato negli anni 1905-1907 da Ettore Bernich e Augusto Corradini, si presenta come un imponente edificio in stile eclettico. Molti degli stilemi del romanico pugliese vengono fusi con diverse tradizioni architettoniche. La facciata, composta da tre piani in stile veneziano sui quali si apre un leggero loggione colonnato, \u00e8 un omaggio alla liberazione della citt\u00e0 occupata dai Saraceni compiuta dalla Serenissima nel 1022. Gli interni, accessibili mediante un suggestivo androne marmoreo, ospitano diverse decorazioni che richiamano l'epoca federiciana, allegorie delle attivit\u00e0 economiche della Puglia e simboli esoterici. L'edificio oggi \u00e8 adibito ad uso residenziale, ma ospita anche la sede della delegazione regionale della Gran Loggia d'Italia di Piazza del Ges\u00f9, oltre ad un centro polifunzionale con sale per esposizioni e numerosi studi professionali.\nPalazzo de Gemmis.\nPalazzo ottocentesco dei Baroni de Gemmis, neoclassico. Sulla facciata \u00e8 posta una lapide marmorea in ricordo di Giuseppe Garibaldi, accolto nel suo arrivo a Bari dal Barone patriota Nicola de Gemmis, primo Sindaco di Bari. Il Palazzo ospit\u00f2 anche la raccolta del bibliofilo ing. Gennaro de Gemmis, fondatore della omonima biblioteca, la pi\u00f9 ampia sulla storia della Puglia. Il Palazzo fu requisito per usi militari durante la Seconda Guerra Mondiale.\nTeatro Kursaal Santalucia.\nIl Teatro Kursaal Santalucia \u00e8 un edificio sul lungomare Araldo di Crollalanza, a ridosso dei giardinetti di largo Adua, realizzato in stile tardo Liberty a Bari. Il Kursaal Santalucia ospita una duplice funzione di cinema-teatro.\nAll'esterno le grandi aperture della fascia centrale lasciano intravedere i fasti della \"sala Giuseppina\". Quest'ultima \u00e8 impreziosita da altorilievi e affreschi eseguiti dai fratelli torinesi Mario e Guido Prayer, noti artisti decoratori dell'epoca.\nUtilizzato in passato anche come sala prove per i balletti accolti dal vicino teatro Petruzzelli \u00e8 in grado di rievocare nel visitatore suggestive atmosfere anni \u201820.\nArchitetture militari.\nInoltre lungo tutto il litorale barese (e pugliese pi\u00f9 in generale) sono presenti le caratteristiche torri di avvistamento erette in epoca medievale per segnalare l'arrivo dei pirati saraceni, una delle quali da tuttora il nome al quartiere di \"Torre a Mare\"\" nella zona meridionale della citt\u00e0.\nAree naturali.\nIl pi\u00f9 grande parco pubblico barese \u00e8 il Parco 2 Giugno, nel quartiere Carrassi; vi \u00e8 la Pineta di San Francesco, polmone verde situato tra i quartieri Marconi - San Girolamo; una pineta sita in Piazza Romita al San Paolo; giardini pubblici di Piazza Garibaldi e Piazza Umberto I entrambi nel centro della citt\u00e0, e il grande parco costruito sul lungomare nella zona detta \"Punta Perotti\" nel luogo precedentemente occupato dall'omonimo \"ecomostro\", nonch\u00e9 aree verdi e piccoli giardini pubblici in molti quartieri. Al momento sono in costruzione due ulteriori parchi nell'area dell'ex caserma occupata Rossani e nei territori bonificati, precedentemente appartenenti alla Fibronit. Tra le spiagge libere spiccano le strutture di \"Pane e Pomodoro\" e \"Torre Quetta\", tratti di Lungomare nord nei quartieri Santo Spirito e Palese - Macchie, mentre nel litorale sud nei quartieri San Giorgio e Torre a Mare.\nAlla fine del ventesimo secolo viene istituito, all'interno dei confini comunali, il Parco Naturale attrezzato di Lama Balice che, con i suoi 130 ettari circa di estensione diventa il polmone verde pi\u00f9 ampio della citt\u00e0 (progetto ingegneri Romualdo Costa, Domenico De Candia, Vincenzo Sassanelli e architetti Luigi Mirizzi e Stefano Serpenti). Lo stesso parco, poi, viene ampliato inglobando territori dei comuni di Bitonto e Modugno.\nDal 2019 \u00e8 in costruzione un grande parco metropolitano nell\u2019area dell\u2019ex Caserma Rossani, a ridosso del centro citt\u00e0. I lavori sono stati interrotti il 10 marzo 2020, a causa della pandemia di COVID-19, e sono ripresi il 4 maggio successivo, a seguito delle disposizioni governative.\nSociet\u00e0.\nEvoluzione demografica.\nCome le altre aree metropolitane italiane, anche Bari a partire dagli anni ottanta \u00e8 stata interessata da una progressiva deurbanizzazione a vantaggio dei comuni dell'hinterland. Negli ultimi 5 anni \u00e8 stato osservato un incremento della popolazione residente, anche grazie al flusso migratorio, che vede Bari come porta d'ingresso per l'Europa, ma anche localit\u00e0 d'insediamento.\nEtnie e minoranze straniere.\nGli stranieri residenti a Bari al 31 dicembre 2019 erano , pari al 4,13% della popolazione complessiva. Le comunit\u00e0 pi\u00f9 numerose sono:\nLingue e dialetti.\nIl dialetto barese \u00e8 una variante diatopica italoromanza appartenente al gruppo meridionale intermedio originatosi dalla lingua latina nella sua forma \"volgarizzata\" parlata durante il Medioevo, su di un precedente sostrato peuceta (di probabile origine illirica, ma profondamente influenzato dall'osco e dal greco) e, come in qualsiasi altra variet\u00e0 linguistica, presentando influenze di superstrato derivanti, oltre che da quelle italoromanze, anche da altre continuit\u00e0 linguistiche neolatine (come quelle galloromanze ed iberomanze) e non romanze (principalmente greco-bizantine); le quali, in alcuni casi, hanno contribuito a caratterizzarne l'inflessione per molti incomprensibile, soprattutto in relazione al livello fonetico dell'analisi linguistica.\nTale idioma (conosciuto anche come apulo-barese) viene parlato grosso modo nella Citt\u00e0 metropolitana di Bari, nella provincia di Barletta-Andria-Trani, nella parte occidentale della provincia di Taranto e in alcuni comuni della provincia di Brindisi. In particolare, esclusivamente nella zona di \"Bari Vecchia\", sembra sussistere il frangimento vocalico in \"\u00e9u\", oggi quasi scomparso nella parlata pi\u00f9 moderna. Es. \"zucchina\" &gt; var. antica \"zucch\u00e9une\" ; var. moderna \"zucch\u00ecne\"; \"limone\" &gt; v.a. \"lem\u00e9une\" &gt; v.m. \"lem\u00f2ne\"\nReligione.\nLa religione pi\u00f9 diffusa \u00e8 il cattolicesimo. Il santo patrono della citt\u00e0 \u00e8 san Nicola, le cui reliquie sono ospitate nella basilica a lui dedicata. Per questa ragione, la citt\u00e0, da sempre capolinea e punto d'incontro di oriente e occidente, \u00e8 divenuta uno dei principali punti di riferimento della cristianit\u00e0, nonch\u00e9 luogo d'incontro fra cattolici e ortodossi, oltre ad essere una delle principali mete di pellegrinaggio dei fedeli delle tre principali religioni monoteistiche.\nIstituzioni, enti e associazioni.\nSanit\u00e0.\nNella citt\u00e0 hanno sede diverse strutture sanitarie, sia pubbliche che private.\nTre sono i grandi poli ospedalieri generali: il Policlinico Consorziale, sede della facolt\u00e0 di Medicina e Chirurgia dell'Universit\u00e0 degli Studi, il Presidio Ospedaliero Di Venere e il pi\u00f9 recente Ospedale San Paolo. Le principali strutture specializzate sono invece l'Ospedale Pediatrico Giovanni XXIII e l'Istituto Tumori Giovanni Paolo II, Istituto di Ricovero e Cura a carattere scientifico, specializzato nella cura oncologica. Un'altra struttura presente ma da tempo ferma \u00e8 l'Ospedale Militare.\nQualit\u00e0 della vita.\nNel 2010 la provincia di Bari si \u00e8 piazzata al 93\u00ba posto nell'annuale classifica stilata da Il Sole 24 ORE sulla vivibilit\u00e0 delle 107 province italiane, conseguendo un discreto risultato nei parametri \"servizi, ambiente e salute\" e \"tenore di vita\", ma piazzandosi male in particolare per l'ordine pubblico.\nIn un'inchiesta del 2007 di Altroconsumo sulla qualit\u00e0 della vita in 21 citt\u00e0 italiane (quasi tutti capoluoghi di regione), Bari si \u00e8 piazzata al 19\u00ba posto. La graduatoria \u00e8 stata compilata in base alle percezioni e ai pareri degli stessi abitanti, quindi senza considerare dati empirici. Nel 2018 si piazza al 77\u00ba posto su 107 citt\u00e0.\nSegno di un'importante crescita economica, sociale e culturale, nel 2019 Bari si \u00e8 piazzata 67\u00aa su 107 province nella classifica sulla qualit\u00e0 della vita stilata da Il Sole 24 ORE.\nCultura.\n1 Istruzione.\nLa citt\u00e0 \u00e8 ricca di scuole che si occupano della crescita e della formazione culturale dei suoi abitanti. Fra queste si deve sicuramente ricordare il Convitto Nazionale Domenico Cirillo che \u00e8 una delle scuole pi\u00f9 antiche d'Italia, in quanto risulta essere in attivit\u00e0 fin dai tempi dello Stato borbonico. Altre scuole importanti sono: i licei scientifici \u201cGaetano Salvemini\", \"E. Fermi\", \"M. Hack\" e \"A. Scacchi\", storico istituto barese collocato nel cuore della citt\u00e0, i licei classici \"Orazio Flacco\" e \"Socrate\", il liceo linguistico e Istituto tecnico commerciale \"Marco Polo\" situato nel quartiere Poggiofranco, il liceo Linguistico e Istituto Tecnico \"Giulio Cesare\", l'Istituto di Istruzione Superiore Euclide (comprendente Istituto Tecnico Aeronautico, Nautico e Geometra), ad oggi il pi\u00f9 grande istituto scolastico della provincia e, l'oramai cinquantenne, l'Istituto Tecnico Modesto Panetti, oltre all'istituto Tecnico Industriale Marconi. Il liceo scientifico \u201cArcangelo Scacchi\u201d e il liceo classico \u201cQuinto Orazio Flacco\u201d sono storiche istituzioni scolastiche baresi, le quali vantano entrambe una storia di oltre novant\u2019anni nelle storiche sedi: nel primo caso Palazzo Chartroux e nel secondo un edificio iconico di edificato in epoca fascista.\nDal settembre 2015 l'Istituto Tecnico Panetti e il geometra Pitagora sono diventati l'I.I.S.S Panetti - Pitagora, che il 29 e il 30 gennaio 2016 si \u00e8 presentato alla citt\u00e0 nelle sue due sedi.\n2 Biblioteche.\nLa Biblioteca nazionale Sagarriga Visconti-Volpi Conserva un patrimonio librario di circa 500.000 unit\u00e0: 300.000 volumi di monografie; 55 incunaboli; 2.300 cinquecentine; 50.000 volumi antichi a stampa del XVII, XVIII secolo e della prima parte dell'Ottocento; 5000 periodici di cui 450 correnti; 460 manoscritti in volume; 16.400 manoscritti a carte sciolte variamente raccolte; pergamene del XIII e XVIII secolo; manoscritti musicali del XIX secolo; 818 caricature originali di Frate Menotti; epistolari di personaggi illustri di Terra di Bari come Tommaso Fiore, Giovanni Modugno e Nicola Di Cagno Politi; numerose allegazioni giuridiche manoscritte e a stampa; oltre 700 carte geografiche; 200 fotografie; 3.172 titoli di periodici storici e correnti. I fondi donati alla biblioteca da Giuseppe D'Addosio e Giuseppe De Ninno conservano documenti di storia locale\nLa collezione della Biblioteca provinciale de Gemmis, ospitata nell'ex convento annesso alla chiesa di Santa Teresa dei Maschi, \u00e8 frutto della donazione del barone ing. Gennaro de Gemmis e contiene circa 70.000 volumi, per lo pi\u00f9 di argomento storico. La sezione archivistica \u00e8 ricca di circa 100.000 fra carte e pergamene del IX secolo ed \u00e8 considerata la pi\u00f9 ampia raccolta di materiale storico locale della Puglia.\nDiplomi e pergamene antiche conferiscono particolare importanza all'archivio della basilica di San Nicola, ma di valore ancor maggiore \u00e8 il rotulo pergamenaceo miniato dell\"Exultet\", conservato nell'archivio della cattedrale di San Sabino. Databile tra l'XI e il XIII secolo.\nAltri centri bibliotecari sono:\nNel luglio 2020 Bari ha ottenuto il riconoscimento di \"Citt\u00e0 che legge\" 2020-2021.\nRicerca.\nI principali Istituti di ricerca sono dislocati fra il campus universitario e il vicino comune di Valenzano:\n\u00c8 in via di costituzione il Polo biotecnologico regionale.\nA Bari ha sede dal 1983 il Consorzio delle universit\u00e0 mediterranee (CUM), al quale aderiscono oltre 160 istituzioni universitarie del bacino del Mediterraneo.\nScuole.\nConservatorio.\nIl conservatorio barese risulta essere un'eccellenza nazionalmente riconosciuta sia per qualit\u00e0 dell\u2019insegnamento, sia per il prestigio della sede offerta, una storica villa ottocentesca, Villa Bucciero - Lindemann, attorno a cui \u00e8 sorto un piccolo quartiere di cui fa parte anche il bellissimo Auditorium \u201cNino Rota\u201d, intitolato al compositore meneghino che fu il primo direttore della massima istituzione musicale barese. Il conservatorio Piccinni, con oltre 2000 iscritti, possiede il maggior numero di alunni nelle istituzioni di questo tipo in Italia. Direttore onorario dell\u2019istituto \u00e8 Riccardo Muti, alunno ai tempi di Rota.\nUniversit\u00e0.\nBari ospita due universit\u00e0 pubbliche (l'Universit\u00e0 di Bari e il Politecnico), e una privata (la LUM Jean Monnet - Libera Universit\u00e0 Mediterranea).\nL'Universit\u00e0 degli Studi di Bari \u00e8 la pi\u00f9 importante universit\u00e0 pugliese, nonch\u00e9 fra le pi\u00f9 grandi del Meridione in termini di affluenza. Fondata nel 1925, l'universit\u00e0 conta 13 facolt\u00e0 e oltre 60.000 iscritti. La sede centrale si trova nello storico Palazzo Ateneo in piazza Umberto I, nel cuore del centro ottocentesco dove hanno sede diverse facolt\u00e0 umanistiche. Nelle vicinanze sono dislocate le facolt\u00e0 di giurisprudenza, scienze politiche e lingue e letterature straniere. Il campus universitario ospita la maggior parte delle facolt\u00e0 scientifiche. La facolt\u00e0 di economia ha sede nel quartiere Poggiofranco, quella di medicina all'interno del Policlinico, e quella di veterinaria nel comune di Valenzano.\nNel 1990 per gemmazione dall'Universit\u00e0 degli Studi, fu istituita la seconda sede universitaria barese, il Politecnico di Bari, che ha sede presso il campus universitario della citt\u00e0. Esso conta 11.000 iscritti e tre facolt\u00e0 di Ingegneria e Architettura, due delle quali con sede a Bari.\nPi\u00f9 recente \u00e8 la fondazione della Libera Universit\u00e0 Mediterranea, universit\u00e0 privata legalmente riconosciuta nel 2000 che ha sede nel comune di Casamassima, a pochi chilometri da Bari.\nMusei.\nMuseo archeologico.\nIl \"Museo archeologico\" di Bari, fondato nel 1875 come \"Museo Provinciale\", \u00e8 stato notevolmente ampliato nel tempo grazie a donazioni private e nuove scoperte archeologiche che hanno arricchito le bacheche dell'istituto. Esso infatti comprende la pi\u00f9 completa raccolta di materiale archeologico pugliese, soprattutto ceramiche e bronzi. Il museo \u00e8 fondamentale ai fini di una completa conoscenza della civilt\u00e0 apula dal VII secolo al III secolo, dell'antica Daunia (attuale provincia di Foggia), della Messapia e soprattutto della Peucezia (attuale provincia di Bari).\nIl museo si trova all'interno dell'ex monastero di Santa Scolastica.\nPinacoteca citt\u00e0 metropolitana di Bari.\nLa Pinacoteca metropolitana di Bari, sita nel palazzo della Provincia di Bari, si compone di opere databili dal XV secolo all'attuale, la cui paternit\u00e0 \u00e8 attribuita ad artisti quali Tintoretto, Giovanni Bellini, Antonio Vivarini e Bartolomeo Vivarini, Paolo Veronese e pittori di scuola napoletana come Luca Giordano e numerosi ottocentisti italiani. La pinacoteca \u00e8 intitolata al pittore di epoca rococ\u00f2 Corrado Giaquinto, nativo di Molfetta. Il museo ospita inoltre un'importante raccolta (collezione Grieco) di opere dell'Ottocento e Novecento italiano, comprendente dipinti di macchiaioli toscani come Fattori, Lega, Signorini, Banti e di artisti come Morandi, De Chirico, Carr\u00e0, De Pisis, Campigli, Casorati, Mafai, Sironi. Sono presenti, inoltre, opere di Pellizza da Volpedo, De Nittis, Netti, Boldini e Toma. La pinacoteca ospita anche opere di autori contemporanei come Pino Pascali. \u00c8 sede di mostre ed eventi culturali.\nMedia.\nBari ospita diversi giornali e reti radiotelevisive a carattere locale, ma conta anche sedi di testate a diffusione nazionale. Fra queste si ricorda la prima emittente televisiva privata nata nel sud Italia Telebari e a seguire Antenna Sud, Studio 100 e Telenorba, principale gruppo privato italiano per ascolti, oltre agli studi di altre emittenti pugliesi che hanno sede anche a Bari.\nInoltre, la citt\u00e0 ospita le sedi di diverse emittenti radiofoniche e la sede regionale della Rai.\nStampa.\nLe testate giornalistiche pi\u00f9 importanti sono La Gazzetta del Mezzogiorno, l'edizione pugliese del Corriere del Mezzogiorno, dorso meridionale del Corriere della Sera e l'edizione barese del quotidiano La Repubblica. Hanno cessato le pubblicazioni i quotidiani Puglia e Barisera, che veniva distribuito a partire dal pomeriggio.\nHa sede a Bari anche il free press E Polis, ora edizione autonoma, dopo la cessazione dell'edizione principale..\nHa cessato le pubblicazioni il settimanale Puglia d'oggi.\n\u00c8 presente, altres\u00ec, la redazione cittadina del Quotidiano di Bari (edizione di Bari del giornale \"Quotidiano di Foggia\", entrambi stampati a Foggia.\nHanno cessato l'edizione barese gli altri free press \"City\" e \"Leggo\",\nDi portata nazionale \u00e8 l'attivit\u00e0 editoriale, dalle storiche case editrici Laterza e Cacucci alle pi\u00f9 giovani Adda, Dedalo, De Donato e Palomar.\nTelevisioni.\nLa storia delle televisioni di Bari nasce con Telebari, fondata dall'ingegnere Orfeo Mazzitelli. Telebari fu la prima televisione privata del sud Italia, tutt'oggi attiva nel territorio barese.\nBari \u00e8 sede della redazione regionale per la Puglia della Rai, Norba News ed \u00e8 stata anche la sede della redazione centrale del telegiornale del gruppo Telenorba, con sede a Conversano, che controlla le emittenti TgNorba 24, Telenorba (ex Telenorba 7) e Teledue (ex Telenorba 8).\nBari \u00e8 inoltre sede di altre emittenti televisive locali, quali \"Antenna Sud\" (una volta collegata a La Gazzetta del Mezzogiorno) e Studio 100 ma anche di Teleregione Color (emittente barlettana), Fly Tv.\nRadio.\nBari \u00e8 inoltre sede di numerose stazioni radiofoniche, di cui le principali sono:\nDiverse sono le radio che da Bari hanno iniziato le proprie trasmissioni, spostandosi poi in altre citt\u00e0: questo \u00e8 il caso di Radio 5 Network (ora a Lecce), Radio Farfalla (ora a Mottola) e ReteOtto (ora a Lecce).\nTeatri.\nLa Fondazione Lirico-Sinfonica \"Petruzzelli e Teatri di Bari\" gestisce i maggiori teatri cittadini, il Petruzzelli e il Piccinni, e l'Auditorium Nino Rota presso il Conservatorio Musicale.\nOltre al Teatro Margherita chiuso dal 1980 ma riaperto nel 2009 (ma solo per le mostre), gli altri teatri cittadini sono:\n\u00c8 chiuso da tempo il Teatro-cinema Kursaal Santalucia, acquistato dalla Regione Puglia, che ha avviato opere di messa in sicurezza.\nTeatro Petruzzelli.\nIl Teatro Petruzzelli nacque dall'esigenza della citt\u00e0 di possedere un contenitore culturale degno di una citt\u00e0 desiderosa di elevarsi al livello delle altre metropoli italiane. La passione di Bari per il teatro era nota, ma i luoghi di rappresentazione non erano ritenuti sufficienti, neanche dopo la costruzione del teatro comunale Piccinni nel 1854.\nIl Comune decise quindi di sfruttare un piazzale sul mare (Largo della Marina), adibito a ospitare concerti e rappresentazioni di strada, per edificare il teatro. Nel 1896 fu scelto il progetto presentato da due commercianti baresi, Onofrio ed Antonio Petruzzelli, e nel 1898 iniziarono i lavori di edificazione. La struttura esord\u00ec la sera del 14 febbraio 1903 con la rappresentazione de \"Gli Ugonotti\" di Giacomo Meyerbeer.\nIl Teatro Petruzzelli \u00e8 il quarto teatro italiano per dimensioni e il pi\u00f9 grande teatro privato d'Europa.\nLa notte tra il 26 e il 27 ottobre 1991 il teatro venne distrutto da un incendio doloso. L'ultima opera rappresentata fu la \"Norma\" di Vincenzo Bellini (che, ironicamente, si chiude con la scena di un rogo).\nNel 2008 si sono conclusi i lavori di ripristino del teatro alla sua funzionalit\u00e0 e il 7 settembre 2009 le chiavi del teatro sono state consegnate alla Fondazione Lirico Sinfonica Petruzzelli e Teatri di Bari che ne ha assunto la gestione.\nTeatro Piccinni.\nIl Teatro Piccinni \u00e8 il pi\u00f9 antico teatro barese esistente. La struttura \u00e8 in grado di contenere pi\u00f9 di ottocento spettatori. Il teatro fu inaugurato il 4 ottobre 1854 con la rappresentazione del \"Poliuto\" di Gaetano Donizetti. Un anno dopo, nel 1855, fu intitolato al musicista barese Niccol\u00f2 Piccinni, oltremodo apprezzato nella citt\u00e0 natale e in Francia, dove svolse la sua attivit\u00e0 di compositore.\nAuditorium Nino Rota.\nL'auditorium Nino Rota, di propriet\u00e0 del Conservatorio Niccol\u00f2 Piccinni, \u00e8 la pi\u00f9 importante sala d'ascolto della citt\u00e0 di Bari, in ristrutturazione dal 1991, \u00e8 stato riaperto nel 2017. L'edificazione, promossa dall'amministrazione provinciale negli anni sessanta, fu completata nel 1981. Fu intitolato al compositore milanese Nino Rota, a lungo direttore del conservatorio barese.\nCinema.\nHanno avuto la citt\u00e0 di Bari come sfondo della loro trama i seguenti film:\nNel film statunitense del 1995 \"I ponti di Madison County\", Meryl Streep informa Clint Eastwood delle sue origini italiane, dicendo di aver vissuto in una citt\u00e0 italiana sul mare Adriatico, che si rivela essere Bari. Eastwood risponde tuttavia di conoscere Bari, avendola visitata per qualche giorno prima di salpare da Brindisi per la Grecia.\nBari \u00e8 sede del Cineporto (situato nel complesso della Fiera del Levante), uno spazio con sale di registrazione e strumentazione cinematografica, aperto dall'Apulia Film Commission col fine di sviluppare l'industria cinematografica in Puglia.\nDal 2010 la citt\u00e0 ospita un proprio festival di cinema: il \"Bif&amp;st\".\nMusica.\nAssociazione Polifonica barese \"Biagio Grimaldi\".\nFu fondata l'8 dicembre 1926 come \"Accademia Polifonica Barese\" dal musicista barese Biagio Grimaldi (1897-1986), insieme all'organista Donato Marrone, che di quell'impresa era l'anima intellettuale. L'associazione cre\u00f2 subito un notevole repertorio di polifonia sacra e profana che affiancava ai massimi autori del genere la musica dei compositori pugliesi e le melodie popolari baresi. I concerti della Polifonica conobbero una diffusione ampia attraverso le frequenze di Radio Bari e della Radio italiana. Alla morte del fondatore, l'accademia prese il nome attuale. La Polifonica dispone di un archivio storico-musicale, che nel 1998 \u00e8 stato riconosciuto di \"notevole interesse storico\" dal Ministero per i Beni e le Attivit\u00e0 Culturali.\nCucina.\nLa cucina pugliese in generale si basa sui tre prodotti agricoli principali della regione cio\u00e8 il grano, l'olio e il vino. La cucina barese \u00e8 arricchita anche da ortaggi e frutta, abbondanti nell'agricoltura locale, e dalla produzione del pane pugliese e delle paste alimentari casalinghe: orecchiette, \"recchiet\u00e8dde\" o \"strascen\u00e0te\", la variante tarantina \"chiancarelle\" (ossia orecchiette di grandezza varia), cavatelli, \"lagane\", \"troccoli\" (ossia fettuccine), fusilli (ossia \"maccheroni arrotolati\"), tripoline e \"megnu\u00eccchie\" (ossia gnocchetti di semola).\nCon la pasta fatta in casa si preparano anche calzoni al forno ripieni di cipolla, acciughe sotto sale, capperi e olive; panzerotti fritti ripieni di lardo e ricotta o mozzarella; pettole alla barese; pizze rustiche, la tipica focaccia alla barese, i taralli, le friselle e le scagliozze, ossia fette di polenta fritta, preparate e vendute per le strade della citt\u00e0 vecchia.\nCondimenti sovrani sono l'olio d'oliva e l'aglio. Ottime sono le minestre di verdure e quelle a base di pane (\"pancotto\" e \"caponata\"), ceci, fave intere o schiacciate (con cicorie), cavoli, sedani, cardi e finocchi che compaiono in tavola anche da soli con olio, o salati o con brodo di maiale.\nI piatti di carne sono per lo pi\u00f9 a base di agnello (\"tacche\" al forno, \"cottarello\", involtini in barese \"ghiemmer\u00ecidde\"), di maiale (capocolli e salsicce varie, soprattutto condite con peperoncino), coniglio e cacciagione. Una raffinatezza \u00e8 quella dei tordi in salsa conservati nel vino bianco.\nSpecialit\u00e0: \"Tiella alla barese di patate riso e cozze\", piatto ereditato dall'occupazione spagnola e detto anche \"ti\u00e8dde\" (tiella), nome che suggerisce l'uso della paella spagnola in passato, nonch\u00e9 le linguine al sugo di seppia e le \"cazzav\u00f9ne\", alla barese, ossia lumache raccolte dal vicino altopiano delle Murge, cotte o lessate e condite in vario modo.\nIn quanto citt\u00e0 di mare, Bari \u00e8 famosa per i numerosi piatti di pesce: il dentice alle olive, l'orata alla san Nicola, le alici \"arragan\u00e0te\" e i polpetti \"che ll'\u00e0cqua l\u00f2re\", in casseruola.\nTra i dolciumi tipici, molti legati a periodi di festivit\u00e0, si ricordano le \"cartedd\u00e0te\" cartellate e i bocconotti (tipiche ricette natalizie), le paste reali, le castagn\u00e8dde, le sassan\u00ecidde, le zeppole (tipiche del giorno di san Giuseppe), le \"scarcelle\" (dolce pasquale) e \"u sanguin\u00e0cce\", ossia sanguinaccio dolce.\nTra i vini pregiati di Bari e della provincia si ricordano: il Castel del Monte, il Moscato di Trani, il Primitivo di Manduria molto conosciuto anche nel resto dell'Italia, il Primitivo di Gioia, il Negroamaro Salentino, bianchi di Alberobello e Locorotondo, l'Aleatico e variet\u00e0 di Cerasuolo e di Sangiovese. \u00c8 abbondante la produzione di vini da taglio tra cui il \"Barletta\".\nEventi.\nFiera del Levante.\nLa Fiera del Levante \u00e8 una delle principali fiere del bacino del Mediterraneo, nata nel 1929 per iniziativa del Comune, dell'Amministrazione Provinciale e della \"Camera del Commercio di Bari\" e operativa continuativamente dal 1930 con la sola esclusione degli anni della seconda guerra mondiale, dal 1940 al 1946.\nComplessivamente gli espositori che partecipano annualmente alle manifestazioni sono cinquemila tra nazionali ed esteri. I visitatori ammontano a circa due milioni.\nLa rassegna storica, nonch\u00e9 la pi\u00f9 nota al grande pubblico, \u00e8 la fiera campionaria, la pi\u00f9 grande d'Europa, che ha luogo ogni settembre con oltre settecentomila visitatori e pi\u00f9 di duemila espositori, in un'apposita vasta area, ampia circa 300\u00a0000 metri quadrati, situata a nord-ovest della citt\u00e0, in vicinanza della punta di San Cataldo, al limite occidentale del porto nuovo.\nLa fiera \u00e8 inoltre volta a favorire gli scambi tra Oriente e Occidente, di cui Bari costituisce, per tradizione millenaria, il pi\u00f9 favorevole punto d'incontro.\nFesta di san Nicola patrono di Bari.\nDal 7 al 9 maggio si svolgono i festeggiamenti in onore del patrono della citt\u00e0, san Nicola. Gi\u00e0 alla vigilia delle festivit\u00e0 religiose affluiscono in citt\u00e0 molti \" ziaz\u00ec\" ossia pellegrini devoti al Santo. Una delle usanze tradizionali \u00e8 l'offerta del pane alla basilica. A rievocare l'antico arrivo delle reliquie di san Nicola, la sera della vigilia si tiene il \"Corteo storico san Nicola\".\nIn occasione del corteo storico di san Nicola, che come da tradizione si tiene a maggio, i percussionisti, figuranti e sbandieratori delle sue associazioni sfilano lungo le vie di Bari fra coreografie e messinscena. Le due bande musicali che si esibiscono sono: la Militia Santi Nicolai e la Barium.\nIl giorno della festa si svolge la solenne processione in cui la statua del Santo viene portata fino al \"Molo san Nicola\" dove si tiene una celebrazione eucaristica presieduta dall'Arcivescovo di Bari; la statua viene poi trasportata in mare da un corteo di imbarcazioni. Verso sera avviene il raduno delle imbarcazioni presso il molo in cui si saluta il ritorno del Santo nella basilica, attraverso una nuova sontuosa processione al culmine della quale avviene \"l'artef\u00eczzie\" ossia scoppio di fuochi pirotecnici.\nIl giorno dopo, in seguito alla celebrazione eucaristica di saluto che si tiene in Piazza del Ferrarese, nella cripta della basilica si procede ufficialmente al prelievo della santa \"manna\" (che i monaci benedettini trassero dalle ossa del santo) alla presenza di fedeli e autorit\u00e0 religiose e civili. Tutta la ritualit\u00e0 religiosa \u00e8 immersa in una cornice profana di luci e abbellimenti e di concerti bandistici, che contribuiscono a creare un'atmosfera suggestiva.\nIl 10 maggio, ultimo giorno di festa, dopo la messa celebrata in Piazza del Ferrarese la statua di san Nicola, prelevata \"da la m\u00e0ghene\", solennemente trasportata in processione, viene riportata In Basilica.\nSan Nicola \u00e8 inoltre festeggiato a Bari anche il 6 dicembre, anniversario della sua morte. Evento importante \u00e8 l'atmosfera che si crea nella citt\u00e0 vecchia, alle prime luci dell'alba, per assistere alla prima messa delle 5:00, celebrata dall'arcivescovo di Bari-Bitonto e la consegna delle chiavi della citt\u00e0 al Santo, e prosegue con una lunga processione della statua per le vie della citt\u00e0 vecchia. Quella del 6 dicembre \u00e8 festa sentita in tutto il mondo cristiano e particolarmente nei paesi del nord Europa, Russia compresa.\nA tale proposito, Bari, nel marzo 2007 \u00e8 stata visitata dall'allora presidente russo Vladimir Putin, il quale durante il meeting italo-russo si \u00e8 recato nella basilica di San Nicola per rendere omaggio alle reliquie del santo. Al momento in cui la chiesa russa \u00e8 stata consegnata ai legittimi proprietari, ufficialmente nell'aprile del 2008, il primo cittadino della citt\u00e0 Michele Emiliano ha donato la cittadinanza barese al primo ministro russo Vladimir Putin, recandosi direttamente a Mosca. Il successore di Putin, Dmitrij Anatol'evi\u010d Medvedev, torn\u00f2 a Bari il 1\u00ba marzo del 2009 per riprendere possesso della chiesa russa.\nL'incontro fra papa Benedetto XVI e il patriarca di Mosca Cirillo I a Bari ha suggellato la funzione della citt\u00e0 quale punto di incontro fra il mondo cattolico e quello ortodosso.\nUna delle tradizioni ancora vive \u00e8 quella per cui le ragazze che desiderano sposarsi scrivono le proprie aspirazioni matrimoniali su bigliettini che sono poi inseriti nella teca di vetro che accoglie la statua del santo. Essa si rif\u00e0 a una delle leggende pi\u00f9 diffuse su san Nicola, secondo cui il santo abbia consentito a tre fanciulle povere di sposarsi donando loro tre sacchetti colmi di monete d'oro. Da allora \u00e8 rappresentato, nella tradizionale iconografia, con tre palle d'oro in mano.\nBari International Film Festival.\nIl \"Bari International Film Festival\" (Bif&amp;st) \u00e8 un festival internazionale del cinema e della cultura audiovisiva.\nBari Geek Festival.\nIl \"Bari Geek Festival\" (BGeek) \u00e8 un festival internazionale dedicato al fumetto, ai giochi da tavolo, ai videogiochi e a tutto ci\u00f2 che fa parte della cosiddetta sottocultura nerd.\nGeografia antropica.\nUrbanistica.\nPer la lettura di questo paragrafo, pu\u00f2 essere di supporto vedere la voce Quartieri di Bari ed il paragrafo \"Storia\" (pi\u00f9 sopra).\nBari Vecchia e Borgo murattiano.\nIl \u201ccentro\u201d della citt\u00e0 \u00e8 costituito dalla citt\u00e0 vecchia (come usano chiamarla i baresi) e dal Borgo murattiano. La citt\u00e0 vecchia, sita su un'appendice di roccia calcarea affacciata sul mare (luogo corrispondente al nucleo primordiale di Bari), ha il tipico impianto urbanistico medioevale (caratterizzato da strade strette che formano una raggiera irregolare, con al centro le due chiese principali), risalente all'epoca bizantina ed ospita i principali monumenti della citt\u00e0, quali la basilica, la cattedrale ed il castello Normanno-Svevo.\nIl Borgo murattiano \u00e8 invece in tipico stile ottocentesco molto simile ai modelli urbanistici delle citt\u00e0 statunitensi (fu costruito infatti nei primi decenni del XIX secolo), con isolati \u201ca scacchiera\u201d e strade larghe come negli Stati Uniti. Nel murattiano si trovano molti negozi di grandi marche (degni di nota quelli d'abbigliamento), ristoranti e bar raffinati.\nQuartieri novecenteschi e razionalismo italiano.\nAttorno al centro si sviluppano i rioni centro-periferici della citt\u00e0. Madonnella, grande quartiere innalzato durante il fascismo, sito a Sud-Est del centro, \u00e8 il tipico esempio di architettura ed urbanistica fascista. Quasi tutta la zona centrale del lungomare (ad eccezione del centro storico) \u00e8 dello stesso periodo (anni venti e trenta del '900) ed \u00e8 caratterizzata da palazzi pubblici (scuole, caserme, palazzi per uffici, ecc.) in stile littorio (proprio del fascismo).\nGli altri rioni centro-periferici, dovuti allo sviluppo demografico ed economico del dopoguerra, sono caratterizzati da una maglia quadrilatera meno regolare del murattiano e hanno arredi urbani propri del razionalismo novecentesco: da nord-ovest a sud, San Girolamo, Fesca, Libert\u00e0, Marconi, Carrassi, San Pasquale, Picone, Japigia e Poggiofranco, che si distingue per essere tra i pi\u00f9 ricchi e moderni quartieri di Bari.\nEx comuni aggregati.\nA corona del centro della citt\u00e0 e pi\u00f9 distanziate da esso, nell'ordine di 5\u201310\u00a0km ci sono poi, nelle direzioni Nord-Ovest, Sud e Sud-Est le cosiddette ex-frazioni, altri sei quartieri con fisionomia urbanistica pi\u00f9 autonoma rispetto a Bari citt\u00e0: si tratta di (da nord a sud-est) Santo Spirito, Palese - Macchie, Carbonara di Bari, Ceglie del Campo, Loseto e Torre a Mare.\nIn direzione Ovest e in una posizione intermedia fra il centro-periferia e le ex-frazioni c'\u00e8 il quartiere San Paolo, un grande agglomerato urbano, edificato a partire dagli anni cinquanta del '900 nell'ambito dell'edilizia economica e popolare; esso viene considerato a tutti gli effetti un'appendice del centro di Bari, in quanto fin dal principio fu abitato da molti baresi. La zona industriale \u00e8 posta pi\u00f9 ad Ovest, al confine fra il territorio comunale di Bari e quello di Modugno ed \u00e8 condivisa dai due comuni. Osservando Bari dall'alto, si nota come sia stata urbanizzata in blocco da Nord a Sud e pi\u00f9 distaccata verso Est ed Ovest (ci sono grandi spazi vuoti fra Japigia e San Pasquale e fra Picone e i quartieri a Nord-Ovest).\nComuni adiacenti.\nI comuni della provincia Valenzano, Triggiano e Modugno, confinanti con il capoluogo, vengono spesso considerati, orientativamente, parte integrante di esso (anche considerando i molteplici rapporti, soprattutto economici, che stringono con Bari). Ad oggi l'area metropolitana di Bari si estende su una superficie territoriale di 2.269,74\u00a0km\u00b2 e conta circa 1 milione di abitanti.\nDotazioni infrastrutturali.\nLa Ferrovia Adriatica separa il centro dai quartieri centro-periferici meridionali; affiancata a questa corre via Capruzzi (importante strada urbana di scorrimento), da cui si diramano altre importanti strade (tra queste le vie De Gasperi e Giulio Petroni, che dopo aver attraversato Carrassi e S. Pasquale raggiungono infine Carbonara).\nCorso Vittorio Emanuele II (nato nel 1813 grazie all'abbattimento delle vecchie mura urbiche) \u00e8 la strada divisoria fra il centro storico e il murattiano; su esso s'affacciano le sedi delle principali istituzioni comunali (Municipio, Palazzo della Prefettura), il Teatro Piccinni ed altri storici palazzi. Corso Cavour, dall'incrocio con C.so Vitt. Em.le (nei pressi del centro storico), fiancheggia ad est tutto il centro e attraversando con un ponte la Ferrovia, s'innesta in viale Unit\u00e0 d'Italia (grande via del quartiere San Pasquale).\nViale Japigia-Gentile, a Est, \u00e8 un prolungamento di via Capruzzi e attraversa tutto il quartiere Japigia, per poi immettersi nella statale 16. Proprio la 16 svolge un importantissimo ruolo di collegamento e smistamento del traffico, favorendo l'ingresso nelle diverse zone periferiche della citt\u00e0 e nei comuni (fungendo quindi da \"Tangenziale di Bari\").\nLungomare di Bari e strutture pubbliche.\nIl lungomare (opera completata durante il fascismo, compresa l'aggiunta della fascia di terreno tra la citt\u00e0 vecchia - il centro storico medioevale - ed il mare, prima non carrabile) attraversa buona parte della citt\u00e0, connettendo le zone San Girolamo e San Giorgio.\nI quattro grandi ospedali pubblici sono il Policlinico (costruito durante il Fascismo) a Picone, il presidio ospedaliero del quartiere San Paolo, l'ospedale Di Venere a Carbonara e l'Istituto pediatrico Giovanni XXIII a San Pasquale, adiacente alla via Amendola.\nDa annotare la presenza dei quattro, storici mercati popolari della citt\u00e0: \"Nicolai\" (q.re Libert\u00e0), \"Montegrappa\" (Carrassi), \"Japigia\", \"Mazzini\" (Marconi), che prendono nome dalle vie o dalle zone (come nel caso del mercato di Japigia) in cui fino a circa dieci anni fa venivano allestiti un giorno alla settimana (con conseguente chiusura di quelle strade al traffico automobilistico). Ora hanno sede in spazi coperti, costruiti o adeguati a tale uso, nelle vicinanze delle locazioni precedenti.\nPianificazione urbanistica.\nIn questi anni il Comune di Bari si sta dotando di un nuovo Piano Urbanistico Generale, il cui \"Documento Programmatico Preliminare\" (DPP) \u00e8 stato approvato dalla Giunta Comunale nel 2009 e dal Consiglio Comunale nel 2011; questo Piano sostituir\u00e0 il precedente P.R.G., realizzato dall'architetto Ludovico Quaroni nel 1965 (a riprendere il precedente piano Calzabini-Piacentini, del 1952) e attuato a partire dal 1979. Il nuovo Piano Urbanistico mira a riqualificare il territorio comunale soprattutto nelle periferie, nel settore ambientale, nella razionalizzazione del settore dei trasporti e nella riconnessione delle \"smagliature\" venutesi a creare nel tempo nel tessuto urbano.\nSuddivisioni amministrative.\nIl territorio del comune di Bari \u00e8 suddiviso amministrativamente in cinque municipi, che nel 2014 hanno sostituito le vecchie circoscrizioni in vista dell'istituzione della citt\u00e0 metropolitana.\nEconomia.\nAntico centro marinaro, Bari ha sempre avuto una spiccata vocazione mercantile che l'ha resa un importante centro di commerci, oggi il secondo del meridione. Proprio i commercianti hanno decretato la fortuna della citt\u00e0 moderna: a loro \u00e8 dovuta la costruzione dell'imponente edificio della Camera di Commercio, del teatro Petruzzelli e di molti dei principali edifici storici del centro murattiano.\nNel 2003 la disoccupazione si \u00e8 attestata sotto l'11%: un dato significativamente inferiore alla media del sud Italia.\nAgricoltura.\nBen sviluppata \u00e8 anche l'agricoltura: vigneti, oliveti, mandorleti e frutteti sono le principali colture, a complemento delle quali sono sorti oleifici e stabilimenti enologici e conservieri. Attivissimo il commercio di prodotti agricoli, favorito dalla specializzazione delle colture (pomodori, carciofi, cetrioli, uva da tavola, pere, ciliegie e fichi), che determina una forte corrente di esportazione.\nMolto sviluppato \u00e8 anche il commercio del pesce per il quale \u00e8 attivo un mercato ittico all'ingrosso.\nIndustria.\nL'industria \u00e8 da sempre trainante e si sviluppa nei comparti alimentare, chimico, petrolchimico, tessile, del legno e, soprattutto, meccanico. Nel settore alimentare operano le aziende di caff\u00e8 come Saicaf e Bristol Battista. Nella meccanica operano aziende come Magneti Marelli, Nuovo Pignone, Bosch e Getrag: Bari ospita il principale distretto industriale tedesco in Italia.\nAlla fine degli anni ottanta nel centro Elasis fu sviluppato per la FIAT il noto sistema common rail, ceduto poi alla Bosch. L'area industriale si \u00e8 progressivamente spostata all'esterno della citt\u00e0, ed \u00e8 oggi ospitata fra i comuni di Bari e Modugno, con propaggini verso i comuni di Palo e Bitonto. L'avvio alla saturazione dell'area ha inoltre favorito, nell'ultimo decennio, la crescita del comparto industriale di Molfetta.\nCommercio.\nNel 1987 la congestione del centro cittadino ha spinto un imprenditore locale, Giuseppe Degennaro, a costruire nei pressi della citt\u00e0 un centro integrato direzionale e commerciale all'ingrosso: oggi \"il Baricentro\", alle porte del comune di Casamassima, \u00e8 ancora uno dei pi\u00f9 grandi centri commerciali d'Europa.\nI servizi costituiscono uno dei settori pi\u00f9 vivaci dell'economia, con aziende come Getronics, EDS, Olivetti e IBM. Rimane tuttavia bassa la spesa per ricerca e sviluppo.\nCentrale per tutte le attivit\u00e0 commerciali \u00e8 la \"Fiera del Levante\".\nA garantire e promuovere lo sviluppo economico di Bari e provincia c'\u00e8 \"Camera di Commercio di Bari\", un ente autonomo che svolge funzioni di interesse generale per il sistema delle imprese promuovendo e curandone lo sviluppo nell'ambito delle economie locali.\nInfrastrutture e trasporti.\nStrade.\nLa citt\u00e0 \u00e8 servita dalle autostrada A14, che la collega con Bologna verso nord e con Taranto verso sud. Gli accessi avvengono ai caselli di \"Bari Nord\", presso Modugno tramite la SS 96, e \"Bari Sud\", presso Bitritto tramite la Superstrada Bari-Bitritto.\nDa Bari passa anche la Strada statale 16 Adriatica, che tra le uscite di \"Bari Japigia\" e \"Fiera del Levante-Porto di Bari\" acquista le caratteristiche di superstrada, con tre corsie per senso di marcia, e funge da tangenziale: questa serve sia il traffico di transito che di distribuzione, e l'ANAS investe ogni anno cifre notevoli per la manutenzione dell'arteria, che \u00e8 fondamentale per i collegamenti con il porto. Verso sud la SS 16 raggiunge Brindisi e Lecce, e verso nord costituisce una valida alternativa all'A14 fino a Foggia.\nDa Bari si dipartono altre cinque arterie stradali con tratti di superstrada: la SS 100 in direzione Taranto, la strada provinciale 236 in direzione Bitritto-Matera, la strada provinciale 54 in direzione Modugno, la SS 96 in direzione Altamura-Matera e la strada provinciale 231 in direzione Bitonto-Andria.\nPer il decongestionamento del traffico \u00e8 prevista la realizzazione del terminale dell'asse di collegamento Nord-Sud (dal porto alla tangenziale), dell'asse Est-Ovest (dalla strada provinciale 236 a via Giulio Petroni) e il completamento della strada di scorrimento Terza Mediana Bis, una sorta di tangenziale interna, tra lo svincolo autostradale Bari Nord e corso Trieste. L'asse viario di progetto dovr\u00e0 assorbire e drenare una considerevole parte di traffico a differente provenienza e viabilit\u00e0 e precisamente: traffico extraurbano riveniente dall'A14, dall'A16, dalla Strada statale 16 Adriatica, dalla Strada statale 379 Egnazia e delle Terme di Torre Canne, dalla Strada statale 613 Brindisi-Lecce, dalla SS 100, dalla SP 231, dalla SS 96, dalla SP 236 e dalle ulteriori strade provinciali a sud, dirette nella fascia urbana compresa fra la rete ferroviaria e la tangenziale.\nFerrovie.\nLa citt\u00e0 di Bari \u00e8 servita da diverse stazioni ferroviarie la principale delle quali \u00e8 la stazione di Bari Centrale; vi confluiscono, oltre alle linee Adriatica e Bari-Taranto, le Ferrovie del Sud Est (linee Bari-Martina Franca-Taranto e la Bari-Casamassima-Putignano). Le Ferrovie Appulo Lucane e la Ferrotramviaria hanno proprie e distinte stazioni ferroviarie; quest'ultima, che esercisce le Ferrovie del Nord Barese, rilev\u00f2 alla sua costituzione l'esercizio della tranvia Bari-Barletta, in seguito sostituita dalla ferrovia.\nLa citt\u00e0 \u00e8 servita dai servizi Frecciarossa, Frecciargento, Frecciabianca e InterCity verso le maggiori citt\u00e0 italiane.\nNell'area urbana i servizi ferroviari sono organizzati su sei linee convergenti nella stazione di Bari Centrale, gestite da quattro diversi operatori, che costituiscono il servizio ferroviario metropolitano.\nNel 2008 \u00e8 stata attivata la linea 1 del servizio ferroviario metropolitano, che collega il centro alla periferia ovest della citt\u00e0.\nIl 20 luglio 2013 \u00e8 entrata in servizio la linea 2 del servizio ferroviario metropolitano che collega l'aeroporto alla stazione centrale ed alla rete ferroviaria nazionale.\n\u00c8 attualmente in costruzione la linea ferroviaria metropolitana Bari - Bitritto.\nEntro il 2026 sar\u00e0 completata la linea AV/AC Napoli - Bari, collegando la Puglia al sistema AV italiano e al Corridoio Scandinavia - Mediterraneo della rete Trans European Network.. La citt\u00e0 \u00e8 sede del segretariato per il Corridoio pan-europeo 8.\nPorti.\nIl porto di Bari \u00e8 tradizionalmente considerato porta tra l'Europa, la penisola balcanica e il Medio Oriente. \u00c8 uno scalo polivalente in grado di rispondere a tutte le esigenze operative. Fra i principali del mare Adriatico, il porto di Bari nel 2007 ha movimentato 1,8 milioni di passeggeri, dei quali circa 350.000 croceristi.\nAeroporti.\nL'aeroporto internazionale civile di Bari-Palese \"Karol Wojty\u0142a\" sorge nella periferia nord della citt\u00e0, al confine fra i quartieri Palese - Macchie e San Paolo. Nel 2005 \u00e8 stato inaugurato il nuovo terminal. Dal 2013 \u00e8 attiva la linea metro che collega l'aeroporto alla stazione centrale.\nInterporti.\nL'Interporto Regionale della Puglia \u00e8 situato alla periferia nord-ovest della citt\u00e0, a breve distanza dallo svincolo autostradale e dall'aeroporto, ed \u00e8 collegato con l'area portuale, mediante il passante nord-sud, e con la rete ferroviaria, mediante un attrezzato terminal ferroviario. Costituisce il pi\u00f9 importante centro logistico multimodale di scambi commerciali della Regione Puglia, e tra la regione stessa e i vicini paesi del bacino mediterraneo, e quelli del Nord-Europa per via marittima.\nMobilit\u00e0 urbana.\nL'AMTAB \u00e8 una societ\u00e0 per azioni nata nel 2003, erede dell'allora \"Azienda Municipalizzata Trasporti Autofiloviari Baresi\" che inizi\u00f2 la sua attivit\u00e0 il 1\u00ba ottobre 1965; la societ\u00e0 gestisce il trasporto pubblico cittadino e in parte dell'area metropolitana di Bari.\nLa citt\u00e0 dispone di una rete di 38 linee urbane, gestita dalla societ\u00e0 AMTAB, pi\u00f9 alcune linee complementari, quali quelle scolastiche e riservate ai disabili.\nL'amministrazione comunale aveva inoltre deliberato la ricostruzione di una linea filoviaria lunga 14\u00a0km per la quale \u00e8 previsto l'impiego di quattro filobus prodotti acquistati alla fine degli anni novanta e altri tre di nuova costruzione.\nSino al 1987 la citt\u00e0 disponeva di quattro linee filoviarie per un totale di 15,4\u00a0km. La reintroduzione dei filobus era prevista nel 1992. L'appalto venne vinto ma si apr\u00ec un contenzioso tra l'azienda e il comune e i lavori non vennero portati a termine. Inoltre una nuova normativa europea impose un sistema di alimentazione per le linee filoviarie diverso da quello realizzato a Bari e i lavori furono definitivamente bloccati.\nFra il 1909 e il 1948 era attiva in citt\u00e0 una rete tranviaria, gestita dalla SAER, con una linea per Carbonara e Ceglie, fino al 1928 comuni autonomi.\nIl servizio ferroviario metropolitano di Bari \u00e8 costituito da due sistemi, gestiti da Ferrotramviaria (linee FM1 e FM2) Trenitalia.\nBari \u00e8 all'avanguardia per la mobilit\u00e0 ecosostenibile ed in particolare per le piste ciclabili. Agli attuali numerosi percorsi ciclabili disponibili che hanno una lunghezza complessiva superiore a 200\u00a0km si aggiungeranno nel prossimo futuro altri 400\u00a0km che collegheranno i 41 comuni della Citt\u00e0 Metropolitana di Bari (Biciplan Metropolitano - Piano Metropolitano della Mobilit\u00e0 Ciclistica).\nAmministrazione.\nConsolati.\nA Bari sono presenti i seguenti consolati:\nAlbania, Austria, Belgio, Brasile, Bulgaria, Croazia, Danimarca, Estonia, Finlandia, Francia, Gabon, Germania, Grecia, Indonesia, Lettonia, Lituania, Messico, Moldavia, Monaco, Malta, Paesi Bassi, Polonia, Portogallo, Regno Unito, Russia, San Marino, Serbia, Senegal, Svezia, Spagna, Svizzera, Sudafrica, Turchia, Ucraina, Ungheria.\nSport.\nCalcio.\nA Bari hanno sede diverse societ\u00e0 calcistiche:\nAutomobilismo.\nPer nove edizioni si svolse il \"Gran Premio di Bari\" con partecipazione di campioni memorabili, che correvano su percorsi stradali nell'area abitata davanti a un pubblico sempre numeroso. Nel 2013 una rievocazione storica della gara ha attirato 50.000 spettatori.\nCanottaggio.\nHa sede nel comune la societ\u00e0 Bari Vogatori 1894, fondata nel 2006, attiva principalmente nella voga su lance a 10 vogatori.\nCiclismo.\nBari \u00e8 stata sede di arrivo di tappe del Giro d'Italia:\nFootball.\nIl football americano ha un'importanza storica per i baresi poich\u00e9 ricorda la fine della seconda guerra mondiale: infatti questo gioco fu mostrato per la prima volta da militari statunitensi nello Stadio della Vittoria. La prima squadra fu chiamata Roosters Bari, alla quale seguirono vecchi sodalizi come \"Grasshoppers\" e \"Trucks\", poi molte altre squadre sono state organizzate e tante partite si sono svolte proprio nello stesso stadio della prima storica partita disputata da militari statunitensi. Attualmente la squadra barese si chiama Navy Seals Bari.\nNuoto e pallanuoto.\nIl 1\u00ba luglio 1976 prende l'avvio a Bari la Scuola Nazionale di Nuoto e Pallanuoto, nota come \"Payton\", iscritta al n\u00b0 39 dell'Albo Federale della FINA. \u00c8 stata una delle prime Scuole Nuoto in Italia riconosciute dalla FINA e il settore agonistico di nuoto pu\u00f2 vantare numerosi successi sia in ambito regionale che nazionale. La squadra di pallanuoto partecipa nella serie A2 nel campionato 2010/2011, massimo risultato mai raggiunto da una squadra pugliese. Il palmar\u00e8s della squadra giovanile di pallanuoto pu\u00f2 vantare un titolo di vicecampione d'Italia nel 2009 e numerosi titoli regionali.\nPallacanestro.\nA Bari hanno sede varie squadre di pallacanestro. La pi\u00f9 importante \u00e8 quella del CUS Bari, che ha partecipato in tutte le serie nazionali, inclusa la serie A.\nPallavolo.\nNella pallavolo il sodalizio pi\u00f9 titolato \u00e8 \"Amatori Volley Bari\": infatti vinse il campionato femminile nel 1978-79.\nRugby.\nL\"Associazione Sportiva Rugby Bari\" \u00e8 stata fondata nel 1980 da un piccolo gruppo di appassionati. Lo stemma rappresentativo \u00e8 costituito da un tigrotto con la divisa ufficiale della squadra, una maglia bianco-azzurra assieme a pantaloncini bianchi. Alle spalle del tigrotto un sole a raggi biancorossi ricorda i colori della citt\u00e0. La squadra, chiamata \"Tigri Bari\", disputa le partite in casa nell'Arena della Vittoria.\nNel 2018 lo Stadio della Vittoria ha ospitato una partita del Sei Nazioni 2018 Under-20, Italia e Scozia vinta dagli azzurri 45-31. L'evento, primo nel sud Italia, ha registrato un'affluenza record di oltre 5.200 spettatori, numero mai raggiunto per una partita Under-20 in Italia.\nTennis.\nIl \"Circolo Tennis Bari\" fu sede di Hypo Group Tennis International, Bari Challenger e campionati italiani assoluti di tennis.\nVela.\nIl \"Circolo della vela Bari\" organizza regate e corsi di vela.\nImpianti sportivi.\nStadio San Nicola.\nLo stadio San Nicola, di propriet\u00e0 del comune e dedicato al patrono della citt\u00e0, \u00e8 il pi\u00f9 grande impianto sportivo di Bari ed \u00e8 situato alla periferia sud-ovest, nel quartiere Carbonara di Bari. Progettato dall'architetto Renzo Piano, fu costruito tra il 1987 e il 1990 per la quattordicesima edizione del Campionato mondiale di calcio 1990, della quale ospit\u00f2 la finale per il terzo posto Italia-Inghilterra. Nel 1991 fu sede dell'ultima finale di Coppa dei Campioni, prima che il nome fosse cambiato in Champions League. Mentre nel 1997 ha ospitato i XIII Giochi del Mediterraneo, oggi lo stadio \u00e8 utilizzato per le partite casalinghe di calcio dell\"S.S.C. Bari\", e occasionalmente \u00e8 stato impiegato per gare di atletica leggera, eventi religiosi e concerti.\nArena della Vittoria.\nLo stadio (o arena) della Vittoria \u00e8 l'impianto sportivo storico della citt\u00e0 di Bari. Progettato nel 1930 e inaugurato il 16 dicembre 1934 ai margini del quartiere fieristico, \u00e8 rimasto la maggiore infrastruttura per lo sport della citt\u00e0 fino alla costruzione dello Stadio San Nicola nel 1990. Il 23 novembre 1944 alcuni militari statunitensi vi disputarono la prima partita di football americano-touch football in Italia, chiamata \"bambino bowl\", davanti a 5000 spettatori.\nLa fisionomia dell'impianto, originariamente simile a quella di altri stadi coevi, venne alterata nel 1972 con l'abbattimento della \"Torre Maratona\", simbolo storico dell'impianto.\nNell'estate del 1991 fu utilizzato per raccogliere gli oltre 20.000 profughi albanesi giunti su una nave nel vicino porto. Tra il 1996 e il 1997 la struttura venne ristrutturata per essere adibita principalmente a teatro e sede di attivit\u00e0 espositive e musicali, e solo sporadicamente viene adoperata nell'originaria funzione di impianto sportivo. Dal luglio 2007 l'Arena della Vittoria ospita gli uffici del Coni regionale, provinciale e di diverse federazioni sportive oltre alla sede di medicina dello sport. Dallo stesso anno \u00e8 sede delle partite casalinghe della rifondata formazione del a.s.d. Liberty Bari che milita nel campionato regionale di Eccellenza. Dal 2011 \u00e8 terreno di casa delle societ\u00e0 di rugby (Tigri Rugby Bari) e di football americano.\nPalaflorio.\nIl PalaFlorio \u00e8 una struttura polifunzionale situata nel quartiere Japigia e costruita negli anni ottanta per sopperire alle esigenze di impianti sportivi. Il nome del palazzetto \u00e8 stato assegnato per onorare la memoria di Pietro Florio, presidente di origini baresi della Federvolley dal 1977 al 1988.\nDopo sette anni di chiusura, il palazzetto \u00e8 stato recentemente ristrutturato e possiede attualmente una capienza di 5.000 posti circa. Rappresenta uno dei pi\u00f9 grandi palasport della regione, nonostante non sia impiegato a dovere, quarto impianto nel sud Italia dopo quello di Reggio Calabria, di Caserta e di Avellino. \u00c8 sempre stato usato in prevalenza per concerti, eventi, congressi, e poche volte per manifestazioni sportive, a causa degli scarsi investimenti locali da parti imprenditori interessati a sport di squadra come basket e pallavolo. Grazie agli accordi tra comune e F. I.P.(Federazione Italiana Pallacanestro) nell'agosto del 2010 il palazzetto ospita le gare interne di qualificazione agli europei 2011 della nazionale italiana di pallacanestro maschile.\nCUS Bari.\nIl Centro Universitario Sportivo di Bari \u00e8 una struttura polivalente adibita a vari sport, come l'atletica leggera, il canottaggio, la canoa, il tennis, il calcio, la pallacanestro, il nuoto, il pattinaggio e il karate.\nPalamartino.\nIl \"Palamartino\" \u00e8 una struttura coperta polivalente nella quale si praticano varie discipline atletiche. \u00c8 stato periodicamente ristrutturato e costituisce l'impianto sportivo pi\u00f9 antico della citt\u00e0. Diverse gare vi furono disputate durante i Giochi del Mediterraneo 1997. Le tribune possono ospitare 500 spettatori. Il nome dell'impianto onora e ricorda Francesco Martino (ginnasta), che vinse due medaglie d'oro nei Giochi della VIII Olimpiade: una targa in marmo \u00e8 sistemata sull'ingresso con dedica al campione barese.\nStadio del nuoto.\nLe piscine comunali comprendono lo stadio del nuoto e altre piscine per didattica o allenamenti. Tale struttura fu totalmente restaurata per i Giochi del Mediterraneo 1997: lo stadio \u00e8 costituito da piscina olimpica e tribune per spettatori.\nPolisportiva Angiulli.\nLa denominazione ufficiale della polisportiva \u00e8 \"Societ\u00e0 Ginnastica Angiulli\" poich\u00e9 la prima attivit\u00e0 atletica praticata da tale sodalizio fu la ginnastica, alla quale poi si sono aggiunte tante altre discipline sportive. La societ\u00e0 fu fondata nel 1908 e dispone di campi sportivi per le varie specialit\u00e0 atletiche. Il nome della polisportiva ricorda e onora Andrea Angiulli, che fu filosofo e pedagogista.\nPalaghiaccio.\nIl \"Palaghiaccio\" \u00e8 una struttura coperta riservata alla pratica del pattinaggio su ghiaccio per atleti agonisti e dilettanti. Esiste pure una squadra giovanile di hockey su ghiaccio ma la pista non \u00e8 omologabile per partite ufficiali quindi gli hockeisti vi si allenano soltanto. Le tribune possono ospitare 2.000 spettatori. Tale edificio \u00e8 ubicato in una vasta area con altri impianti sportivi come piscine, campi da tennis, pallacanestro, ecc.\nPalaCarrassi.\nIl PalaCarrassi \u00e8 uno degli impianti del Comune di Bari realizzati nel 1997 in occasione dei Giochi del Mediterraneo.\nDistribuita su due piani e dotata di parcheggi e giardini di pertinenza esclusiva, la struttura, polifunzionale, \u00e8 composta da una grande superficie di oltre 1.000 metri quadri, omologata per la pallacanestro e con una tribuna per 200 persone, oltre che da tre sale pi\u00f9 piccole, rispettivamente di 65, 140 e 200 metri quadri, provviste di spogliatoi."}
{"id": "1861138", "revid": "125840895", "url": "https://it.wikipedia.org/wiki?curid=1861138", "title": "Hokkaido Consadole Sapporo", "text": "Il \u00e8 una societ\u00e0 calcistica professionistica giapponese con sede a Sapporo sull'isola di Hokkaid\u014d e che milita nella J1 League.\nIl nome del club nasce dall'unione di \"consado\" (\u00e8 l'anagramma della parola giapponese \"dosanko\", \u9053\u7523\u5b50 che significa \"gente di Hokkaid\u014d\") con l'espressione spagnola \"ole\". Questo nome simboleggia l'amore per la squadra da parte di tutti gli abitanti di Hokkaid\u014d.\nA differenza di altre squadre, il principale terreno di casa del club, ossia il Sapporo Dome, \u00e8 utilizzato anche dalla squadra di baseball Hokkaido Nippon Ham Fighters: pertanto alcune partite in casa vengono spostate al Sapporo Atsubetsu Stadium. \nStoria.\nToshiba S.C. (1935-1995).\nNel 1935, l'importante compagnia Toshiba fond\u00f2 la propria squadra calcistica, il Toshiba S.C., con sede a Kawasaki. Nel 1978, il Toshiba venne promosso nella seconda divisione dell'oggi defunta Japan Soccer League (JSL). Nel 1980, la dirigenza del club decise di adottare un nuovo nome - Toshiba Soccer Club - e nel 1989 la squadra ottenne la promozione nella prima divisione della JSL. La compagine di Kawasaki prese parte alla Japan Football League nel 1992, e vi milit\u00f2 fino al 1997.\nLa compagnia Toshiba decise di trasformare la squadra in un club professionistico, ma non riteneva Kawasaki la base ideale per sviluppare tale progetto, poich\u00e9 in questa citt\u00e0 aveva gi\u00e0 sede il Verdy Kawasaki, all'epoca una delle societ\u00e0 pi\u00f9 importanti del calcio giapponese. Decisero cos\u00ec di spostarsi a Sapporo, dove tra l'altro nel 2001 sarebbe stato completato il nuovo stadio cittadino, il Sapporo Dome. Il trasferimento nella nuova sede avvenne prima dell'inizio della stagione 1996.\nLa Toshiba oggi non ha pi\u00f9 alcun legame con il Consadole, che per\u00f2 continua a utilizzare per le proprie divise il rosso e il nero, i colori ufficiali della compagnia fondatrice. \u00c8 l'unico club che rappresenta l'isola di Hokkaid\u014d in J League 1.\nConsadole Sapporo (1996-oggi).\nIl Consadole Sapporo eredit\u00f2 il posto in JFL dal Toshiba S.C. La sua stagione di debutto, nel 1996, non fu un successo, in quanto fin\u00ec quinto in campionato, mancando la promozione. Ad ogni modo, il Consadole vinse la JFL l'anno successivo, conquistando cos\u00ec il diritto a partecipare alla J League.\nNel 1998 il team di Sapporo esord\u00ec nella J. League, chiudendo il campionato al 14\u00ba posto su diciotto partecipanti. Questo risultato per\u00f2 non lo salv\u00f2 dal dover disputare i play-out: infatti, per decidere le cinque squadre (le ultime quattro classificate della J League e la vincitrice della JFL) che si dovevano contendere la salvezza/promozione, non si tenne conto solo del campionato 1998-1999 (in cui il Consadole era giunto quintultimo), ma anche del campionato 1997-1998, nel quale il club di Sapporo non militava ancora nella J League. Aggregando le classifiche delle due stagioni, il Consadole risult\u00f2 classificato al 16\u00ba posto e dovette quindi disputare i play out; il risultato fu un disastro, in quanto i rossoneri persero tutte le gare contro il Vissel Kobe e l'Avispa Fukuoka, finendo cos\u00ec per retrocedere.\nNel 1999 il Consadole ingaggi\u00f2 come allenatore Takeshi Okada, l'ex commissario tecnico della nazionale giapponese. Oltre che sull'allenatore, la dirigenza fece anche enormi investimenti su nuovi giocatori, che portarono il debito della societ\u00e0 fino a 330 milioni di dollari.\nNel 2000, per evitare la bancarotta, la dirigenza tagli\u00f2 drasticamente i costi, finendo con l'avere in rosa ben otto giocatori in prestito (molti dei quali titolari fissi della squadra). Questa strategia diede degli ottimi frutti: infatti il Consadole vinse il campionato e torn\u00f2 in J League 1.\nNel 2001 la squadra di Sapporo arriv\u00f2 undicesima in campionato, ma Okada si rifiut\u00f2 di prolungare il contratto per l'anno successivo e insieme a lui molti giocatori importanti lasciarono il club. Il risultato fu un 2002 disastroso: il Consadole arriv\u00f2 ultimo in campionato e retrocesse in J League 2.\nNel 2003 la societ\u00e0 invest\u00ec nuovamente grandi capitali per tornare subito nel massimo campionato ma tutto ci\u00f2, oltre ad aggravare ulteriormente la situazione economica del club, non serv\u00ec per conquistare la promozione. A quel punto divenne necessaria una completa ristrutturazione della squadra: ancora una volta si lasciarono partire i giocatori con gli stipendi pi\u00f9 onerosi e si punt\u00f2 su giovani di belle speranze. Questa strategia permise di ridurre i debiti societari, ma a livello sportivo il contraccolpo fu duro: il Consadole, nel 2004, arriv\u00f2 ultimo in classifica nella J League 2.\nIl team di Sapporo trascorse altri due anni nella seconda divisione, poi nel 2007 vinse il campionato e torn\u00f2 cos\u00ec nella J League 1.\nOrganico.\nRosa 2022.\n\"Rosa e numerazione aggiornate al 13 gennaio 2022\".\nStaff tecnico.\n\"Staff tecnico aggiornato al 13 gennaio 2022.\""}
{"id": "1861141", "revid": "131358", "url": "https://it.wikipedia.org/wiki?curid=1861141", "title": "Universitatea Cluj", "text": ""}
{"id": "1861148", "revid": "1776051", "url": "https://it.wikipedia.org/wiki?curid=1861148", "title": "Planet Panic", "text": "Planet Panic \u00e8 il decimo album in studio dei Pretty Maids, uscito nel 2002 per l'Etichetta discografica Massacre Records."}
{"id": "1861152", "revid": "363629", "url": "https://it.wikipedia.org/wiki?curid=1861152", "title": "Fabio Pistella", "text": "Ha svolto attivit\u00e0 di ricerca (prevalentemente nei settori fisica del reattore nucleare e impianti nucleari), di insegnamento universitario e di guida di strutture tecnico scientifiche.\nBiografia.\nLaureato con lode in Fisica nucleare nel 1967, \u00e8 stato direttore generale dell'Ente per le Nuove tecnologie, l'Energia e l'Ambiente (ENEA) dal 1981 al 1997. \nDal 1997 al 2003 \u00e8 stato professore di ruolo di Economia applicata all'ingegneria presso la Facolt\u00e0 di Ingegneria dell'Universit\u00e0 Roma Tre ed in seguito ha insegnato Economia e gestione dell'innovazione all'Universit\u00e0 LUISS di Roma. Ha insegnato anche discipline diverse dall'economia, come nel caso del corso di Elaboratori elettronici tenuto presso l'Universit\u00e0 di Viterbo.\n \u00e8 stato Presidente dell'Agenzia per la Ricerca Europea (APRE) e dell'Istituto Nazionale di Ottica Applicata (INOA).\nDal dicembre 2003 al luglio 2004 \u00e8 stato componente dell'Autorit\u00e0 per l'Energia elettrica e il Gas .\nDal luglio 2004 al luglio 2007 \u00e8 stato presidente del Consiglio Nazionale delle Ricerche (CNR) dove \u00e8 stato contestato per la promulgazione di nuovi regolamenti in applicazione di una legge di riforma mirata a favorire il lavoro per progetti integrati e la collaborazione sistematica con altre strutture di ricerca pubbliche e private e, pi\u00f9 in generale, l'introduzione di sistemi di valutazione, nonch\u00e9 la finalizzazione verso l'innovazione dell'attivit\u00e0 di ricerca: una riforma che divent\u00f2 oggetto di forti scontri ideologici sul ruolo della ricerca con risvolti politici pronunciati. La polemica si \u00e8 focalizzata sulla diffusione di un curriculum vitae in cui si attribuiva oltre 150 pubblicazioni scientifiche, ritenute inesistenti dai suoi detrattori. Nata a partire da un articolo pubblicato su \"Le Scienze\" la contestazione and\u00f2 ben presto oltre l'ambito nazionale per essere ripresa sia da \"Nature\" che da \"Science\", due delle riviste scientifiche pi\u00f9 importanti a livello globale. La polemica non port\u00f2 effetti sulla nomina di Pistella. Rimane comunque valida la contestazione del peso specifico che tali pubblicazioni, confermate dallo stesso sul sito del CERN, che risultano qualitativamente notevolmente inferiori rispetto ai parametri internazionali dell'ISI, condivisi dalla comunit\u00e0 scientifica al momento di confrontare l'apporto della ricerca individuale a quella della comunit\u00e0 di ricerca.\nDal giugno 2006 al giugno dell'anno seguente ha presieduto \"Eureka\", una collaborazione tecnico-scientifica europea mirante allo sviluppo di prodotti nel settore ad alta tecnologia.\nDall'agosto 2007 al febbraio 2010 \u00e8 stato presidente del Centro Nazionale per l'Informatica nella Pubblica Amministrazione (CNIPA) e, all'atto della sua trasformazione in DigitPA ha assunto il ruolo di commissario straordinario di quest'ultima. A dicembre 2010 \u00e8 stato nominato componente del Comitato Direttivo di DigitPA."}
{"id": "1861154", "revid": "1335892", "url": "https://it.wikipedia.org/wiki?curid=1861154", "title": "Aliyah", "text": "Aliyah o Aliy\u00e1 o Ali\u00e0 (ebraico: \u05e2\u05dc\u05d9\u05d4, \"salita\") \u00e8 l'immigrazione ebraica nella terra di Israele.\nEtimologia.\nIl termine deriva da \"Aliyah laReghel\" (\u05e2\u05dc\u05d9\u05d4 \u05dc\u05e8\u05d2\u05dc), che significa \"pellegrinaggio\", per via della salita che si doveva compiere per raggiungere Gerusalemme durante i tre pellegrinaggi prescritti per le festivit\u00e0 di \"Pesach\", \"Shavuot\" e \"Sukkot\". Per l'azione opposta, l'emigrazione da Israele, si utilizza il termine \"Yerida\" (\"discesa\").\nOlim.\nGli ebrei che migrano in Israele, e fanno quindi \"aliyah\", sono detti \"ol\u00ecm hadash\u00ecm\" (plurale di \"ol\u00e8 had\u00e0sh\" al maschile, od \"ol\u00f2t hadash\u00f2t\" e \"ol\u00e0 hadash\u00e0\" al femminile), ovvero \"nuovi arrivati\", spesso abbreviato in \"olim\".\nDalla tradizione alla legge.\nIl ritorno in massa degli ebrei in Terra di Israele \u00e8 una costante della tradizione religiosa ebraica scritta e orale, in genere associata alla venuta del Messia. Per molti rabbini, e comunque per i laici, il sionismo \u00e8 appunto l'inizio dell'era messianica. Nel 1950 lo Stato di Israele ha codificato l\"aliyah\" (e la cittadinanza) come un diritto di ogni ebreo nella Legge del ritorno. Israele \u00e8 in effetti un paese di immigrati (per ragioni religiose o, dal 1882, sioniste) o, pi\u00f9 propriamente, un paese di profughi (dal 1933).\nPeriodizzazione.\nL'immigrazione sionista \u00e8 scandita come segue (con la motivazione prevalente fra gli immigrati):"}
{"id": "1861158", "revid": "156341", "url": "https://it.wikipedia.org/wiki?curid=1861158", "title": "Pallacanestro Civitavecchia", "text": ""}
{"id": "1861159", "revid": "1776051", "url": "https://it.wikipedia.org/wiki?curid=1861159", "title": "Wake up to the Real World", "text": "Wake up to the Real World \u00e8 l'undicesimo album in studio dei Pretty Maids, uscito nel 2006 per l'Etichetta discografica Frontiers Records."}
{"id": "1861160", "revid": "22475", "url": "https://it.wikipedia.org/wiki?curid=1861160", "title": "Elvis", "text": ""}
{"id": "1861161", "revid": "1982", "url": "https://it.wikipedia.org/wiki?curid=1861161", "title": "Galsi", "text": "Il Galsi, acronimo di \"Gasdotto Algeria Sardegna Italia\", \u00e8 un progetto che mira alla realizzazione di un gasdotto destinato all'importazione di gas naturale dall'Algeria all'Italia continentale attraverso la Sardegna.\nSoci.\nIl Consorzio societario, costituito nel 2003 con un capitale di 10.000.000 \u20ac, \u00e8 composto da:\nDal 2007, inoltre, anche Snam Rete Gas collabora al progetto in virt\u00f9 di un accordo che le ha affidato la costruzione e la gestione del tratto sardo.\nWintershall, compagnia tedesca sussidiaria del gigante della chimica BASF, \u00e8 uscita dal progetto nel febbraio 2008 dopo esserne stata socio fondatore. Le sue quote sono state vendute agli altri azionisti del consorzio.\nTracciato e caratteristiche tecniche.\nIl Galsi dovrebbe essere lungo 830\u00a0km circa, di cui 270\u00a0km sarebbero su terra sarda ed i restanti 560\u00a0km offshore nel Mar Mediterraneo. Il tracciato partirebbe dalla stazione di compressione di El-Kala (Draouche) in territorio algerino approdando a Porto Botte, in Sardegna; da qui risalirebbe verso nord riprendendo il mare nei pressi della stazione di compressione di Olbia per approdare, infine, in Toscana, vicino a Piombino. Il punto di massima profondit\u00e0 che dovrebbe essere raggiunto, 2.824 m, ne farebbe il gasdotto pi\u00f9 profondo mai realizzato al mondo. Il suo diametro sarebbe di 26\" per il tratto offshore fra Algeria e Sardegna, di 42\" sul territorio sardo e di 32\" nel braccio di mare fra Sardegna e Toscana.\nCapacit\u00e0.\nLa capacit\u00e0 del gasdotto sarebbe di 8 miliardi di metri cubi all'anno, provenienti dal giacimento di Hassi R'Mel, che sarebbe collegato con il terminale di arrivo sulla costa algerina presso El-Kala dal gasdotto GK3 48\" (in fase di realizzazione da Petrojet Egitto per i lotti 1/2 e da Saipem Contracting Algeri\u00e8 per il lotto 3), lo stesso che alimenta un altro importante gasdotto diretto in Italia, il Transmed. Edison ed Enel hanno gi\u00e0 firmato dei contratti con Sonatrach per 2 miliardi di metri cubi all'anno ciascuno a partire dall'entrata in funzione, mentre Hera ne ha contrattualizzato 1 miliardo annuo. I restanti 3 miliardi di metri cubi resterebbero a disposizione di Sonatrach che potr\u00e0 commercializzarli anche tramite altri operatori.\nCritiche.\nSul progetto Galsi sono state sollevate critiche da parte di comitati sardi contrari alla realizzazione del gasdotto, in particolare riguardo il forte impatto ambientale che si verr\u00e0 a creare sul territorio isolano: bisogner\u00e0 superare 300 fiumi e deviarne 50, attraversare 14 passaggi ferroviari e 108 strade.\nStato del progetto.\nIl planning indicato nel sito ufficiale del Galsi prevede entro il 2013 il completamento della raccolta dei permessi ed autorizzazioni; mentre la decisione per la fase finale d'investimento \u00e8 prevista per il 2014. Sempre il planning ufficiale ha tuttora (dicembre 2013) in bianco le voci \"costruzione\" e \"messa in gas\".\nFinanziamento europeo.\nIl Galsi fa parte dei progetti infrastrutturali in campo energetico ritenuti prioritari dall'Unione europea e ricever\u00e0 un finanziamento di 120 milioni di euro nel quadro del \"Programma di sostegno alla ripresa economica tramite la concessione di un sostegno finanziario comunitario a favore di progetti nel settore dell'energia\", conosciuto con la sigla inglese EEPR (\"European Energy Programme for Recovery\")."}
{"id": "1861163", "revid": "74801", "url": "https://it.wikipedia.org/wiki?curid=1861163", "title": "Alfhild Agrell", "text": "Nata da Erik Johan Martin e Karolina Margareta Adolphson, una commerciante di dolciumi, dal 1868 al 1895 fu sposata con il mercante di Stoccolma A. Agrell.\nPubblic\u00f2 i suoi primi lavori sotto gli pseudonimi di Thyra, Lovisa Petterqvist e Stig Stigson. Fu autrice di numerose opere teatrali e di notevoli racconti umoristici.\nTra le sue opere principali, tre drammi di ispirazione ibseniana: \"R\u00e4ddad\", (\"Salva\", 1883), \"D\u00f6md\" (\"Condannata\", 1884) e \"Ensam\" (\"Sola\", 1886).\nFu attiva nel movimento di emancipazione della donna."}
{"id": "1861164", "revid": "339392", "url": "https://it.wikipedia.org/wiki?curid=1861164", "title": "CNIPA", "text": ""}
{"id": "1861165", "revid": "179316", "url": "https://it.wikipedia.org/wiki?curid=1861165", "title": "Sign o' the times", "text": ""}
{"id": "1861166", "revid": "599013", "url": "https://it.wikipedia.org/wiki?curid=1861166", "title": "Tobias Hys\u00e9n", "text": "Caratteristiche tecniche.\n\u00c8 un centravanti che si adatta al ruolo di ala sinistra.\nCarriera.\nGiocatore.\nClub.\nFiglio di Glenn e fratello di Alexander ed Anton, tutti calciatori, Tobias inizia la sua carriera nell'Ubbhults IF e nel Lundby IF, trasferendosi poi, all'et\u00e0 di 17 anni, al BK H\u00e4cken, squadra nella quale milita fino al 2004, quando firma un contratto quadriennale con il Djurg\u00e5rden. L'11 agosto 2004, nell'andata del turno preliminare di Champions League, segna il gol del temporaneo raddoppio in trasferta contro la Juventus, grazie al quale il Djurg\u00e5rden si porta avanti 0-2 allo Stadio delle Alpi di Torino (finir\u00e0 2-2 e al ritorno gli scandinavi verranno eliminati). Vince poi il campionato svedese 2005, arrivando vicino alla conquista del campionato 2006. Il 23 agosto 2006 viene ufficializzato il suo passaggio al Sunderland per 1,7 milioni di sterline.\nHys\u00e9n ha immediatamente un buon impatto col nuovo club: sin dalla prima giornata, contro il West Bromwich, infatti, d\u00e0 una buona impressione di s\u00e9, ispirando il secondo gol. Sotto la direzione di Roy Keane, invece, gli viene spesso preferito il giovane Ross Wallace; ciononostante, Hys\u00e9n va a segno, per la prima volta, allo Stadium of Light, nell'1-1 contro il Leicester City, realizzando un gol pochi minuti dopo il suo ingresso in campo. Realizza anche il primo gol nella partita finita 2-0 a favore dei \"Black Cats\" in casa del Leicester, svoltasi nel giorno di Capodanno del 2007.\nNel tardo luglio 2007, viene rivelato che Tobias Hys\u00e9n ha chiesto di tornare in patria, poich\u00e9 sia lui, sia la moglie, preferiscono che il proprio figlio, il quale \u00e8 nato nel gennaio 2008, cresca in Svezia.\nIl 25 agosto 2007, passa ufficialmente all'IFK G\u00f6teborg, tornando cos\u00ec nella sua citt\u00e0 natale, vincendo lo stesso anno l'Allsvenskan 2007. L'anno successivo vince la Supercupen e la Coppa di Svezia 2008. Al termine del campionato 2009 si aggiudica il titolo di capocannoniere con 18 reti. Si ritira dal calcio professionistico al termine dell'Allsvenskan 2018, continuando a giocare a calcio ma ripartendo dall'ottava serie del sistema calcistico nazionale.\nNazionale.\nHa vestito in pi\u00f9 occasioni la maglia dell'Under-21, disputando con essa l'Europeo 2004 e raggiungendo la semifinale.\nHa esordito in nazionale maggiore il 22 gennaio 2005 in occasione della gara amichevole contro la Corea del Sud. Ha siglato la sua prima rete in nazionale maggiore l'8 febbraio 2011 nell'amichevole Cipro-Svezia (0-2).\nCon la nazionale svedese ha partecipato all'Europeo 2012.\nAllenatore.\nIl 2 ottobre 2020 \u00e8 stato nominato assistente allenatore del Tv\u00e5\u00e5kers IF, squadra di terza serie guidata da un paio di giorni dal nuovo capo allenatore Mattias Lindstr\u00f6m, altro giocatore a fine carriera che stava militando nel Kungsbacka City proprio come Hys\u00e9n."}
{"id": "1861179", "revid": "729019", "url": "https://it.wikipedia.org/wiki?curid=1861179", "title": "Prima Aliyah", "text": "La Prima Aliyah (detta anche \"l'Aliyah dei Contadini\") \u00e8 stata la prima ondata moderna dell'Aliyah sionista.\nGli ebrei immigrati in Palestina erano prevalentemente provenienti dall'Europa dell'est e dallo Yemen.\nQuest'ondata di migrazione cominci\u00f2 negli anni 1881-1882 e termin\u00f2 intorno al 1903. Circa 25.000-35.000 ebrei immigrarono nella Palestina Ottomana durante questa migrazione.\nContrariamente alla precedente storia di immigrazione ebraica in Palestina, che vedeva principalmente piccoli gruppi di persone animati da motivi religiosi e senza obiettivi pratici in mente, questa Aliyah si inserisce nel vasto movimento volto all'istituzione di uno Stato ebraico denominato sionismo."}
{"id": "1861182", "revid": "889336", "url": "https://it.wikipedia.org/wiki?curid=1861182", "title": "Nazionale Under-20 di calcio dell'Argentina", "text": "La Nazionale di calcio dell'Argentina Under-20 \u00e8 la rappresentativa calcistica dell'Argentina composta da giocatori Under-20 ed \u00e8 affiliata alla CONMEBOL.\nNella sua storia ha conquistato 6 campionati mondiali di categoria (record) e 5 campionati sudamericani di categoria.\nPartecipazioni e piazzamenti a competizioni internazionali.\nMondiale Under-20.\n\"* I pareggi includono anche le partite finite ai calci di rigore\"\nSudamericano Under-20.\n\"* I pareggi includono anche le partite finite ai calci di rigore\"\nPremi individuali.\nIn supplemento alle vittorie della squadra alcuni giocatori argentini hanno vinto dei premi al mondiale under-20."}
{"id": "1861193", "revid": "1543377", "url": "https://it.wikipedia.org/wiki?curid=1861193", "title": "L'avaro (Gabriele Lavia)", "text": "L'Avaro \u00e8 uno spettacolo teatrale diretto e interpretato da Gabriele Lavia. Tratto dal testo originale \"L'avaro\" di Moli\u00e8re e tradotto da Cesare Garboli. Messo in scena per la prima volta nel 2003, in una tourn\u00e9e protrattasi tutto il 2004, ha ricevuto critiche entusiastiche e numerosi riconoscimenti quali il premio per il miglior spettacolo e la miglior regia agli Olimpici del Teatro nel 2004."}
{"id": "1861195", "revid": "486946", "url": "https://it.wikipedia.org/wiki?curid=1861195", "title": "Radio RAI", "text": ""}
{"id": "1861202", "revid": "93685", "url": "https://it.wikipedia.org/wiki?curid=1861202", "title": "XXIX Olimpiade", "text": ""}
{"id": "1861204", "revid": "104766979", "url": "https://it.wikipedia.org/wiki?curid=1861204", "title": "A domani (EP)", "text": "A domani \u00e8 un EP, primo lavoro da solista dell'mc milanese Ape, uscito nel 2002, a seguito di varie esperienze maturate nel suo gruppo, i Trilamda. All'interno del progetto \u00e8 contenuta la traccia \"Estate '02\", di cui esiste una versione successiva (dal titolo \"Notti d'estate\"), contenuta nella compilation del 2004 \"Street Flava 2nd Avenue\""}
{"id": "1861210", "revid": "580", "url": "https://it.wikipedia.org/wiki?curid=1861210", "title": "Cimetta", "text": "Cimetta \u00e8 una frazione del comune di Codogn\u00e8 in provincia di Treviso.\nEssa occupa una porzione del territorio occidentale del comune, a sud di Cimavilla, ad ovest della Strada Provinciale 15 Cadore-Mare.\nMonumenti e luoghi d'interesse.\nChiesa parrocchiale.\nRisalente al XV-XVI secolo e costruita su un precedente impianto trecentesco, \u00e8 dedicata a Sant'Ulderico vescovo.\nLa facciata a salienti \u00e8 ripartita da lesene e terminata da un grande timpano. La porzione centrale, con portale timpanato, \u00e8 arricchita da un dipinto rappresentante il santo a cui il tempio \u00e8 consacrato.\nAl suo interno, la chiesa conserva una pala d'altare di Palma il Giovane con \"Sant'Ulderico e santi\".\nUn campanile cuspidato, la cui cella campanaria ha aperture abbellite da colonnine, si erge a destra della facciata.\nChiesa di San Clemente.\nAltro edificio sacro, di dimensioni inferiori, ma antichissimo (XI secolo) \u00e8 la chiesa di San Clemente: un restauro ha rinvenuto tracce di pavimentazioni risalenti al 1050 circa. All'interno \u00e8 conservato un affresco bizantino rappresentante \"San Clemente\".\nVilla Paoletti.\nVilla veneta del XVIII secolo, Villa Paoletti \u00e8 probabilmente edificata su un impianto cinquecentesco. Di tre piani il corpo principale, dalle linee molto razionali, dal quale si allungano, sui due lati, delle ali laterali pi\u00f9 basse: quella di destra si collega a un edificio con linee goticheggianti, caratterizzato da monofore ogivali.\nCultura.\nEventi.\nQuattro sono gli eventi principali, legati alla tradizione locale:"}
{"id": "1861212", "revid": "599013", "url": "https://it.wikipedia.org/wiki?curid=1861212", "title": "Jason Wilcox", "text": ""}
{"id": "1861218", "revid": "287204", "url": "https://it.wikipedia.org/wiki?curid=1861218", "title": "Euroleague Basketball 2008-2009", "text": "LEurolega di pallacanestro 2008-2009 ha visto la vittoria del Panathinaikos. Juan Carlos Navarro venne nominato MVP della regular season, mentre Vasil\u012bs Spanoul\u012bs fu l'MVP delle Final Four."}
{"id": "1861221", "revid": "110157", "url": "https://it.wikipedia.org/wiki?curid=1861221", "title": "Museo del tesoro della basilica di San Francesco", "text": "Il Museo del tesoro della basilica di San Francesco, \u00e8 una raccolta d'arte sacra esposta in due sale del Palazzo Nord del Sacro Convento di Assisi, con accesso dal primo piano del rinascimentale Chiostro di Sisto IV, a ridosso dell'abside della celebre basilica che custodisce le spoglie del Poverello. Dal 1986 il Museo ospita la collezione F. M. Perkins comprendente le opere donate all'Ordine dei frati minori conventuali dal critico d'arte americano, terziario francescano, morto ad Assisi nell'ottobre 1955.\nIl Museo aderisce all'Associazione Musei Ecclesiastici Italiani (AMEI) e alla Rete museale ecclesiastica umbra\nStoria.\nRisale al 1930, tre anni dopo la restituzione ai frati della basilica e del Sacro Convento, la prima esposizione del tesoro nella sala Pio XI del Palazzo Ovest dello stesso complesso conventuale. Si volle cos\u00ec valorizzare ci\u00f2 che dell'antico patrimonio era sopravvissuto all'usura del tempo, ma specialmente alle spogliazioni napoleoniche (nel 1798 vennero razziati circa 390 chili di suppellettili in argento e altri preziosi) e a quella della soppressione italiana del 1866, quando comunque la camera del Tesoro, posta alla base del poderoso campanile, si presentava gi\u00e0 tristemente dilapidata.\nDai documenti d'archivio e soprattutto dagli antichi inventari di sacristia (il primo \u00e8 del 1338), possiamo conoscere qualcosa dell'evoluzione di questa raccolta. Ma ci sono altri testimoni: le prime biografie del Santo attestano, ad esempio, come nel 1230, in occasione della traslazione del corpo di Francesco nella nuova chiesa a lui dedicata, Gregorio IX invi\u00f2 in dono \u00abuna croce d'oro, scintillante di pietre preziose, con incastonata una reliquia del legno della croce di Cristo. Oltre a ci\u00f2, oggetti di decorazione, suppellettile liturgica e altri oggetti utili al servizio dell'altare, molti preziosi e splendidi parati sacri\u00bb.\nA questi doni, tanti altri e molto preziosi fecero seguito tanto che la loro gestione dovette creare non poche difficolt\u00e0 e forse anche qualche scrupolo ai seguaci del Poverello. A risolvere la questione intervenne nel 1254 Papa Innocenzo IV che con la bolla \"Dignum existimamus\" riconosceva ai frati il solo uso dei beni liberandoli cos\u00ec dalla preoccupazione della propriet\u00e0 che, come per l'intero complesso santuariale, era stata evocata dalla stessa Sede Apostolica. Nel contempo si stabiliva l'assoluto divieto a chiunque di asportare, pignorare o alienare tale patrimonio. Una disposizione successivamente ribadita da papa Clemente X nel 1703.\nSede.\nNon \u00e8 secondario contestualizzare l'esposizione nel complesso monumentale formato dalla basilica e dal Sacro Convento che costituisce il luogo originario in cui il tesoro si \u00e8 andato formando e per cui alcune opere sono state addirittura create. \nLe stanze in cui attualmente il Museo ha sede appartengono alla prima costruzione realizzata, per volere di Gregorio IX, a partire dal 1228 per la comunit\u00e0 dei frati. In tali ambienti ebbe certamente a dimorare per breve tempo anche lo stesso pontefice che aveva posto l'intero complesso sotto la sua immediata giurisdizione.\nNel 1756 il salone sopra l'antico dormitorio (l'attuale sala romanica) sub\u00ec pesanti rifacimenti in stile neogotico della volta, interventi che oggi gli valgono il nome di \"sala gotica\". Proprio in tale sala dal 1977 \u00e8 collocato il Tesoro mentre in quella attigua, verso il cosiddetto salone papale (primitiva sede del Museo stesso), la cosiddetta \"sala rossa\", venne nel 1986 esposta per la prima volta la collezione F. M. Perkins.\nNella seconda met\u00e0 del secolo XX sono stati affidati al Museo i 56 dipinti e la scultura della cosiddetta Collezione F. M. Perkins, comprendente opere tra il XIV e XVI secolo tra cui \u2013 per citarne solo alcune\u00a0\u2013 un \"San Francesco\" del Beato Angelico, la Madonna che adora il Bambino del Garofalo, due tavole di Giovanni di Paolo e tre di Pietro Lorenzetti, il \"San Sebastiano\" dell'Ortolano e il \"San Cristoforo\" del Sassetta.\nL'attuale allestimento delle due raccolte risale all'anno 2000 quando il Museo fu riaperto dopo i danni alla struttura causati dal terremoto del settembre 1997.\nOpere.\nPrima sala (detta \"gotica\"): il Tesoro.\nNonostante l'impoverimento subito nel corso della sua storia, quello che dell'antico tesoro si pu\u00f2 oggi ammirare risulta ancora di notevole interesse lasciando immaginare quella che doveva essere la ricchezza storica e artistica originaria di questa raccolta, mantenutasi grosso modo intatta fino alla fine del secolo XVIII.\nLa raccolta si compone per la maggior parte di opere delle arti cosiddette minori, anche se non mancano alcune pitture e sculture.\nTra ci\u00f2 che si \u00e8 salvato dell'antico tesoro, troviamo significative testimonianze degli inizi della collezione e del suo carattere internazionale: opere di provenienza e origine francese (come i manoscritti miniati a Parigi verso la met\u00e0 del Duecento, oreficerie tra cui il bel reliquiario della Veste Inconsutile e quello della Sacra Spina in stile gotico classico parigino della seconda met\u00e0 dello stesso XIII secolo, una elegante \"Madonna con Bambino\" in avorio anch'essa in purissimo stile gotico francese del secolo XIV), fiamminghe (l'arazzo di Sisto IV con l'albero francescano e alcuni avori), tedesche (l'orologio donato nel 1701 dall'imperatore d'Austria Leopoldo I al padre Vincenzo Coronelli e alcune oreficerie austriache-Salisburghesi).\nLe oreficerie sono predominanti: reliquiari di varie forme, provenienze, date e stili. Alcuni si distinguono per la loro singolarit\u00e0 come ad esempio quello di sant'Andrea (sec. XIII) e quello di sant'Orsola (sec. XIV), ornato da un bel vetro dorato e graffito. Fra i vasi d'altare spicca un folto numero di calici di varie epoche tra cui il pi\u00f9 celebre \u00e8 sicuramente quello d'argento dorato ornato di smalti di Guccio della Mannaia dono di Niccol\u00f2 IV, il primo francescano a sedere sulla cattedra di san Pietro dal 1288 al 1292.\nL'esposizione comprende anche due rari dossali di seta degli inizi del secolo XIII di produzione palermitana, opere dei maestri vetrari veneziani (una croce di cristallo con miniature della prima met\u00e0 del sec. XIV) e alcune pitture tra cui la Croce a due facce del Maestro dei Crocifissi Blu (seconda met\u00e0 del sec. XIII) e due pale d'altare di Tiberio d'Assisi e de Lo Spagna, entrambi vissuti a cavallo tra il XV e XVI secolo. Tra i tessuti merita una particolare menzione lo splendido paliotto d'altare di manifattura fiorentina su disegno attribuito ad Antonio del Pollaiolo, donato alla Basilica dal papa francescano Sisto IV forse nel 1478, in occasione dei duecentocinquantanni della canonizzazione di san Francesco."}
{"id": "1861222", "revid": "155613", "url": "https://it.wikipedia.org/wiki?curid=1861222", "title": "Rio Marroccone", "text": ""}
{"id": "1861226", "revid": "287204", "url": "https://it.wikipedia.org/wiki?curid=1861226", "title": "Nazionale Under-20 di calcio del Brasile", "text": "La Nazionale di calcio del Brasile Under-20 \u00e8 la principale risorsa per giovani calciatori della Federcalcio brasiliana (CBF) e per la Nazionale A.\nNella sua storia ha conquistato 5 Mondiali Under-20 e 11 campionati sudamericani di categoria (record).\nPartecipazioni ai mondiali Under-20.\n\"* I pareggi includono anche le partite concluse ai calci di rigore\""}
{"id": "1861229", "revid": "287204", "url": "https://it.wikipedia.org/wiki?curid=1861229", "title": "Campionato mondiale di calcio Under-17 2003", "text": "Il Campionato mondiale di calcio Under-17 2003 \u00e8 stato giocato in Finlandia tra il 13 agosto ed il 30 agosto 2003. Per questa edizione il numero delle squadre era 16, con le due migliori di ogni gruppo qualificate per i Quarti di finale.\nIl torneo fu vinto dal , che nella finale giocata al Finnair Stadium di Helsinki sconfisse la 1-0. Per i brasiliani fu il terzo titolo mondiale della storia. Al terzo posto si classific\u00f2 l'Argentina, che nella finale per il 3\u00ba posto ebbe la meglio sulla Colombia, battendola 5-4 ai rigori.\nSolo i giocatori nati dopo il 1\u00ba gennaio 1986 hanno potuto partecipare al torneo."}
{"id": "1861231", "revid": "1543377", "url": "https://it.wikipedia.org/wiki?curid=1861231", "title": "Nazionale di pallanuoto maschile della Spagna", "text": "La nazionale di pallanuoto maschile spagnola (Selecci\u00f3n de waterpolo de Espa\u00f1a) \u00e8 la rappresentativa pallanuotistica della Spagna nelle competizioni internazionali. Fa capo alla\" Real Federaci\u00f3n Espa\u00f1ola de Nataci\u00f3n\", la federazione spagnola che gestisce gli sport acquatici.\nA partire dagli anni ottanta, trascinata da Manuel Estiarte (1561 gol in nazionale, di cui 127 alle Olimpiadi), \u00e8 diventata una delle formazioni pi\u00f9 importanti a livello mondiale. Vanta un titolo olimpico e due titoli mondiali. Nella massima rassegna continentale non \u00e8 mai andata oltre l'argento.\nRisultati.\nOlimpiadi\nMondiali\nEuropei\nCoppa del Mondo\nWorld League\nGiochi del Mediterraneo\nRosa attuale.\nConvocati per gli Europei di Budapest 2020. Sono riportate le squadre di militanza di ciascun giocatore nel momento dell'inizio della manifestazione."}
{"id": "1861237", "revid": "1305772", "url": "https://it.wikipedia.org/wiki?curid=1861237", "title": "Together Alone", "text": "Together Alone (\"insieme da soli\" in lingua inglese) pu\u00f2 riferirsi a:"}
{"id": "1861242", "revid": "183694", "url": "https://it.wikipedia.org/wiki?curid=1861242", "title": "Alfredo Capelli", "text": "Biografia.\nDopo la laurea conseguita nel 1877 alla Sapienza - Universit\u00e0 di Roma, si spost\u00f2 all'Universit\u00e0 degli Studi di Pavia dove lavor\u00f2 come assistente di Felice Casorati. Nel 1881 divenne professore all'Universit\u00e0 degli Studi di Palermo, prendendo il posto di Cesare Arzel\u00e0, da poco trasferitosi a Bologna. Nel 1886 si spost\u00f2 ancora all'Universit\u00e0 degli Studi di Napoli Federico II, dove ottenne la cattedra in algebra. Sostituto a Palermo da Ernesto Cesaro, rimase a Napoli fino alla morte, avvenuta nel 1910.\nDal 1894 fu direttore del \"Giornale di matematiche\", fondato da Giuseppe Battaglini.\nFu socio dell'Accademia nazionale dei Lincei e dell'Istituto Lombardo Accademia di Scienze e Lettere.\nSi distinse nello studio della teoria delle forme e delle equazioni algebriche e per il teorema sui sistemi algebrici lineari che prende il suo nome, insieme a quello del matematico francese Eug\u00e8ne Rouch\u00e9."}
{"id": "1861243", "revid": "2373", "url": "https://it.wikipedia.org/wiki?curid=1861243", "title": "D\u00e9sert des Agriates", "text": ""}
{"id": "1861248", "revid": "61051", "url": "https://it.wikipedia.org/wiki?curid=1861248", "title": "Stomoxys calcitrans", "text": "La Stomoxys calcitrans , nota anche come mosca canina, \u00e8 un insetto dell'ordine dei Ditteri (Brachycera: Muscidae) noto per la sua ematofagia.\nPiuttosto simile alla mosca domestica (\"Musca domestica\"), differisce da questa per le dimensioni leggermente superiori e per l'apparato boccale pungente-succhiante. \u00c8 caratterizzata da una spiccata aggressivit\u00e0 e voracit\u00e0, tanto che spesso rimane attaccata agli animali anche per alcuni minuti soprattutto se \u00e8 posizionata in un punto particolarmente carnoso, come petto o fasce muscolari. Punge generalmente gli animali domestici, ma occasionalmente pu\u00f2 attaccare anche l\u2019uomo."}
{"id": "1861252", "revid": "697352", "url": "https://it.wikipedia.org/wiki?curid=1861252", "title": "Manovale gentiluomo", "text": "Manovale gentiluomo \u00e8 l'album di debutto di Dario Vergassola, pubblicato nel 1992 dalla Polygram Italia.\nDopo breve tempo esce il remix \"Non me la danno mai (lamento dell'armonizzatore)\", contenuta nello stesso CD.\nNel 1992 Dario aveva vinto il Festival di Sanscemo con la canzone \"Mario (Marta)\", l'unica gi\u00e0 edita (in quanto pubblicata nella compilation della manifestazione) fra quelle contenute nell'album."}
{"id": "1861256", "revid": "129019", "url": "https://it.wikipedia.org/wiki?curid=1861256", "title": "Illa de la discordia", "text": ""}
{"id": "1861266", "revid": "287204", "url": "https://it.wikipedia.org/wiki?curid=1861266", "title": "Chocolat (romanzo)", "text": "Chocolat \u00e8 un romanzo della scrittrice britannica Joanne Harris: ha scritto il libro nel 1998 e fu tradotto nella lingua italiana nel 1999, ha ispirato l'omonimo film del 2000.\nTrama.\nVianne Rocher arriva al tranquillo villaggio di Lansquenet accompagnata dalla figlia Anouk; in breve tempo, Vianne apre un negozio di dolciumi, \"La celeste praline\", che ben presto attira le attenzioni degli abitanti del paesino. I clienti che lo frequentano sono i pi\u00f9 disparati e per ognuno Vianne sa trovare il dolce preferito. L'apertura del negozio, per\u00f2, attira su Vianne le antipatie del sacerdote che fa di tutto per importunarla nella gestione del suo negozio."}
{"id": "1861272", "revid": "287204", "url": "https://it.wikipedia.org/wiki?curid=1861272", "title": "Serie A 2007 (Ecuador)", "text": "La Serie A 2007 fu la 49\u00aa edizione del torneo.\nLa prima fase part\u00ec il 2 febbraio 2007 e la seconda il 13 luglio. Vincitore fu la LDU Quito (giunta al suo nono titolo), retrocesse lo Sporting Club Imbabura.\nFormula.\nFu identico a quello introdotto del 2005. Si componeva di tre fasi:\nPrima Fase (Primera Etapa)\nLe 10 compagini giocavano in un torneo di 9 gare d'andata e ritorno. Le prime tre erano qualificate alla fase finale, e partivano con punti bonus (3 alla prima classificata, 2 alla seconda e 1 alla terza). La vincente era qualificata per la Copa Sudamericana 2007.\nSeconda Fase (Segunda Etapa)\nIdentica alla prima, con le prime tre qualificate con i bonus. Se un team si riqualificava, si guardava la prima non qualificata ed essa accedeva alla fase finale, pur senza bonus. La vincitrice della fase passava alla Copa Sudamericana 2008. Alla fine delle due fasi, la squadra con meno punti retrocedeva in B.\nLiguilla Final\nLa Liguilla Final \u00e8 un torneo che comprende i 6 qualificati. La squadra vincitrice si laureava campione e, con la seconda, accedeva alla fase a gironi della Copa Libertadores 2008, mentre la terza entrava nel turno preliminare."}
{"id": "1861273", "revid": "465169", "url": "https://it.wikipedia.org/wiki?curid=1861273", "title": "Paese (geografia)", "text": "Un paese \u00e8 considerato in geografia politica e in politica internazionale come una divisione politica all'interno di una certa entit\u00e0 geografica.\nSe riferito a un territorio sovrano, il termine viene pi\u00f9 comunemente associato con i concetti di Stato, nazione o governo. Nell'uso comune il termine \u00e8 usato indifferentemente sia come sinonimo di \"nazione\", sia di \"Stato\" o anche di citt\u00e0 o citt\u00e0 periferiche di carattere provinciale ed in questo caso si utilizza il diminutivo \"paesino\". Talvolta \u00e8 utilizzato come riferimento ad altre entit\u00e0 politiche che non siano quelle di \"Stato sovrano\". \nVi sono territori non-sovrani (divisioni politiche o amministrative all'interno di un pi\u00f9 vasto Stato) che costituiscono coese entit\u00e0 geografiche (alcune delle quali possono essere ex paesi) che non sono (o non sono mai stati) degli Stati sovrani. In questo caso il grado di autonomia e di governo locale pu\u00f2 essere molto variabile. Alcuni paesi possono possedere dipendenze di oltremare o territori separati anche geograficamente dallo Stato sovrano, ma considerati come parte integrante."}
{"id": "1861276", "revid": "124942580", "url": "https://it.wikipedia.org/wiki?curid=1861276", "title": "Monete di Venezia", "text": "La monetazione veneziana \u00e8 l'insieme delle monete coniate e utilizzate dalla Repubblica di Venezia dalla seconda met\u00e0 del XII secolo fino alla sua caduta avvenuta nel 1797. Con l'avvento del Regno d'Italia nel 1866 la zecca assolse funzioni di stabilimento di affinazione e fu definitivamente chiusa nel 1870.\nSebbene non si abbiano notizie certe sull'inizio della pratica di coniazione nel Ducato di Venezia, storici antichi come Andrea Dandolo o Marin Sanudo facevano risalire la concessione del privilegio di battere moneta ai re d'Italia Rodolfo (nel 921) e Berengario II (nel 950), anche se \u00e8 probabile che tale diritto fosse gi\u00e0 in precedenza stato concesso dagli Imperatori bizantini e gi\u00e0 circolavano denari con i nomi di Venezia e degli Imperatori carolingi Ludovico I (814-840) e Lotario I (840-855). Notizie si hanno poi, attorno al 1031 di monete coniate dal doge Ottone Orseolo, mentre nel 1193-1202 Enrico Dandolo imprimeva certamente per la prima volta a Venezia la moneta d'argento detta \"Matapan\", dall'omonimo promontorio greco.\nGrazie ai suoi commerci la repubblica di Venezia era uno dei pi\u00f9 ricchi stati europei ed ebbe una ricca produzione monetaria che esercit\u00f2 notevoli influenze nel bacino del Mediterraneo ed in Europa.\nIl tipo pi\u00f9 ricorrente era quello che recava al dritto l'immagine del doge che riceveva da San Marco lo stendardo.\nQuesto tipo era usato nel ducato d'argento ed in particolare in quello d'oro, che prese in seguito il nome di zecchino.\nNello zecchino al rovescio era raffigurato Cristo in un ovale, detto \"mandorla\", contenente nove stelle. I tipi dello zecchini rimasero assolutamente immutati dalla prima coniazione del 1284 all'ultima, lo zecchino di Ludovico Manin, cinque secoli dopo. Anche le emissioni battute dagli austriaci, a nome dell'imperatore Francesco II usarono gli stessi tipi.\nLe pi\u00f9 importanti monete coniate dalla Serenissima sono:\nLa coniazione veniva effettuata a Venezia, nel Palazzo della Zecca, e tale attivit\u00e0 veniva rigidamente sorvegliata dalla Quarantia, assemblea con funzioni di indirizzo economico-finanziario e di Tribunale Supremo.\nStoria e caratteristiche della monetazione veneziana.\nLe origini della monetazione veneziana.\nGrazie alla loro intraprendenza i primi mercanti della Repubblica di Venezia furono costretti a doversi interfacciare con tre sistemi monetari differenti. Da una parte l'Impero carolingio che adottava una monetazione basata su moneta d'argento e frazioni di essa, dall'altra l'Impero Bizantino che ancora si basava sul solido d'oro introdotto da Costantino il Grande e infine gli Arabi, con un proprio sistema fondato sul dinaro. La pace di Aquisgrana conclusa tra franchi e bizantini nell'812 confermava almeno formalmente l'appartenenza della citt\u00e0 di Venezia ai domini bizantini, questo avrebbe dovuto inserire Venezia nel sistema monetario bizantino, il pi\u00f9 diffuso nell'ambito dei commerci marittimi, ma ci\u00f2 non avvenne.\nI primi con\u00ee a riportare l'iscrizione sono denari d'argento e recano anche il nome dell'imperatore d'Occidente Ludovico il Pio. La zecca locale, attiva tra l'819 e l'822, adott\u00f2 quindi i modelli occidentali e produsse denari del valore di 1/12 di solido d'argento e 1/240 di lira, entrambe monete di conto. In questo modo il governo veneziano non intendeva emanciparsi dall'autorit\u00e0 bizantina, n\u00e9 tanto meno sottomettersi all'imperatore d'Occidente. Si tratt\u00f2 semplicemente di una scelta pratica per facilitare gli scambi con l'entroterra da cui Venezia traeva sostentamento.\nIl sistema monetario carolingio unific\u00f2 l'economia europea solo sulla carta poich\u00e9 sia gli imperatori, sia i governi locali, trovavano vantaggioso svalutare arbitrariamente le monete coniate. Sin dai primi tempi anche i denari veneziani subirono una rapida svalutazione e per tutto il X secolo il loro valore corrispose ai tre quarti di quello della moneta franca per poi passare alla sua met\u00e0 sul finire del secolo. Tra l'XI il XII secolo, quando circolavano le cosiddette monete \"Enrico\" (dal nome dell'imperatore impresso sul \"recto\"), il denaro veneziano perse ancora valore, passando da 250 a 220/1000 d'argento nel titolo e da 0,828 a 0,414 grammi nel peso.\nTra il 1125 e la met\u00e0 del secolo pare che la zecca veneziana abbia interrotto la sua attivit\u00e0. Attorno al 1150 si cominci\u00f2 ad abbandonare il denaro veneziano in favore della monetazione di Verona che si stava ormai imponendo in tutto il Veneto. Anche in questa citt\u00e0 era in uso il consueto standard carolingio basato su lire, soldi e denari; questi ultimi erano piccole monete di forma concava in lega di rame e argento.\nNel medioevo acquisti, affitti e prestazioni lavorative venivano pagati non solo in moneta da conto ma soprattutto in natura. I proprietari terrieri ricevevano dagli affittuari sale e vino, ma anche galline, grano, carne di maiale, olio per l'illuminazione, incenso, legname, tela di lino. D'altra parte, gli affitti per case erano preferibilmente fissati in denaro. Per i pagamenti all'estero si usavano sovente lingotti d'oro e d'argento dal peso misurato in marchi. Sappiamo che nel XIII secolo le verghe venivano analizzate e certificate dai funzionari della zecca prima di essere immesse nel commercio internazionale. Per il resto, i mercanti veneziani utilizzavano il sistema monetario in uso nei territori in cui viaggiavano.\nL'abbandono del sistema carolingio.\nAlla met\u00e0 del XII secolo Venezia aveva sostanzialmente smesso di battere moneta propria per fare largo uso di valute straniere anche se negli ultimi trent'anni del secolo le zecche ripresero l'attivit\u00e0 e i veneziani cominciarono lentamente a costituire un proprio sistema monetario. La prima moneta prettamente veneziana fu l\"'albulus\" o \"blanco\" del doge Vitale II Michiel, pesava 0,517 grammi e conteneva solo il 70\u2030 di argento. Si trattava quindi di un mezzo denaro (o, meglio, di un terzo di denaro) ed era adatta a pagamenti di piccola entit\u00e0. In ogni caso, imprimendo il nome del proprio governante e non quello dell'imperatore germanico, per la prima volta Venezia si autoproclamava indipendente anche dal punto di vista monetario.\nCon ll'ascesa di Sebastiano Ziani si torn\u00f2 a coniare denari, ma anche in questo caso recavano sul \"recto\" il nome del doge e sul \"verso\" quello di San Marco. Analogamente ai denari \"Enrico\", essi avevano un peso di 0,362 g e il 270\u2030 di argento. La cosiddetta \"libra denariorum venetiarium\" ebbe un grande successo non solo a Venezia, \u00e8 attestato tra il 1172 e il 1184 che le lire veneziane e le lire veronesi erano ugualmente accettate nei mercati in cui operavano commercianti veneziani, ma in seguito assunsero valori differenti e dal 1194 non furono pi\u00f9 interscambiabili. Dopo il 1172 nel mercato di Rialto non si hanno pi\u00f9 notizie di denari veronesi. Questo repentino cambiamento fa pensare all'emissione di un decreto del governo del quale, tuttavia, non resta traccia. Con il successore Orio Mastropiero venne recuperato il mezzo denaro del Michiel: i commercianti veneziani ebbero quindi a disposizione due monete per i pagamenti.\nLa riforma di Enrico Dandolo.\nLa svolta decisiva si ebbe sotto il dogado di Enrico Dandolo, quando venne attuata in quattro tempi una drastica riforma monetaria. Dopo una leggera svalutazione sia del denaro che del mezzo denaro, fu introdotto il grosso, una moneta di grande valore, del peso di 2,2 grammi e del titolo di 965\u2030 di argento; essa equivaleva a 2 soldi, ovvero a 24 denari. Il grosso divenne un simbolo della potenza veneziana e fu imitata in seguito da molti altri comuni italiani.\nTerzo stadio della riforma fu la fine dell'emissione del denaro dato che, in realt\u00e0, il grosso conteneva l'11% di argento in meno di una lira, quindi non corrispondeva esattamente a 240 denari. Solo sessant'anni dopo, con l'elezione del doge Lorenzo Tiepolo, si procedette al conio di nuove monete di questo tipo; nel frattempo i vecchi denari non vennero ritirati dalla circolazione e continuarono ad essere impiegati.\nUltima decisione fu il conio del quartarolo, una frazione del denaro. Secondo Martino da Canal questa moneta fu necessaria per pagare gli operai dell'Arsenale impiegati nella costruzione della flotta da destinare alla Quarta Crociata.\nAll'inizio del XIII secolo Venezia poteva quindi contare su un efficiente sistema monetario. Continuavano a circolare i vecchi denari e altre monete italiane, mentre gli affitti erano ancora pagati in natura e in denaro."}
{"id": "1861281", "revid": "486946", "url": "https://it.wikipedia.org/wiki?curid=1861281", "title": "Gabber (cultura)", "text": ""}
{"id": "1861282", "revid": "154893", "url": "https://it.wikipedia.org/wiki?curid=1861282", "title": "Lysteria monocitogenes", "text": ""}
{"id": "1861283", "revid": "122855167", "url": "https://it.wikipedia.org/wiki?curid=1861283", "title": "Luiz Felipe Ventura dos Santos", "text": "Carriera.\nFelipe comincia la carriera nelle giovanili del Vit\u00f3ria di Salvador, dove gioca fino al 2005, anno in cui viene mandato in prestito al S\u00e3o Caetano per fare esperienza. Il Bragantino lo acquista nel 2006, prima di venderlo alla Portuguesa quello stesso anno. Dal 2007 al 2010 \u00e8 il portiere titolare del Corinthians.Viene acquistato dallo Sporting Braga nel 2010, per poi trasferirsi al Flamengo nel 2011, club nel quale gioca attualmente."}
{"id": "1861284", "revid": "15756", "url": "https://it.wikipedia.org/wiki?curid=1861284", "title": "Cuscino di Lione", "text": "Il cuscino di Lione (in francese \"coussin de Lyon\") \u00e8 una specialit\u00e0 della pasticceria di Lione a base di cioccolato e pasta di mandorle. Questo dolce \u00e8 un quadrato di pasta di mandorle candita, verde pallido con una riga verde scuro, ripieno di crema ganache di cioccolato profumato al cura\u00e7ao.\nStoria di una creazione.\nDurante l'epidemia di peste del 1643, le autorit\u00e0 di Lione fecero voto di organizzare una processione sulla collina di Fourvi\u00e8re per implorare la Vergine di risparmiare la citt\u00e0. Nel farlo, essi misero un cero di sette libbre e uno scudo d'oro sul suo cuscino di seta. \u00c8 questo fatto che ispiro' al cioccolatiere Voisin, presente a Lione sin dal 1897, l'idea di utilizzare la forma del cuscino per creare il suo dolce nel 1960. Con il tempo il dolce \u00e8 diventato la prima specialit\u00e0 di pasticceria francese a base di ganache al cioccolato.\nOggi.\nIl successo di questo dolce continua. Si possono acquistare i cuscini di Lione sfusi oppure in scatole di velluto che ricordano la forma originale del cuscino di seta.\nDopo aver depositato il nome, la forma e la ricetta di questo dolce, la famiglia Boucaud detiene il monopolio della commercializzazione che effettua nella sua rete di negozi al dettaglio in tutta la regione Rh\u00f4ne-Alpes e anche a Marsiglia. Il gestore della societ\u00e0 Voisin, Paul Boucaud, afferma che la societ\u00e0 fabbrica ottantacinque tonnellate di cuscini di Lione l'anno e che questa produzione aumenta del 10% l'anno. La famiglia esclude il ricorso alla grande distribuzione per commercializzare il suo prodotto.."}
{"id": "1861289", "revid": "1422212", "url": "https://it.wikipedia.org/wiki?curid=1861289", "title": "Osella", "text": "Osella \u00e8 una moneta-medaglia che veniva coniata ogni anno dalla zecca di Venezia e che il doge donava alle personalit\u00e0 della Repubblica.\nStoria.\nIl doge, per antica tradizione, nel dicembre di ogni anno, donava ai nobili del Maggior Consiglio cinque anatre selvatiche. Nel 1521 il consiglio, a causa delle guerre che impedivano la caccia, decret\u00f2 che al posto degli uccelli venisse consegnata una moneta che fu perci\u00f2 chiamata \"osella\" (dal veneziano \"ose\u0142o\", \"uccello\"). La coniazione ebbe termine nel 1797, con la caduta della Repubblica.\nTipi.\nLe prime oselle avevano al dritto Cristo in trono che benedice il Doge in ginocchio che riceve il vessillo da San Marco. Inizialmente al dritto il tipo prevalente era quello di San Marco con il Doge genuflesso variamente interpretato. Al rovescio per lo pi\u00f9 un testo su pi\u00f9 righe, ad esempio . Sul finire del XVI secolo al rovescio cominciarono ad essere raffigurati vari soggetti.\nLe prime oselle pesavano intorno ai 9,30 grammi d'argento con un diametro di quasi 34\u00a0mm (la moneta da 2 euro ha un diametro di 25,75 mm e pesa 8,50 grammi). Un modulo cos\u00ec grande, simile a quello del tallero permetteva l'incisione di grandi figure e fu usato spesso a scopi propagandistici.\nOsella di doppio peso.\nL'osella di doppio peso veniva coniata in argento assieme a quella standard. Si trovano oselle di doppio nella seconda met\u00e0 del XVIII secolo.\nOsella d'oro.\nL'osella nasce come medaglia d'argento ma in seguito, gi\u00e0 verso la met\u00e0 del XVII secolo, furono coniate oselle d'oro da 2, 4, 6 ed 8 zecchini. Sotto Ludovico Manin l'osella da 4 zecchini pesava ca 14 grammi con un diametro di 30 millimetri. Quella da 6 ne pesava ca 21 con un diametro di 33\u201334\u00a0mm e quella da 8 zecchini pesava ca 28 grammi con un diametro di 36\u00a0mm. In genere avevano gli stessi tipi e legende delle oselle d'argento coniate lo stesso anno.\nOsella di Murano.\nMurano ebbe il privilegio di far coniare medaglie che avevano lo stesso peso delle oselle coniate dalla repubblica e che di conseguenza ebbero lo stesso nome.\nLe prime oselle di Murano furono coniate nel 1581, sotto il podest\u00e0 Zaccaria Ghisi. La monetazione fu interrotta e poi ripresa nel 1673 da quando fu coniata quasi annualmente fino alla caduta della repubblica.\nNelle oselle di Murano c'era la legenda del tipo e vi erano raffigurate le armi civiche, il \"gallo di Murano\" con il serpente nel becco e lo stemma delle famiglie muranesi pi\u00f9 importanti. L'ultima osella coniata ed emessa da Murano nel 1796 riporta gli stemmi delle famiglie Barbaria, Dalmoro, Motta e Ongaro. \nIn genere vi erano raffigurate le armi del doge di Venezia e quelle del podest\u00e0 e del camerlengo di Murano con i loro nomi. Spesso erano anche raffigurate le armi dei quattro deputati di Murano, anche in questo caso con i nomi.\nQueste monete venivano poi date ai membri del consiglio minore ed a quanti ne avevano commissionata a proprie spese la coniazione."}
{"id": "1861290", "revid": "110157", "url": "https://it.wikipedia.org/wiki?curid=1861290", "title": "Museo civico (Gubbio)", "text": "Il Museo civico di Gubbio \u00e8 situato nel Palazzo dei Consoli e si articola oggi in varie sezioni e collezioni, distribuite sui cinque piani dell'edificio: \"pinacoteca, sezione ceramiche, collezione archeologica, collezione orientale e collezione risorgimento.\"\nCollezioni.\nCollezione archeologica.\nLa sezione archeologica ha sede nell'ampio salone dell'arengo, nell'ex sacrestia e nella cappella del palazzo.\nNel salone sono esposti diversi reperti provenienti da scavi eseguiti nei dintorni sino al XIX secolo ed in particolar modo dai resti del Teatro romano di Gubbio come frammenti o parti di sculture, marmi di epoca romana e medievale, iscrizioni ed un sarcofago di et\u00e0 romana. Nell'ex sacrestia vi \u00e8 la raccolta numismatica, con monete che vanno dall'et\u00e0 umbra al XVIII secolo. Nell'ex cappella sono invece custodite le sette preziose Tavole eugubine, vendute al comune di Gubbio nel 1456. Le prime tavole (dalla I alla IV) sono state scritte, probabilmente, intorno al III o al II secolo a.C., in caratteri umbri. Le tavole VI e VII sono scritte in alfabeto latino e sembra che possano risalire al I secolo a.C. La tavola V \u00e8 scritta in caratteri umbri nella faccia \"a\" e nelle prime sette righe della faccia \"b\". Le rimanenti righe (8-18) sono invece in caratteri latini. Le tavole scritte in alfabeto umbro sono dette \"paleoumbre\", quelle scritte con alfabeto latino sono dette \"neoumbre\".\nSezione ceramica.\nNella sala della loggetta \u00e8 esposta la sezione delle ceramiche, costituita da diversi reperti di manifattura eugubina dal XVI secolo al XIX secolo. Fra i pezzi pi\u00f9 importanti vi sono due piatti di Giorgio Andreoli, maestro della tecnica \"a lustro\", del 1500.\nPinacoteca.\nNel piano superiore del palazzo \u00e8 sistemata dal 1909 la pinacoteca comunale, distribuita in cinque sale.\nNella prima sala vi sono un tondo raffigurante la \"Madonna col Bambino\" del XIV secolo ed una \"Crocifissione\" su tavola del XIII secolo opera del Maestro della Croce di Gubbio; nella seconda una \"Incoronazione della vergine\" della seconda met\u00e0 del '400 ed un \"San Vincenzo Ferreri\"; nella terza una terracotta quattrocentesca mentre nella quarta diverse opere rinascimentali. Nell'ultima sala \u00e8 conservato un dipinto attribuito al Sassoferrato."}
{"id": "1861291", "revid": "1833487", "url": "https://it.wikipedia.org/wiki?curid=1861291", "title": "Davide Valsecchi", "text": "\u00c8 cresciuto e vive a Eupilio in provincia di Como.\nCarriera.\nInizi.\nInizia a correre con le monoposto nel 2003, partecipando alle competizioni della Formula Renault fino al 2007; prende infatti parte alla Formula Renault italiana e alla Eurocup Formula Renault, per poi giungere alla World Series by Renault nel 2006. In questa categoria vince la sua prima gara a livello internazionale, durante la stagione 2007. Occasionalmente partecipa anche a eventi di Formula 3 italiana e tedesca.\nGP2 Series e altre categorie.\nNel 2008 inizia la stagione correndo nella GP2 Asia Series per il team Durango, raggiungendo l'ottavo posto in classifica; in seguito con lo stesso team partecipa alla stagione della GP2 Series. Durante le qualifiche per la seconda gara dell'anno, a Istanbul, \u00e8 protagonista di un incidente: durante una staccata per entrare in curva l'impianto frenante non si aziona e il pilota finisce dritto contro le barriere di protezione. Lo schianto gli procura la compressione di tre vertebre lombari, costringendolo a saltare anche i due eventi successivi; torna a correre al quinto Gran Premio a Silverstone. In occasione dell'ultima gara del campionato a Monza riesce a vincere la sua prima gara nella serie e con i risultati ottenuti si piazza 15\u00ba in classifica.\nProsegue con il team Durango anche nell'inverno 2008-2009, quando partecipa alla GP2 Asia finendo al quarto posto con una vittoria all'attivo, ottenuta a Shanghai. Nella serie principale ottiene un unico podio in Turchia; a partire dalla gara di Valencia passa alla Barwa Addax per sostituire Romain Grosjean, a sua volta impegnato in Formula 1. A fine stagione \u00e8 17\u00ba in classifica.\nIn occasione della GP2 Asia Series 2009-2010 passa a correre per la iSport International; vince tre gare e sale altre tre volte sul podio, riuscendo ad ottenere il titolo con tre corse di anticipo. In seguito con la stessa scuderia partecipa alla GP2 Series, piazzandosi per due volte sul podio prima di vincere l'ultima corsa ad Abu Dhabi, portandosi all'ottavo posto in graduatoria.\nFormula 1.\nNel 2010 disputa anche il suo primo test in Formula 1 con la HRT sul circuito di Abu Dhabi prima di essere ingaggiato per il 2011 come collaudatore dalla Lotus; il suo debutto in Formula 1 avviene in occasione della prima sessione di prove libere del GP della Malesia, dove guida la vettura di Heikki Kovalainen.\nAllo stesso tempo continua il suo impegno in GP2 con l'esordiente Team Air Asia; nella Asia Series ottiene un podio e la 7\u00aa piazza finale, mentre nella serie principale vince Gara 1 a Monaco e si conferma in ottava posizione al termine della stagione.\nNel 2012 viene ingaggiato dalla DAMS; nella prima parte di stagione ottiene un podio a Sepang e tre vittorie consecutive in Bahrain, mentre in seguito ottiene altri cinque podi prima di tornare alla vittoria a Monza; nell'arco della stagione contende il titolo piloti al brasiliano Luiz Razia, riuscendo a diventare matematicamente campione al termine di Gara 1 a Singapore.\nNel 2013 assume il ruolo di terzo pilota della Lotus in Formula 1.\nCompetizioni Gran Turismo.\nNel 2014 gareggia nell'International GT Open con una Lamborghini Gallardo GT3 del team Eurotech Engineering, in equipaggio con Giovanni Venturini. Dal 2016 corre con la Lamborghini Hurac\u00e1n GT3 nel Trofeo Blancpain Sprint Series.\nTelevisione.\nDal 2013 \u00e8 commentatore tecnico del mondiale di Formula 1 per Sky Sport F1.\nDal 22 marzo 2016 \u00e8 uno dei conduttori insieme a Guido Meda e Joe Bastianich della trasmissione \"Top Gear Italia\" in onda su Sky Uno.\nRisultati.\nFormula Renault 3.5 Series.\n() N.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara.\nGP2 Series.\n() N.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara.\nGP2 Asia Series.\n() N.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara."}
{"id": "1861296", "revid": "228587", "url": "https://it.wikipedia.org/wiki?curid=1861296", "title": "Aria artica continentale", "text": "In meteorologia l'aria artica continentale (cAK) \u00e8 una massa d'aria molto fredda e secca provenienti dalle regioni continentali dell'Artico.\nCaratteristiche.\nRispetto all'aria artica marittima, le masse di aria artica continentale presentano uno spessore pi\u00f9 limitato dal suolo, tendendo ad influenzare in modo minore le condizioni in quota, se non per effetto stau in prossimit\u00e0 dei rilievi montuosi, oltre che in prossimit\u00e0 di aree di bassa pressione da essa alimentate.\nPer la minore azione in quota, l'aria artica continentale \u00e8 associata a valori di isoterme a 850 hPa e a 500 hPa che risultano meno rigidi rispetto a quelli che si associano all'avvezione di aria artica marittima.\nEffetti meteorologici.\nL'aria artica continentale origina dalla parte settentrionale della Siberia e viene convogliata verso sud-ovest attraverso l'espansione dell'alta pressione termica dell'anticiclone russo-siberiano che, nella stagione invernale, tende ad espandersi fino all'Europa orientale balcanica.\nQuando l'anticiclone russo-siberiano riesce ad estendersi fino all'Europa centrale, si hanno anche avvezioni di aria polare fredda continentale, dalle caratteristiche pressoch\u00e9 identiche a quelle dell'aria artica continentale.\nLe masse d'aria fredda continentali tendono ad entrare nel bacino del Mediterraneo, attraverso una serie di porte naturali che si aprono lungo le pendici occidentali dei Balcani e all'estremit\u00e0 sud-orientale dell'arco alpino dove, nei pressi di Postumia, si apre la porta della Bora.\nI venti di bora tendono a soffiare con elevata intensit\u00e0 sul Golfo di Trieste e sull'Adriatico settentrionale, a causa dell'elevata differenza di pressione che si registra tra l'anticiclone russo-siberiano e la depressione mediterranea che si forma pi\u00f9 a sud, che pu\u00f2 essere sia la depressione tirrenica che quella adriatica.\nAnche i venti di grecale tendono a soffiare con forte intensit\u00e0 lungo le regioni del versante adriatico, nella Liguria centrale dove sfruttano la porta del Passo dei Giovi, lungo le coste orientali della Sardegna e settentrionali della Sicilia e localmente anche lungo il versante tirrenico, dove la maggiore intensit\u00e0 si registra tra la Toscana meridionale e il Lazio settentrionale a causa della lontananza della dorsale appenninica.\nLe condizioni atmosferiche associate si caratterizzano per il cielo sereno e particolarmente terso sull'Italia settentrionale e sulle regioni del medio-alto versante tirrenico, mentre lungo l'intero versante orientale della penisola si verifica l'effetto stau che pu\u00f2 determinare fenomeni nevosi anche a quote molto basse e localmente in pianura e lungo le coste. Anche la Sardegna vede clima asciutto, ad eccezione delle sue parti orientali, mentre la Sicilia e le regioni joniche e del basso versante tirrenico sono generalmente interessate dagli effetti perturbati di una delle due depressioni (depressione tirrenica o adriatica) che generalmente si formano sui bacini meridionali italiani con questo tipo di configurazioni meteorologiche.\nLa diminuzione delle temperature interessa praticamente tutta la penisola italiana, in modo pi\u00f9 sensibile le regioni settentrionali ed adriatiche, in modo leggermente pi\u00f9 attenuato la Sardegna, soprattutto per quanto riguarda le coste occidentali e meridionali."}
{"id": "1861302", "revid": "1543377", "url": "https://it.wikipedia.org/wiki?curid=1861302", "title": "Rotherham United Football Club", "text": "Il Rotherham United Football Club, meglio noto come Rotherham United, \u00e8 una societ\u00e0 calcistica inglese con sede nella citt\u00e0 di Rotherham. Milita in League One, la terza divisione del campionato inglese di calcio.\nFondato nel 1925 dalla fusione tra il Rotherham Town (1899) e il Rotherham County (1870), adott\u00f2 inizialmente il giallo e il nero come colori sociali, ma poi scelse il rosso e il bianco. Gioca le partite interne al New York Stadium (12.021 posti), dopo aver utilizzato per 101 anni lo stadio Millmoor.\nStoria.\nNel 2014-2015 torn\u00f2 a disputare il Football League Championship dopo nove stagioni di attesa e si salv\u00f2 alla penultima giornata battendo in casa il per 2-1. Dopo avere ceduto giocatori importanti tra cui Ben Pringle, Craig Morgan and K\u00e1ri \u00c1rnason, protagonisti della risalita in seconda serie di due anni prima, la squadra, guidata da Neil Redfearn prima e da Neil Warnock poi (subentrato nel febbraio 2016 al primo, esonerato dopo sei sconfitte in otto partite), concluse il campionato 2015-2016 al 21\u00ba posto, salvandosi nuovamente. Nella stagione 2016-2017 la squadra retrocesse in terza serie. A nulla valsero due cambi in panchina: da Alan Stubbs a Kenny Jackett e da questi a Paul Warne.\nAl termine della stagione 2017-2018 si piazz\u00f2 al quarto posto in classifica e ottenne l'accesso alla finale dei play-off sconfiggendo in semifinale lo (2-2 e 2-0 nel doppio confronto). Ottenne la promozione battendo per 2-1 lo in finale. La permanenza nella seconda serie del calcio inglese dur\u00f2 per\u00f2 solamente una stagione visto che i \"millers\" retrocessero subito in League One, categoria che mantennero per\u00f2 solamente un anno, visto che il secondo posto dietro il Coventry gli permise di ritornare in Championship. La Championship per\u00f2 si rivel\u00f2 ancora un tab\u00f9 per il Rotherham che pass\u00f2 tutto il campionato a ridosso della zona salvezza, ma la retrocessione arriv\u00f2 beffarda all'ultima giornata a causa di un gol subito al minuto 89 al Cardiff City Stadium, che regal\u00f2 la salvezza al Derby County."}
{"id": "1861303", "revid": "92239409", "url": "https://it.wikipedia.org/wiki?curid=1861303", "title": "Vigne (Verzino)", "text": "Vigne \u00e8 una frazione di Verzino, un comune in provincia di Crotone (in Calabria).\nStoria.\nVigne \u00e8 stata fondata dai romani con il nome di \"Vainim\" intorno al IV secolo a.C."}
{"id": "1861307", "revid": "767487", "url": "https://it.wikipedia.org/wiki?curid=1861307", "title": "Ride on the Rhythm", "text": "Ride on the Rhythm \u00e8 un brano di house-dance, realizzato dal gruppo dei Blackwood nel 1996, che ebbe un notevole successo fra il dicembre 1996 e i primi mesi del 1997, riuscendo ad arrivare fino alla seconda posizione dei singoli pi\u00f9 venduti in Italia, e risultando alla fine dell'anno l'ottavo disco pi\u00f9 venduto in assoluto."}
{"id": "1861308", "revid": "633110", "url": "https://it.wikipedia.org/wiki?curid=1861308", "title": "Simonov SKS", "text": "Simonov SKS (\u0421\u0430\u043c\u043e\u0437\u0430\u0440\u044f\u0434\u043d\u044b\u0439 \u043a\u0430\u0440\u0430\u0431\u0438\u043d-\u0441\u0438\u0441\u0442\u0435\u043c\u044b \u0421\u0438\u043c\u043e\u043d\u043e\u0432\u0430, Samozaryadnij Karabin-sistemi Simonova, \"carabina semiautomatica sistema Simonov 1945) \u00e8 una carabina semi-automatica russa calibro 7,62 \u00d7 39 mm, progettata nel 1945 da Sergej Gavrilovi\u010d Simonov.\nFu una delle prime armi camerate per la cartuccia 7,62 \u00d7 39\u00a0mm M43 e venne utilizzata diffusamente nel secondo dopoguerra fino alla sua sostituzione con l'AK-47, ma rimase comunque per decenni quale dotazione di reparti meno operativi. Fu ampiamente esportata e prodotta nei paesi del blocco orientale, e segnatamente in Cina (denominata \"Type 56\"), in Germania Est (\"Karabiner S\") e nella Corea del Nord (\"Tipo 63\"). Molto diffuso anche nella Repubblica Socialista Federale di Jugoslavia\nStoria.\nNel corso della seconda guerra mondiale, molti paesi constatarono che i fucili del tempo, quale ad esempio il Mosin-Nagant (troppo lungo e pesante), sparavano cartucce di notevole potenza, generando un conseguentemente rilevante rinculo. Dette munizioni (ad esempio: 7,92 \u00d7 57 mm Mauser, .303 British, .30-06 Springfield e 7,62 \u00d7 54\u00a0mm R) erano efficaci fino a 2000 metri di distanza; nondimeno, si era osservato che la maggior parte dei conflitti a fuoco si svolgevano in un intervallo massimo compreso tra 100 e 300\u00a0m. Russi e tedeschi progettarono allora armi di nuova generazione, che avrebbero lavorato con cartucce pi\u00f9 piccole e pi\u00f9 leggere, di potenza intermedia. L'approccio tedesco fu la produzione, tra le due guerre mondiali, di una serie di fucili e cartucce intermedi, fino allo sviluppo del \"Maschinenkarabiner\" (mitragliatrice-carabina), culminato nell'MP44, il leggendario \"Sturmgewehr\", considerato il capostipite (perfino nel nome) del moderno fucile d'assalto. L'MP 44, prodotto durante la guerra, camerava il calibro intermedio 7,92 \u00d7 33\u00a0mm Kurz.\nNello stesso periodo i sovietici produssero un'intera famiglia di armi progettate intorno alla nuova cartuccia 7,62 \u00d7 39mm M43. Tra queste si annoveravano:\nUn piccolo numero di SKS fu collaudato in prima linea contro i tedeschi nel 1945, durante l'ultimo conflitto mondiale (anche se la cartuccia 7,62 \u00d7 39 mm M43 fu progettata nel 1943).\nUn progetto per una nuova arma venne ideato da Michail Timofeevi\u010d Kala\u0161nikov che ide\u00f2 una carabina semiautomatica azionata a gas, fortemente influenzata dal Garand statunitense, ma il progetto non fu all'altezza dell'arma presentata da Simonov, che venne adottata con la denominazione \"SKS-45\". La Norinco nel 2005 rielabor\u00f2 i modelli SKS-M, SKS-D, e MC-5D, che erano stati ri-progettati in fabbrica per accettare senza problemi i caricatori dell'AKM (anche se si doveva rimuovere la cassa in legno per accettare i caricatori a tamburo).\nCaratteristiche.\nDescrizione generale.\nLa SKS ha un aspetto canonico da carabina, con una cassa in legno sprovvista di impugnatura a pistola, ed utilizza un caricatore a dieci colpi. La maggior parte delle versioni \u00e8 fornita di baionetta a spiedo interamente ripiegabile, unita al vivo di volata merc\u00e9 un attacco \"a compasso\". Alcune versioni (come la variante M59/66 di fabbricazione jugoslava) sono dotate di tromboncino lanciagranate.\nCome nel caso della statunitense M1 Carbine, la carabina \u00e8 pi\u00f9 corta e meno potente del fucile semiautomatico da cui deriva (rispettivamente, lo SVT-40 sovietico per la SKS e l'M1 Garand americano per l'arma popolarmente soprannominata \"Baby Garand\"). Contrariamente a quanto spesso si crede, non si tratta di un moderno fucile d'assalto. Infatti, l'SKS non soddisfa tutti i requisiti essenziali di tale categoria di armi, ancorch\u00e9 talune varianti vi si approssimino significativamente. Non ha la predisposizione per il fuoco selettivo, ed il progetto originale non prevede un caricatore asportabile. In Cina vennero prodotte alcune varianti a fuoco selettivo, tuttavia il progetto originale dell'SKS ne fa un'arma \"naturalmente\" semiautomatica. Il caricatore da dieci colpi \u00e8 normalmente alimentato da una \"stripper clip,\" e i proiettili possono essere estratti mediante una levetta (che apre il \"pavimento\" del serbatoio) posta davanti al castello del grilletto.\nAspetti tecnici.\nLa SKS ordinaria \u00e8 semiautomatica e munita di caricatore fisso/infulcrato da dieci cartucce, che viene riempito dalla sommit\u00e0 del fucile, sia con inserimento manuale delle munizioni, sia avvalendosi di un \"pacchetto\" (la \"stripper clip\" gi\u00e0 nominata) preconfezionato.\nNell'impiego tattico tipico, la \"stripper clip\" viene abbandonata dopo l\u2019uso (per ovvie ragioni di priorit\u00e0 operativa e di sopravvivenza) ma nell'addestramento e/o nell'uso amatoriale, la \"stripper clip\" pu\u00f2 essere recuperata e \"riciclata\" pressoch\u00e9 all'infinito. Il funzionamento semiautomatico \u00e8 reso possibile dall'adozione di un tubo per il recupero del gas di sparo che, tramite un sistema con pistone a corsa corta, determina l'arretramento dell'otturatore, l'espulsione del bossolo esausto e la successiva alimentazione di una cartuccia \"fresca\" prelevata dal serbatoio. Alcune varianti sono state modificate per consentire l'uso del caricatore separabile dell'AK-47, ma non fu, generalmente, un'idea tanto brillante: come spesso avviene in casi analoghi nei fucili militari, l'adattamento di un serbatoio staccabile ad un'arma concepita per il serbatoio fisso determinava frequenti inceppamenti.\nLa lunghezza della canna nell'SKS \u00e8 leggermente pi\u00f9 lunga di quella della \"famiglia Kalashnikov\", e pertanto la velocit\u00e0 alla volata \u00e8 lievemente maggiore nell'SKS. Bench\u00e9 i primi modelli russi avessero percussori a molla pre-compressa, la maggior parte delle varianti di SKS presenta un percussore liberamente flottante nell'otturatore. Per le caratteristiche strutturali, la pulizia dev'essere assai diligente (specie dopo prolungata inattivit\u00e0) per assicurarsi che il percussore non si incolli in posizione avanzata all'interno dell'otturatore. Tale inconveniente pu\u00f2 infatti causare lo sparo accidentale di un colpo, o addirittura di pi\u00f9 di uno. Il fenomeno \"(slamfire)\" \u00e8 decisamente meno probabile con le munizioni di tipo militare (il cui innesco di tipo Berdan \u00e8 molto pi\u00f9 duro rispetto ai normali inneschi utilizzati per la ricarica personale dei colpi) per cui \u00e8 stata progettata la SKS, ma questa considerazione non pu\u00f2 esimere l'utente da una scrupolosa manutenzione, come del resto \u00e8 buona norma con ogni arma. Per i collezionisti, lo \"slamfire\" \u00e8 insidiosamente pi\u00f9 facile quando nell'otturatore siano rimasti residui del liquido protettivo anti-corrosione \"Cosmoline\". Il percussore \u00e8 triangolare nella sezione trasversale, e lo \"slamfire\" pu\u00f2 essere provocato anche dal montaggio del percussore in posizione capovolta (in questo caso il percussore non \u00e8 libero di muoversi ma rimane fisso nella posizione avanzata). Il percussore deve essere asciutto, ed avere un leggero gioco orizzontale quando si scuote longitudinalmente l'otturatore. Tutt'al pi\u00f9, si pu\u00f2 usare un lubrificante leggero quando si ricompone l'otturatore. Anche il ripetuto azionamento \"a vuoto\" del meccanismo di sparo pu\u00f2 favorire il fuoco accidentale nella SKS. \u00c8 possibile modificare con una molla il percussore della maggior parte delle SKS, se il proprietario desidera ricreare una situazione simile ai primi modelli sovietici; allo scopo, molti produttori di accessori per armi mettono a disposizione specifici \"kit di conversione\".\nNella maggior parte delle varianti l'interno della canna \u00e8 stato sottoposto a cromatura per aumentarne la resistenza al calore ed alla corrosione (i modelli jugoslavi sono l'eccezione pi\u00f9 importante in quanto \u00e8 cromata solo la zona di canna prossima al foro di presa del gas). Sebbene questo trattamento effettivamente riduca la precisione di tiro, ci\u00f2 non rappresenta un vero limite nel contesto tattico d'impiego per cui sono concepite le armi di questa classe.\nTutte le SKS militari hanno una baionetta attaccata sotto alla canna, che si pu\u00f2 estrarre e ripiegare con un innesto a molla (talvolta la baionetta \u00e8 rimovibile, altre volte \u00e8 fissa). Come ci si pu\u00f2 aspettare, la SKS permette effettivamente un agevole smontaggio/rimontaggio \"campale\", senza dover ricorrere ad utensili. Nel calcio \u00e8 alloggiato un kit di pulizia analogo a quello dell'AK-47.\nPer alcuni tiratori, la tacca di mira posteriore della SKS \u00e8 troppo piccola per collimare efficacemente, anche con visibilit\u00e0 favorevole. Il pezzo pu\u00f2 essere facilmente sostituito con un economico e valido accessorio specifico, ed \u00e8 pure diffusa la prassi di colorare con lucido brillante da unghie entrambe le tacche (compresa quella al vivo di volata). Molti appassionati modificano in vario modo il calcio, trovandolo troppo corto per la loro corporatura. Alcuni modificano la parte superiore dell'arma per accogliere un'ottica per il tiro di precisione, con risultati non entusiasmanti, poich\u00e9 tale adattatore va rimosso ogni volta che si esegue la pulizia dell'arma, a scapito dell'accuratezza che si dovrebbe ottenere da un montaggio esatto (e definitivo).\nProgettualmente, la SKS si rif\u00e0 all'AVS-36 (concepito dal medesimo progettista), al punto che taluni la considerano semplicemente un AVS-36 accorciato, privato della funzione di fuoco selettivo, e ricamerato in 7,62 \u00d7 39mm. Deve anche molto, in questo senso, ai gi\u00e0 nominati SVT-40 e M-44 Mosin-Nagant, i fucili che rimpiazz\u00f2, incorporando il meccanismo semiautomatico del primo (anche se trasposto in un calibro pi\u00f9 disinvolto), e la baionetta\u00a0\u2013 piccola, maneggevole ed integrata\u00a0\u2013 del secondo.\nNel 1949 fu ufficialmente adottata dall'Armata Rossa, venendo prodotta nella fabbrica d'armi Tula dal 1949 al 1955, e nella fabbrica Izhevsk nel 1953 e l'anno successivo. Sebbene fosse piuttosto alta la qualit\u00e0 produttiva dei due citati arsenali di stato, il progetto della SKS era gi\u00e0 obsoleto a confronto del Kalashnikov: dotato di fuoco selettivo, pi\u00f9 leggero, capacit\u00e0 serbatoio tripla, potenzialmente meno oneroso per la sua fabbricazione. Gradualmente nel giro di pochi anni, la produzione di AK-47 aument\u00f2 finch\u00e9 le rimanenti carabine SKS furono relegate soprattutto a truppe diverse dalla fanteria, e di seconda linea. Furono mantenute in tale servizio ridotto fino agli anni ottanta, o forse agli albori del decennio successivo. Oggi, la carabina SKS \u00e8 impugnata da alcune guardie d'onore russe, con funzioni puramente cerimoniali. \u00c8 molto meno onnipresente dell'AK-47, ma l'SKS (originale russa, o replicata da qualche altro paese dell'ex Cortina di Ferro) pu\u00f2 ancora apparire fra le mani di qualche appassionato civile, come pure essere la dotazione di milizie del terzo mondo, o di gruppi insurrezionali.\nDa un punto di vista di storia industriale, e di strategia logistica, \u00e8 corretto affermare che la SKS \u00e8 stata un'arma che colmava un vuoto, prodotta sulla scorta del collaudato impianto costruttivo del fucile anticarro PTRS-41 e di altrettanto sperimentate tecnologie metallurgiche. Con ci\u00f2 si voleva anche mantenere una sorta di via d'uscita, nel caso che l'allora rivoluzionario AK-47 si fosse rivelato un insuccesso. Ed in effetti, l'originaria struttura \"a forgiatura stampata\" dell'AK-47 dovette essere precipitosamente riprogettata con ricorso ad una diversa tecnica di fusione/stampaggio, il che determin\u00f2 un ritardo nella produzione, prolungando corrispondentemente la vita operativa della SKS quale \"arma di prima scelta\".\nBalistica.\nLa cartuccia 7,62 \u00d7 39\u00a0mm sparata dalla SKS \u00e8 stata equiparata alla .30-30 Winchester in quanto utilizzata per la caccia al cervo.\nNondimeno, la 7,62 \u00d7 39\u00a0mm \u00e8 talvolta giudicata inferiore alla.30-30 come cartuccia da caccia, categoria di munizioni che storicamente fa uso di proiettili relativamente leggeri rispetto al calibro.\nA 200 m ed oltre, una palla da 7,62 \u00d7 39\u00a0mm, per la sua forma pi\u00f9 aerodinamica e per la velocit\u00e0 leggermente pi\u00f9 alta, produrr\u00e0 una traiettoria pi\u00f9 piatta e conserver\u00e0 un'energia maggiore di una.30-30 dal \"naso\" arrotondato \"(round nose)\". Sono disponibili proiettili da caccia 7,62 \u00d7 39\u00a0mm con la punta cava e con la punta morbida da 154 grani (10 g), ma le 7,62 \u00d7 39\u00a0mm a punta cava sono leggermente pi\u00f9 leggere delle .30-30 ai massimi caricamenti, concedendo un lieve vantaggio ai proiettili.30-30 pi\u00f9 pesanti rispetto ai 7,62 \u00d7 39\u00a0mm a punta cava per la caccia ravvicinata nel sottobosco in mezzo agli scenari tipici che s'incontrano negli \"States\" orientali quando si va a caccia di cervi. Di converso, i proiettili a punta tenera da 154 grani (10 grammi) sono leggermente avvantaggiati sui .30-30 \"round nose\" da 150 grani (9,7 g), su tutte le distanze sopra i 100 m circa, per la forma \"spitzer\" del 7,62 \u00d7 39\u00a0mm. Un altro fattore da considerare sta nel fatto che la munizione 7,62 \u00d7 39\u00a0mm pi\u00f9 comune usa i pi\u00f9 duri detonatori Berdan, al posto dei detonatori standard americani, cio\u00e8 i Boxer. Alcune SKS tendono a frantumare i detonatori pi\u00f9 morbidi, e questo potrebbe essere fonte di pasticci meccanici.\nUtilizzo nel mondo.\nAdozione nei conflitti.\nBench\u00e9 la SKS sia stata un'arma sovietica di primo piano ufficialmente solo per pochi anni, essa svolse nondimeno un ruolo documentato nei due principali conflitti dell'era della Guerra fredda, ossia la Guerra di Corea e la Guerra del Vietnam, per non parlare di diverse altre \"guerre sporche\". La SKS fu ritirata dal servizio tra gli anni sessanta e gli anni settanta, fatta eccezione per polizia e forze armate cinesi, che continuavano ad usarla negli anni ottanta, mentre non occorrer\u00e0 che facciamo nuovamente cenno alla funzione di arma da parata tuttora mantenuta dalla carabina in questione. C'\u00e8 tuttora qualche unit\u00e0 di riservisti o della milizia cinese armata di SKS, affiancata al fucile d'assalto Type 56. Anche nel Vietnam ci sono reparti di polizia militare equipaggiati con la SKS. Negli anni novanta furono dismesse molte SKS come ex-ordinanza, e secondo diverse testimonianze ed immagini le SKS sono state ampiamente utilizzate da guerriglieri in Bosnia, Somalia, Africa in genere e Sudest asiatico durante gli anni novanta e durante gli anni 2000. In Africa, Asia e Medio Oriente la SKS \u00e8 ancora arma d'ordinanza per alcuni eserciti. Durante la Guerra fredda, la Russia condivideva con i suoi alleati i dettagli di progettazione e di fabbricazione. \u00c8 il motivo per cui esistono molte varianti della SKS. Alcune usano un caricatore da 30 colpi simile a quello dell'AK-47 (le cinesi \"Type 68\" e \"Type 68/72\", conosciute pure come modelli \"D\" e \"M\"), controlli del recupero del gas, congegni di mira per il tiro notturno, e vistosi lancia-granate da applicarsi al vivo di volata (la iugoslava M59/66, eventualmente la nordcoreana \"Tipo 63\"). Complessivamente, le carabine di cui ci occupiamo qui furono prodotte in Russia, Cina, Iugoslavia, Albania, Corea del Nord, Vietnam e Germania Est (\"Kar. S\"), con limitate produzioni di prototipi (\"Modello 56\") in Romania e Polonia (\"wz. 49\"). Materialmente sono assai simili, bench\u00e9 il lanciagranate da 22\u00a0mm secondo le specifiche NATO della versione iugoslava e la cassa pi\u00f9 avvolgente della versione albanese rendano riconoscibili a colpo d'occhio tali varianti. Le prime versioni di SKS russe e alcune pi\u00f9 tarde cinesi \"Type 56\" utilizzavano antiquate baionette \"a spiedo\", laddove la maggioranza degli esemplari esistenti \u00e8 tuttavia dotata di pi\u00f9 moderna baionetta \"a lama\".\nMolti particolari minori, e soprattutto le tacche di mira e gli appigli di manovra degli otturatori, erano unici in quanto di produzione nazionale. Alcune SKS costruite nel periodo 1955-56 erano prodotte in Cina con parti russe, presumibilmente nel quadro di un accordo di condivisione tecnologica. La quasi totalit\u00e0 delle M59 e M59/66 iugoslave aveva invece la cassa in olmo, noce e faggio. Si sono viste delle SKS anche nei recenti conflitti in Africa, Afghanistan, e Iraq.\nAlcune nazioni hanno utilizzato la SKS senza avere i diritti industriali di produrla: Afghanistan, Congo, Indonesia, Iraq, Laos, Libano, Mongolia, Marocco, Repubblica Araba Unita (Egitto) e Repubblica Democratica Popolare dello Yemen. Una versione da caccia \"sportivizzata\" della SKS \u00e8 tuttora prodotta dalla fabbrica di armi Zastava. \u00c8 conosciuta con la sigla LKP 66, ed \u00e8 dotata di cassa in unico pezzo del tipo detto \"Monte Carlo\", ottica di precisione montata superiormente, grilletto modificato, caricatore orizzontale (simile a quello dei fucili a pompa) da sette colpi. Naturalmente, ha anche la parte anteriore modificata, senza attacco per la baionetta. Questo fucile non \u00e8 ancora stato importato negli Stati Uniti.\nNel mercato civile.\nLa SKS \u00e8 popolare nel mercato civile delle armi declassate dall'ordinanza militare, specie negli Stati Uniti d'America.\nPer la loro natura storica, accompagnata da una certa aura romanzesca, le SKS russe od europee sono classificate dal \"Bureau of Alcohol, Tobacco, Firearms and Explosives\" quali oggetti \"Curio &amp; Relic\" ai sensi della legge statunitense, e ci\u00f2 ne consente la vendita con caratteristiche altrimenti da escludersi. Nondimeno, tale classificazione liberale non \u00e8 estesa alla produzione cinese. In ragione della ciclopica dimensione dell'Esercito Popolare di Liberazione cinese, in quel paese furono costruiti pi\u00f9 di otto milioni di SKS nell'arco della vita operativa di detta arma, che pertanto pu\u00f2 essere considerata una fra le pi\u00f9 diffuse di ogni tempo.\nIn Australia, le carabine SKS cinesi (ma anche le russe) erano molto comuni tra gli appassionati di caccia o di tiro a segno negli anni ottanta e nei primi anni novanta, prima che i fucili semiautomatici fossero vietati nel 1996. Di conseguenza, in Australia i fucili a ripetizione ordinaria della serie Mosin-Nagant, pi\u00f9 volte richiamati, hanno preso il posto gi\u00e0 appartenuto alle SKS.\nNei primi anni novanta, la SKS cinese divenne presto \"il fucile da caccia al cervo del povero diavolo\" in alcuni stati USA meridionali, poich\u00e9 era venduta ad un prezzo bassissimo, addirittura inferiore alla Marlin Model 336, una carabina assai simile a quella che comunemente vediamo nei film western. L'importazione negli \"States\" della SKS cinese fu vietata nel 1994.\nPer il suo prezzo piuttosto basso, per l'ampia disponibilit\u00e0 e flessibilit\u00e0 d'uso, la SKS ha ramificato un crescente mercato sia per i ricambi, sia per gli accessori. Tale mercato offre una quantit\u00e0 di articoli per eseguire l\"'upgrade\" dell'arma, a volte in modo cos\u00ec spinto da renderla quasi irriconoscibile. Questo procedimento, conosciuto come \"sportivizzazione\" (da qualcuno, un po' spregiativamente, detto anche \"bubba'd\") pu\u00f2 riguardare roba come calci sintetici, serbatoi maggiorati, copricanna modificati (che consentono l'adozione di mirini telescopici, laser, eccetera), freni di bocca diversi, smorzatori di rinculo, ed altro.\nNel luglio 2019 in California, un attentatore di origini Italo-iraniane utilizz\u00f2 una SKS, legalmente detenuta, per un attacco costato la vita a lui stesso e ad almeno altre tre persone, con una quindicina di feriti.\nVarianti.\nDopo la Seconda guerra mondiale, il progetto della SKS fu concesso in licenza o venduto a diversi alleati dell'URSS, tra cui Cina, Iugoslavia, Albania, Corea del Nord, Vietnam, Germania Est, Romania e Polonia. La maggior parte di queste nazioni produsse varianti pressoch\u00e9 identiche, in cui le modifiche pi\u00f9 frequenti riguardavano i diversi stili di baionette ed il (pi\u00f9 volte nominato) lanciagranate da 22\u00a0mm che comunemente s'incontra nei modelli iugoslavi.\n\u00c8 opportuno notare che tutte le varianti di SKS sono carabine, eccetto la versione M59/66 jugoslava. Ci\u00f2 \u00e8 dovuto alla lunghezza aggiuntiva che il tromboncino/attacco lanciagranate conferisce, nel caso specifico, alla SKS.\nEcco un elenco di differenze dalla (pi\u00f9 comune) versione canonica sovietica.\nIl parere degli appassionati \u00e8 discorde quanto alle qualit\u00e0 delle singole versioni. Generalmente si ritiene che gli esemplari iugoslavi siano superiori a quelli cinesi, ancorch\u00e9 i secondi abbiano l'anima cromata, a differenza dei primi. Le SKS tedesco-orientali, russe ed albanesi hanno di solito una quotazione di mercato pi\u00f9 elevata. Per quanto riguarda gli esemplari albanesi, ci\u00f2 si spiega con la diversa lavorazione della cassa, ed in generale con una certa rarit\u00e0 conseguente alla piccola pezzatura della produzione specifica. Tra la fine degli anni sessanta ed il 1978 furono fabbricate circa 18.000 SKS albanesi, di cui and\u00f2 distrutta pi\u00f9 o meno la met\u00e0.\nLa maggior parte delle SKS tedesco-orientali rimanenti \u00e8 stata venduta o comunque trasferita in Croazia nei primi anni novanta.\nDella Zastava LKP 66 abbiamo gi\u00e0 parlato in precedenza.\nAspetti legali nel mondo.\nItalia.\nNella Repubblica Italiana, la SKS \u00e8 classificata dal \"Catalogo nazionale delle armi comuni da sparo\" con la relativa qualit\u00e0 legale di arma da caccia, e viene importata nelle versioni prodotte da Norinco ed Adler (Zastava) e nonch\u00e9 da arsenali russi.\nCanada.\nIn Canada la legislazione impone un tetto di cinque colpi per caricatore e quindi le SKS per esser commerciate devono utilizzare una minore capacit\u00e0 nel caricatore per soddisfare i requisiti di legittimo possesso locali. Dove la legge permette caricatori pi\u00f9 capienti, una massa di \"accessoristi\" commercializza serbatoi \"di concorrenza\" che contengono 30 (o pi\u00f9) colpi. L'installazione di detti accessori postula la previa rimozione del caricatore fisso OEM (un'operazione che presuppone l'asportazione del gruppo-grilletto con un cacciaspine, un cacciavite, una punta di proiettile, o arnesi simili). Tuttavia, bench\u00e9 la cartuccia 7,62 \u00d7 39\u00a0mm sia generalmente paragonata all'americana Winchester .30-30, molti stati hanno leggi contrarie ai fucili da caccia con serbatoi da pi\u00f9 di 5 colpi. Per cacciare in tali stati si debbono applicare ai serbatoi degli adattatori che limitano la capacit\u00e0 a 5 colpi.\nStati Uniti d'America.\nLe SKS con il caricatore staccabile sono vietate negli stati USA di California e New Jersey. Tale proibizione vige anche nella Contea di Cook (Illinois), comprendente Chicago e molti centri minori."}
{"id": "1861309", "revid": "110157", "url": "https://it.wikipedia.org/wiki?curid=1861309", "title": "Chiesa dell'Immacolata (Mendrisio)", "text": "La chiesa parrocchiale dell'Immacolata \u00e8 un edificio religioso che si trova a Mendrisio, nel quartiere di Besazio, in Canton Ticino.\nStoria.\nNel XVII secolo qui esisteva una chiesa dedicata alla Madonna del Rosario, fra il 1777 ed il 1779 questa venne completamente ricostruita e dedicata all'Immacolata, su progetto di Innocente Regazzoni.\nDescrizione.\nLa chiesa ha una pianta ad unica navata affiancata da cappelle laterali e ricoperta da una volta a botte; la navata termina in un coro sovrastato da una cupola."}
{"id": "1861316", "revid": "149587", "url": "https://it.wikipedia.org/wiki?curid=1861316", "title": "Riserva naturale Foce Sele - Tanagro", "text": ""}
{"id": "1861323", "revid": "179980", "url": "https://it.wikipedia.org/wiki?curid=1861323", "title": "Thiago Emiliano Silva", "text": ""}
{"id": "1861324", "revid": "767487", "url": "https://it.wikipedia.org/wiki?curid=1861324", "title": "Bentornato Dio!", "text": "Bentornato Dio! (\"Oh, God!\") \u00e8 un film commedia per la regia di Carl Reiner, uscito nelle sale statunitensi venerd\u00ec 7 ottobre 1977.\nIl film ha per protagonisti il folksinger country ed attore John Denver (qui al suo primo film) e George Burns.\nTrama.\nJerry Landers, giovane dirigente di un supermarket di Tarzana, riceve un biglietto con il quale Dio lo invita al 27\u00ba piano di uno stabile, nella stanza 2700, per una intervista.\nSicuro di essere bersaglio dello scherzo di un amico, ma incuriosito, Jerry va nella stanza, dove trova ad aspettarlo un arzillo vecchietto con gli occhiali, che fuma il sigaro.\nDa questi, che dice di essere Dio, Jerry riceve la missione di annunciare al mondo l'esistenza di Dio, il suo interesse per l'umanit\u00e0 e l'ammonizione a riprendere fiducia nella vita e nel creato ove l'umanit\u00e0 pu\u00f2 stare bene se amministra saggiamente i beni di cui dispone.\nJerry scopre poi, incontrando la donna delle pulizie all'uscita, che in quel palazzo il ventisettesimo piano non esiste.\nJerry, trovando gi\u00e0 nella moglie Bobbie una ragionevole incomprensione, tarda a muoversi; ma l'arzillo vecchietto gli compare davanti pi\u00f9 volte. Jerry alla fine chiede un miracolo, per credergli, e il vecchietto gli propone di far arrivare la pioggia.\nSono in auto, e Jerry trova la venuta della pioggia non cos\u00ec determinante per stabilire se si tratti o meno di un vero miracolo e quindi se il vecchietto sia davvero Dio, fino a quando non nota che piove solo dentro la sua auto. Il vecchietto gli dice che non vedeva motivo per rovinare la giornata anche agli altri, e sorride.\nRecatosi dal direttore di un giornale, Jerry non viene preso sul serio. La notizia per\u00f2 viene diffusa e in maniere diverse fa chiasso. Jerry viene licenziato da George Summers; viene quindi avvicinato da un tribunale ecclesiastico di cui fanno parte rappresentanti di varie televisioni e un predicatore televisivo, che gli sottopongono delle domande per Dio. Jerry dovr\u00e0 restare nella camera di un albergo e rispondervi. Dio gli compare sempre sotto le forme dell'arzillo vecchietto, travestito da cameriere ai piani, e gli d\u00e0 le risposte, aggiungendo pesanti giudizi sul presuntuoso telepredicatore, il pastore Willie Williams. Jerry li riferisce durante una sua trasmissione televisiva, e si guadagna una querela per calunnia.\nQuando il giudice Baker sarebbe propenso a condannarlo, il vecchietto si ripresenta in aula, riaffermando davanti a tutti di essere Dio, per prenderne le difese.\nAlla fine scomparir\u00e0 camminando verso l'uscita, tutti avranno la prova di avere incontrato Dio, e penseranno di averla registrata con la deposizione del vecchietto.\nMa la voce del Signore non \u00e8 rimasta incisa e gli astanti devono accontentarsi della fede nell'esperienza provata.\nJerry, che era miscredente, ormai possiede una nuova coscienza. Dio gli appare un'ultima volta e si dichiara pago dello scossone positivo dato all'umanit\u00e0."}
{"id": "1861327", "revid": "1865216", "url": "https://it.wikipedia.org/wiki?curid=1861327", "title": "Ling Yao", "text": " \u00e8 un personaggio immaginario della serie manga e anime \"Fullmetal Alchemist\", scritto e ideato dalla mangaka Hiromu Arakawa. Appare solo nel manga e nella , ma non nella prima.\nFiglio dell'imperatore di Xing e, quindi, uno dei tanti principi del paese (che \u00e8 diviso in numerosi \"clan\", ognuno dei quali ha offerto una moglie all'imperatore), giunge ad Amestris con la sua guardia del corpo, Lan Fan, e col nonno di lei, Foo, imbattendosi poco dopo, per caso, in Ed ed Al. Da allora la ricerca dei due ragazzi sar\u00e0 sempre in qualche modo incrociata con quella del giovane principe. Anch'egli, infatti, intende trovare la pietra filosofale, in modo da poterla donare al padre in fin di vita ed avere cos\u00ec maggiori possibilit\u00e0 di succedergli rispetto ai suoi numerosi fratelli e sorelle.\nAspetto e personalit\u00e0.\nHa solo 15 anni sebbene ne dimostri di pi\u00f9, al punto che in molte occasioni non viene preso sul serio quando dichiara la sua et\u00e0 (anche dallo stesso Ed), e ha gli occhi sottili e quasi sempre socchiusi. Porta i lunghi capelli neri legati in una coda, pettinati con un ciuffo sul lato destro del viso, e ha il fisico piuttosto atletico. Indossa una casacca di colore giallo e un paio di pantaloni chiari dall'inconfondibile stile orientale, cos\u00ec come le scarpe.\nHa uno spiccato senso dell'onore, in quanto si rifiuta di abbandonare i suoi compagni nei momenti pi\u00f9 critici, pari al suo appetito costante: non di rado, sia nel manga che nell'anime, Ling viene mostrato intento a consumare interminabili pasti il cui conto fa prontamente saldare a Ed, e sviene ogni volta che si ritrova a digiuno per qualche ora. Appare sempre nei momenti pi\u00f9 inaspettati, entrando spesso dalle finestre per piombare negli alberghi dove si trovano Ed e Al e sempre durante conversazioni critiche per dire la sua, tenuto costantemente d'occhio da Lan Fan. Sa essere buffo e avido al tempo stesso, caratteristiche che lo rendono piuttosto ambiguo. La sua lealt\u00e0 lo rende comunque un alleato affidabile e di notevole importanza per i fratelli Elric.\nNella versione italiana del manga, quando si esprime nella lingua di Amestris viene fatto parlare (come gli altri personaggi provenienti da Xing), scambiando la \"R\" con la \"L\".\nStoria.\nIl principe venuto da Xing.\nGiunto ad Amestris, Ling intuisce immediatamente che nel paese c'\u00e8 qualcosa di strano, ma non riesce a capire bene che cosa di preciso. In seguito si offre di aiutare Ed a catturare un homunculus, cos\u00ec da permettere all'alchimista di porgli delle domande sul segreto dell'apparente immortalit\u00e0 dei nemici, e riesce a mantenere l'impegno, catturando Gluttony. Il successo non \u00e8 per\u00f2 indolore: Lan Fan, ferita ad un braccio da Wrath durante il combattimento, decide di amputarselo durante la fuga, cos\u00ec che lei e il principe non possano essere rintracciati a causa dell'odore e delle tracce di sangue nel pavimento. In quest'occasione \u00e8 possibile vedere come l'apparente disinteresse di Ling nei confronti delle sue guardie del corpo non sia reale: nel momento in cui, infatti, ancor prima di amputarsi l'arto, Lan Fan invita il padrone ad andarsene e a lasciarla l\u00ec per salvarsi pi\u00f9 facilmente, il principe si rifiuta con decisione, in quanto Ling \u00e8 fermamente convinto che un vero re non abbandoni mai i suoi sudditi. La ragazza sar\u00e0 in seguito affidata alle cure del dottor Knox.\nNel frattempo Ling ed Ed vengono accidentalmente ingoiati da Gluttony e, dopo aver scoperto in lui un falso portale della verit\u00e0, riusciranno ad uscire, trovandosi proprio davanti al padre degli homunculus. In questa circostanza, venuto a sapere che tali creature sono alimentate da una pietra filosofale, Ling accetter\u00e0 di offrire il proprio corpo come involucro per il nuovo Greed, sperando in tal modo d'impadronirsi del segreto dell'immortalit\u00e0. Dopo l'accaduto Greed, che ha lo stesso carattere, ma non i ricordi del Greed precedente, sembra avere il pieno sopravvento sulla personalit\u00e0 del principe. Edward tuttavia comprende che Ling \"\u00e8 ancora l\u00ec dentro\" in quanto, dopo aver pronunciato il nome di Lan Fan, vede Greed bloccarsi per pochi secondi, fatto che lascia intendere quali siano i veri sentimenti che il principe prova per la ragazza. Non pu\u00f2 comunque fare altro che lasciarlo con gli homunculus nell'attesa di trovare un modo per riportarlo in s\u00e9. Ling Yao \u00e8 solito tenere quasi sempre gli occhi socchiusi, mentre Greed li tiene normalmente aperti.\nLing come nuovo Greed.\nIl nuovo homunculus lavora cos\u00ec per il Padre, fin quando non incontra la chimera Bido. Nonostante questi gli spieghi che lui e Greed erano amici, il nuovo Greed non si ricorda di lui e lo uccide per eseguire il suo compito di eliminare gli intrusi. Vedendolo morire, per\u00f2, i ricordi del Greed precedente tornano nella sua mente, creandogli grande confusione. L'anima di Ling, rinchiusa nel suo corpo, \u00e8 in grado di parlare a quella di Greed, e gli rinfaccia di aver tradito i suoi amici. Greed perde il controllo ed attacca King Bradley, per poi ritirarsi. Ling riesce momentaneamente a riprendere il controllo del proprio corpo, e trova Edward. Non potendo pi\u00f9 ripresentarsi dal Padre, Greed accetta l'alleanza di Edward e delle due chimere con lui, a patto di essere lui il capo e si reca con loro a Resembool, per poi ripartire alla volta di Central City.\nQuando il gruppo si scontra con Gluttony e Pride, non essendo in grado di combattere al buio, per un breve tempo Greed lascia il controllo del corpo a Ling, che \u00e8 in grado di sentire e seguire il \"ki\" degli homunculus.\nApprofittando poi del fatto che a Central City sono rimasti solo Sloth e il Padre, abbandona il resto del gruppo per recarvisi da solo, e combatte King Bradley quando quest'ultimo, sopravvissuto all'attentato di Mustang e Grumman, arriva alle porte del quartier generale. Durante lo scontro, viene raggiunto da Lan Fan, Foo, e dai soldati di Briggs: Foo e Buccaneer vengono ridotti in fin di vita da Wrath prima che quest'ultimo precipiti nel fossato attorno al quartier generale. Impossibilitato a salvarli in mancanza di un medico alchimista nelle vicinanze, Ling si rende conto che la sua immortalit\u00e0 non ha alcun valore se gli altri muoiono comunque intorno a lui, e decide di aiutare i soldati di Briggs a mantenere il controllo dell'entrata, raccogliendo le ultime volont\u00e0 di Buccaneer e combattendo con i poteri di Greed. Nella battaglia finale, poco prima di morire, il Padre riassorbe a s\u00e9 e uccide Greed, che si separa definitivamente cos\u00ec dal corpo di Ling. Egli ritorna a Xing con una pietra filosofale, accompagnato da Lan Fan e May Chang, promettendo alla ragazzina di proteggere anche il suo clan. Due anni dopo, \u00e8 gi\u00e0 divenuto imperatore di Xing a tutti gli effetti.\nAbilit\u00e0.\nLing Yao.\nCome tutti i personaggi venuti da Xing, Ling possiede lo strano potere di sentire l'anima di un essere umano. Questa capacit\u00e0, mai chiarita maggiormente durante la serie gli permette di identificare con facilit\u00e0 gli homunculus (che avendo un nucleo costituito dalla pietra filosofale sono effettivamente dotati di pi\u00f9 anime). Ling ha dimostrato di saper \"sentire\" la presenza di una persona artificiale in avvicinamento e di riuscire a determinare l'identit\u00e0 di Envy anche qualora questi sia sotto mentite spoglie.\nTale potere si manifesta come una sensazione spaventosa e agghiacciante che cresce d'intensit\u00e0 a seconda della quantit\u00e0 di anime prigioniere del corpo dell'homunculus.\nOltre alla suddetta capacit\u00e0, Ling possiede anche un'insospettabile abilit\u00e0 nel combattimento: pur essendo cos\u00ec giovane \u00e8 infatti in grado di tenere testa a King Bradley usando l'astuzia e la sciabola che porta sempre con s\u00e9 proteggendo Lan Fan al tempo stesso. In seguito, riesce persino a catturare Gluttony con uno stratagemma, e, combattendo contro Envy, getta della terra nei suoi occhi mettendolo temporaneamente al tappeto, giustificando le sue azioni con il fatto che ha dovuto fin da piccolo imparare a difendere la sua vita dagli attacchi di coloro che hanno tentato pi\u00f9 volte di ucciderlo per via del suo rango.\nGreed.\nCon l'infusione nel suo corpo della Pietra Filosofale, Ling acquisisce le capacit\u00e0 e la coscienza del precedente Greed. Guadagnando perfino l'abilit\u00e0 caratteristica dell'homunculus: il potere di modificare la forza dei legami degli atomi di carbonio nel suo corpo, creando una vera e propria corazza indistruttibile; le uniche pecche nella sua difesa sono che non \u00e8 in grado di rigenerarsi e proteggersi allo stesso tempo, e che il carbonio che ricopre il suo corpo pu\u00f2 benissimo essere trasmutato in modo tale da cambiare la sua durezza e la sua densit\u00e0 (basti pensare alla differenza tra un diamante e la mina di una matita, entrambi composti da carbonio).\nCome l'originale Greed, Ling non ama mostrarsi nella sua vera forma (lo si vede completamente corazzato solo in un'occasione) e per questo attiva il suo scudo solo parzialmente rivestendosi spesso gli arti, le mani e gli avambracci. Che cos\u00ec accessoriati sono un'ottima sostituzione per la sua spada. Le gi\u00e0 impressionanti abilit\u00e0 fisiche di Ling unite al potere datogli da Greed riparano alle pecche della precedente versione dell'homunculus che infatti si presenta molto pi\u00f9 agile e veloce, di gran lunga pi\u00f9 di Envy e di King Bradley, difatti in un secondo scontro che vede protagonisti i due riesce a ferire l'occhio perfetto del vecchio precisando che ci\u00f2 \u00e8 riuscito a farlo grazie al supporto e sacrificio di Buccanier e Fuu non cadendo nuovamente nelle sue trappole e riuscendo cos\u00ec a riscattare la sua precedente sconfitta (e morte).\nInfine, proprio come ogni altro homunculus, diviene virtualmente immortale e capace di rigenerare qualsiasi ferita."}
{"id": "1861334", "revid": "198277", "url": "https://it.wikipedia.org/wiki?curid=1861334", "title": "Gran Premio di San Marino 1981", "text": "Il Gran Premio di San Marino 1981 \u00e8 stata la quarta prova della stagione 1981 del Campionato mondiale di Formula 1. Si \u00e8 corsa domenica 3 maggio 1981 all'Autodromo Dino Ferrari di Imola. La gara \u00e8 stata vinta dal brasiliano Nelson Piquet su Brabham-Ford Cosworth; per il vincitore si tratt\u00f2 del quinto successo nel mondiale. Ha preceduto sul traguardo l'italiano Riccardo Patrese su Arrows-Ford Cosworth e l'argentino Carlos Reutemann su Williams-Ford Cosworth.\nVigilia.\nAspetti tecnici.\nLa variante delle \"Acque Minerali\" venne leggermente modificata, rendendola pi\u00f9 veloce.\nA seguito delle polemiche sulla regolarit\u00e0 delle sospensioni della Brabham BT49C anche l'Alfa Romeo test\u00f2 un tipo di soluzione tecnica simile. La Ferrari present\u00f2 una vettura a telaio allungato, tramite il posizionamento di un distanziale di 15 centimetri posto tra cambio e motore; il nuovo telaio avrebbe dovuto garantire una migliore disposizione dei pesi. La Williams utilizz\u00f2 un motore Ford Cosworth DFV preparato per la prima volta dalla Judd.\nIl 17 aprile venne insediata la nuova Commissione per la F.1: oltre ai rappresentanti di Scuderia Ferrari, Renault e Alfa Romeo, vi furono inseriti anche Bernie Ecclestone, capo della FOCA, Max Mosley (legale della stessa associazione) e un membro della Lotus. Per gli organizzatori entrarono quelli dei gran premi di Long Beach e Montreal (vicini alla FOCA) e quelli del Belgio e di Monaco (vicini alla FISA). Per i piloti fu nominato il campione del mondo in carica Alan Jones, senza diritto di voto. Nel corso della riunione Jean-Marie Balestre conferm\u00f2 la regolarit\u00e0 della Brabham BT49C, e condon\u00f2 la multa di 100.000 dollari, comminata alla Lotus per le dichiarazioni di Colin Chapman in occasione del Gran Premio d'Argentina. La posizione della FISA sulle Brabham venne per\u00f2 contestata da Jean Sage, direttore sportivo della Renault, che si augur\u00f2 che i commissari di Imola la dichiarassero illegale.\nIl 23 aprile il Tribunale d'Appello della FISA giudic\u00f2 illegale, in via definitiva, la Lotus 88. La vettura, a doppio telaio, presentata al Gran Premio di Long Beach, era stata subito esclusa dai commissari di gara, ma il Tribunale Sportivo di Atlanta aveva successivamente dato ragione alla scuderia britannica. Il team, non avendo a disposizione delle vetture per la gara imolese, si trov\u00f2 costretto a non partecipare al gran premio. La Lotus era sempre stata presente dal Gran Premio degli Stati Uniti d'America 1970.\nLa Toleman port\u00f2 all'esordio il modello TG181. La vettura era equipaggiata con un motore turbo della Brian Hart Ltd., casa britannica fondata nel 1969, all'esordio in F1, ma con una certa esperienza in Formula 2. La vettura era gommata dalla Pirelli; la casa milanese mancava nella massima formula dal Gran Premio del Marocco 1958, in cui aveva rifornito la Maserati. La Pirelli aveva gi\u00e0 vinto 40 gran premi iridati, tra il 1950 e il 1957.\nUn altro gommista fece il suo ritorno in F1: la Avon, che forniva la Fittipaldi. La Avon aveva gi\u00e0 disputato alcune gare negli anni cinquanta; l'ultima sua apparizione risaliva al Gran Premio d'Italia 1959, con l'Aston Martin.\nPur in assenza della Lotus 88 le controversie in merito alla regolarit\u00e0 delle vetture non mancarono. Al gioved\u00ec i commissari tecnici diramarono un comunicato in cui evidenziarono delle criticit\u00e0 che riguardano quasi tutti gli iscritti al gran premio, annunciando anche che tutte le vetture non considerate in regola non avrebbero preso parte alla gara. Oltre alla controversa Brabham, vennero considerate illegali, sempre per la presenza dei correttori d'assetto, le Fittipaldi e le ATS. Altre scuderie, tra cui Ferrari e Alfa Romeo, furono invitate a rimuovere le appendici in plastica montate sulle monoposto. Di fatto anche Williams, Osella, Ensign, Tyrrell, McLaren, Theodore e Arrows non vennero considerate regolamentari.\nI team legati alla FOCA minacciarono l'abbandono del gran premio, qualora non fosse stata stabilita nuovamente la regolarit\u00e0 delle minigonne flessibili e dei correttori di altezza, tanto che non si presentarono alle prove libere del venerd\u00ec, alla quale parteciparono solo i team vicini alla FISA. La FOCA, che invi\u00f2 a trattate Max Mosley, propose di non considerare pi\u00f9 la gara come valida per il Mondiale, e di trasformarla in una gara del Gruppo 8 (la Formula Libre che non imponeva il rispetto di particolari requisiti tecnici, come fatto per il Gran Premio del Sudafrica). La FOCA, che rischiava una multa per la non effettuazione della gara, infine accett\u00f2 in parte le richieste dei commissari, e ottenne un'ulteriore sessione di prove libere al venerd\u00ec pomeriggio, da effettuarsi prima di quelle ufficiali. I commissari, dal loro canto, permisero alla Brabham di mantenere i correttori di altezza.\nAspetti sportivi.\nFu il primo Gran Premio di San Marino di Formula 1. La pista di Imola aveva gi\u00e0 ospitato l'edizione 1980 del Gran Premio d'Italia, al posto della tradizionale sede di Monza. L'Italia ospitava cos\u00ec, per la seconda volta, due gran premi validi per il campionato mondiale di F1 nello stesso anno: il precedente risaliva al quando, oltre al gran premio nazionale, venne inserito nel calendario iridato anche il GP di Pescara.\nIl 10 aprile venne arrestato a Zurigo, per reati di natura finanziaria, David Thieme, titolare della \"Essex Overseas Petroleum\", sponsor principale della Lotus, anche se la notizia venne diffusa solo il 14, due giorni dopo il Gran Premio d'Argentina. La Lotus, gi\u00e0 in crisi per la lite con la FISA in merito alla regolarit\u00e0 del modello 88, afferm\u00f2 di voler comunque proseguire la sua attivit\u00e0 in Formula 1.\nIl gran premio vide l'esordio per il pilota milanese Michele Alboreto, iscritto dalla Tyrrell, al posto di Ricardo Zunino. Alboreto aveva vinto nel 1980 il Campionato europeo di F3. L'altra novit\u00e0 riguard\u00f2 l'impiego, da parte dell'ATS di una seconda vettura, affidata allo svedese Slim Borgudd. Prima di diventare pilota automobilistico, Borgudd era stato un affermato batterista jazz-rock, che suon\u00f2 in diversi gruppi locali e fu anche session-man per diversi lavori degli ABBA, il cui nome apparve sulla monoposto tedesca quale sponsor. Lo svedese aveva una certa esperienza nei campionati di Formula 3. La casa tedesca era stata sul punto anche di sostituire Jan Lammers con Jean-Pierre Jarier, ormai liberato dalla Ligier, ma successivamente conferm\u00f2 Lammers.\nLa gara vide anche l'esordio per una nuova scuderia, la britannica Toleman. La casa aveva vinto la Formula 2 nel 1980, conquistando i primi due posti nella classifica piloti, con Brian Henton e Derek Warwick. I due vennero confermati anche per l'avventura nella massima serie. L'assenza della Lotus evit\u00f2 la necessit\u00e0 di effettuare le prequalifiche.\nNelle prove libere di mercoled\u00ec 22 aprile il pi\u00f9 rapido fu Alain Prost su Renault che chiuse in 1'35\"8, circa due secondi pi\u00f9 lento del tempo ottenuto l'anno precedente dal \"poleman\" Ren\u00e9 Arnoux. Il giorno successivo la pioggia non consent\u00ec ai piloti di migliorare il crono di Prost; a causa di uno sciopero delle dogane non poterono partecipare alle prove le vetture delle scuderie britanniche.\nI prezzi per assistere alla gara andavano dalle 15.000 lire per l'ingresso semplice, alle 80.000 per la tribuna. Vi furono dei dubbi in merito alla trasmissione televisiva della gara vista l'alta richiesta della FOCA alla RAI, circa 40 milioni di lire.\nQualifiche.\nResoconto.\nAl venerd\u00ec la questione della regolarit\u00e0 delle monoposto comport\u00f2 un ritardo nell'effettuazione delle prove ufficiali, di tre ore e mezzo. Il pi\u00f9 rapido fu Ren\u00e9 Arnoux della Renault, in 1'35\"281, che precedette Gilles Villeneuve, su Ferrari, di tre decimi. Nelson Piquet, al volante della vettura pi\u00f9 controversa, la Brabham BT49C chiuse ottavo, staccato di oltre due secondi.\nAl sabato Villeneuve port\u00f2 il limite a 1'34\"523, precedendo Carlos Reutemann e le due Renault. Per la casa di Maranello fu la prima \"pole position\" col modello turbo, e la prima da quello fatta propria da Jody Scheckter nel Gran Premio di Monaco 1979. Fu anche la seconda, e ultima, \"pole\" conquistata da Villeneuve nel mondiale. Il canadese ottenne il tempo migliore col muletto, che disponeva di un telaio tradizionale. Piquet chiuse in terza fila, davanti all'altro ferrarista Didier Pironi. Non si qualificarono le Toleman. Al termine delle prove vennero sigillati i motori dei primi quattro classificati, al fine di consentire un successivo controllo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nPoco prima dell'inizio della gara la pioggia bagn\u00f2 il tracciato che cos\u00ec si present\u00f2 umido al via. Gilles Villeneuve mantenne il comando, e riusc\u00ec a rintuzzare l'attacco di Carlos Reutemann al \"Tamburello\". L'argentino venne per\u00f2 passato da Didier Pironi, autore di una fulminea partenza. Dietro ai primi tre vi erano Alan Jones, Riccardo Patrese, Ren\u00e9 Arnoux, John Watson, Jacques Laffite e Nelson Piquet. Sempre al \"Tamburello\", il pilota dell'Osella Miguel \u00c1ngel Guerra usc\u00ec di pista, fratturandosi una gamba.\nAl secondo giro Jones ruppe l'alettone anteriore, ma decise di proseguire per un giro, anche se perse diverse posizioni. Al quarto giro decise infine di fermarsi ai box. Al sesto giro Riccardo Patrese pass\u00f2 Reutemann, mentre Watson decise di montare gomme da asciutto: la lunghezza del cambio per\u00f2 lo fece cadere in classifica al ventesimo posto. Il giro seguente Jacques Laffite abbandon\u00f2 la gara dopo un'uscita di pista, a seguito di un duello con Arnoux. Ora la classifica vedeva davanti sempre le due Ferrari, seguite da Riccardo Patrese, Carlos Reutemann, Nelson Piquet, Ren\u00e9 Arnoux (che aveva perso la posizione a favore del brasiliano) ed H\u00e9ctor Rebaque. Rebaque, al giro 9, pass\u00f2 anche lui Arnoux.\nAl quindicesimo passaggio Villeneuve decise di passare alle \"slick\"; rientr\u00f2 in pista decimo. Davanti intanto Piquet aveva passato Reutemann, ponendosi terzo, dietro a Pironi e Patrese. La scelta del canadese si rivel\u00f2 azzardata tanto che gi\u00e0 al 18\u00ba giro dovette rimontare gomme da bagnato. Attorno al giro 20 la pioggia fece la sua ricomparsa sul tracciato.\nAl giro 22 Nelson Piquet s'install\u00f2 al secondo posto, dopo aver passato Riccardo Patrese. Nelle retrovie, al giro 29, vi fu un incidente tra Bruno Giacomelli ed Eddie Cheever: i due furono costretti al ritiro quando erano ottavo e nono. La pioggia termin\u00f2 attorno al giro 30: nello stesso passaggio Andrea De Cesaris occup\u00f2 il sesto posto, prendendolo ad Arnoux.\nAl giro 31, Michele Alboreto tenta di resistere agli attacchi di un pi\u00f9 veloce Beppe Gabbiani e i due entrano cos\u00ec in collisione alla Tosa essendo quindi costretti al ritiro: un vero peccato poich\u00e9 entrambi erano avviati a concludere la gara in zona punti.\nLa Ferrari di Didier Pironi scontava un problema tecnico: la bandella destra della monoposto si stava staccando e non garantiva pi\u00f9 l'effetto suolo. Ci\u00f2 consent\u00ec a Piquet e a Patrese di avvicinarsi al francese. Piquet tent\u00f2 per pi\u00f9 giri di passare il ferrarista finch\u00e9, al giro 47, lo affianc\u00f2 alla \"Variante Alta\" e si port\u00f2 al comando. Due giri dopo Pironi dovette cedere anche a Patrese. Pi\u00f9 dietro stava rinvenendo Villeneuve, che entr\u00f2 in zona punti passando prima Arnoux (al giro 45) poi De Cesaris.\nPironi si fece passare anche da Carlos Reutemann, al giro 52, e da H\u00e9ctor Rebaque, sette giri dopo. Nello stesso giro Villeneuve, anche lui con problemi tecnici, cedette la sesta piazza a De Cesaris.\nNelson Piquet vinse la gara, la sua quinta vittoria nel mondiale, precedendo Riccardo Patrese (primo podio per un pilota italiano in un gran premio iridato corso in Italia dalla vittoria di Ludovico Scarfiotti nel Gran Premio d'Italia 1966) e Carlos Reutemann. Andrea De Cesaris colse il suo primo punto iridato.\nRisultati.\nI risultati del gran premio furono i seguenti:"}
{"id": "1861338", "revid": "119991", "url": "https://it.wikipedia.org/wiki?curid=1861338", "title": "Aria polare fredda continentale", "text": ""}
{"id": "1861340", "revid": "1543377", "url": "https://it.wikipedia.org/wiki?curid=1861340", "title": "Ma Gui", "text": "Ma Gui (\u9a6c\u8d35), zi Shiqing (\u4e16\u537f), \u00e8 stato un allievo di Dong Haichuan e di Yin Fu. Fondatore della Scuola Ma Gui di Baguazhang.\nNote biografiche.\nOriginario di Laishui (\u6d9e\u6c34), nella provincia di Hebei, \u00e8 cresciuto a Pechino. Fin da piccolo segu\u00ec Dong Haichuan, che vista la sua giovane et\u00e0 lo fece prendere come allievo da Yin Fu, anche se egli venne istruito direttamente da Dong.\nMa Gui era famoso per la sua forza erculea e per il suo gusto smodato per l'alcool, che spesso lo rendeva violento. Si allenava con un peso di 70\u00a0kg in ogni mano.\nLavor\u00f2 prima come guardia e poi come istruttore militare. Ebbe alcuni soprannomi: Muma (\u6728\u9a6c, Cavallo di Legno), perch\u00e9 impiegato in una ditta di vendita di legnami; Erma (\u4e8c\u9a6c, Secondo Ma), perch\u00e9 era il secondo allievo di Dong Haichuan a chiamarsi Ma di cognome; Pangxie Ma (\u8783\u87f9\u9a6c, il granchio Ma).\nMa Gui ebbe come allievi Liu Wanchuan (\u5218\u4e07\u5ddd) e Li Shao'an (\u674e\u5c11\u5eb5), ma solo il primo avrebbe ereditato la sua scuola, mentre il secondo \u00e8 da considerarsi un seguace della scuola di Yin Fu .\nNel 1911, primo anno della Repubblica Cinese, \u00e8 istruttore militare delle Guardie del Palazzo Presidenziale.\nNel 1919 \u00e8 insegnante di Wushu della Scuola della Polizia Militare. Nel 1928 viene invitato a fare il consulente al \"Hebei Guoshu Guan\" (\u6cb3\u5317\u56fd\u672f\u9986, Palestra dell'Arte Nazionale della Provincia di Hebei). Nel 1937, Wu Tunan (\u5434\u56fe\u5357) tesse le sue lodi nel suo libro \"Guoshu Gailun\" (\u56fd\u672f\u6982\u8bba)."}
{"id": "1861341", "revid": "307923", "url": "https://it.wikipedia.org/wiki?curid=1861341", "title": "Marguerite Sechehaye", "text": "\u00c8 stata la pioniera del trattamento psicoanalistico della schizofrenia. Ha scritto del suo lavoro in un libro diventato poi il noto \"Diario di una schizofrenica\" nel 1950. Ha avuto molta influenza su psichiatri svizzeri e del mondo, anche se la storia tende a dimenticare che ha proposto una tecnica innovativa, compresa la \"realizzazione simbolica\"."}
{"id": "1861347", "revid": "767487", "url": "https://it.wikipedia.org/wiki?curid=1861347", "title": "Piastra neurale", "text": "La piastra neurale (o placca neurale), nell'embriologia dei metazoi triblastici, come i cordati, \u00e8 la struttura embrionale di origine ectodermica da cui avr\u00e0 origine il sistema nervoso centrale. La sua formazione rappresenta il primo passo del processo che prende il nome di neurulazione. La piastra si forma da un ispessimento piatto opposto alla linea primitiva dell'ectoderma.\nSi presenta come un rigonfiamento cromaticamente distinguibile dalla parte ectodermica rimanente nota come epiblasto.\nDurante la fase di formazione della piastra neurale, l'embrione consiste di tre strati cellulari: l'ectoderma che pu\u00f2 dare origine alla pelle e ai tessuti neurali, il mesoderma che forma i muscoli e le ossa e l'endoderma che forma le cellule interne dei tratti digestivo e respiratorio.\nIl BMP-4 \u00e8 un fattore di crescita che determina la differenziazione delle cellule dell'ectoderma in cellule della pelle. Senza questo fattore le cellule ectodermiche si sviluppano automaticamente in cellule nervose. I segnali inibitori secreti dalle cellule del mesoderma assile (poste al di sotto di quelle ectodermiche), bloccando l'azione del BMP-4, causano lo sviluppo ectodermico in cellule nervose.\nNel momento in cui avviene la formazione della piastra neurale, essa viene circondata dalle pieghe neurali che, eventualmente, danno origine al tubo neurale. Si completa cos\u00ec il processo detto di \"neurulazione primaria\"."}
{"id": "1861348", "revid": "1305772", "url": "https://it.wikipedia.org/wiki?curid=1861348", "title": "Money for Nothing (singolo Dire Straits)", "text": "Money for Nothing \u00e8 un brano musicale del gruppo rock inglese Dire Straits che fa parte dell'album \"Brothers in Arms\". La canzone \u00e8 stata scritta in collaborazione tra Mark Knopfler e Sting: \u00e8 proprio quest'ultimo a cantare l'introduzione e i cori; la voce di Sting, la cui linea vocale riprende quella del brano dei Police \"Don't Stand So Close to Me\", si sente anche nel ritornello.\nIl singolo ha raggiunto la prima posizione nella Billboard Hot 100 per tre settimane ed in Canada, la quarta in Nuova Zelanda, Australia e Regno Unito, la sesta in Irlanda e la settima in Austria.\nIl brano.\nIl riff di chitarra della canzone \u00e8 stato eseguito da Mark Knopfler con una Gibson Les Paul collegata a un amplificatore Laney; il produttore Neil Dorfsman ha svelato che ci\u00f2 venne fatto nel tentativo di ottenere un \"sound alla ZZ Top\". La rivista \"Rolling Stone\" lo colloca al 27\u00ba posto nella classifica dei 100 migliori riff di tutti i tempi.\nIl testo del brano condanna gli eccessi delle rockstar e il loro stile di vita svagato rispetto a quello dei veri lavoratori. Knopfler lo scrisse dopo aver sentito i corrieri di un grande magazzino a New York lamentarsi del loro lavoro mentre guardavano MTV.\nSting aiut\u00f2 Knopfler a completare il brano, accettando di non comparire tra gli autori, tuttavia la casa discografica gli imped\u00ec di fare ci\u00f2 per via della somiglianza dei cori con \"Don't Stand So Close to Me\" dei Police.\nEsecuzioni dal vivo.\nI Dire Straits hanno eseguito il brano insieme a Sting nel Live Aid (13 luglio 1985) al Wembley Stadium di Londra.\nIl 15 settembre 1997, durante il concerto Music for Montserrat, il pezzo \u00e8 stato eseguito da Mark Knopfler alla chitarra solista avvalendosi di Sting ai cori, Eric Clapton alla chitarra ritmica e Phil Collins alla batteria.\nVideo musicale.\nIl videoclip del brano \u00e8 stato diretto da Steve Barron ed \u00e8 ricordato per essere uno dei primi a fare utilizzo della CGI. Inizialmente Mark Knopfler non era molto convinto dell'idea del video, ma dovette comunque accettare per via delle pressioni della casa discografica. Ian Pearson e Gavin Blair crearono le animazioni usando un sistema Bosch FGS-4000 CGI e un Quantel Paintbox. Il video mischia sequenze di animazione digitale con immagini dei Dire Straits in concerto, parzialmente ritoccate al rotoscopio con colori brillanti al neon, come tra l'altro ripreso nella copertina della raccolta omonima.\nIl videoclip \u00e8 stato il primo ad essere stato trasmesso su MTV Europe il 1\u00ba agosto 1987.\nParodie.\nNel 1989 \"Weird Al\" Yankovic fece di \"Money For Nothing\" l'oggetto di una delle sue cover parodistiche intitolata \"Money for Nothing/Beverly Hillbillies*\".\nCensura.\nNel gennaio 2011 l'authority per le trasmissioni radiotelevisive canadese ne ha vietata la trasmissione radio poich\u00e9 contiene nel testo la parola \"faggot\", termine poco gentile per definire un omosessuale. Questo fatto ha suscitato anche molte perplessit\u00e0 tra i fans i quali hanno ritenuto eccessivo questo provvedimento, soprattutto dopo ben 25 anni dall'uscita del singolo. Il 1\u00ba settembre 2011 il divieto \u00e8 stato ritirato e le radio hanno ricominciato a suonare il pezzo."}
{"id": "1861350", "revid": "767487", "url": "https://it.wikipedia.org/wiki?curid=1861350", "title": "The Barracudas", "text": "The Barracudas \u00e8 un gruppo surf rock inglese formatasi nei tardi anni settanta.\nStoria dei Barracudas.\nFondata da Jeremy Gluck (voce), Robin Wills (chitarra), David Buckley (basso) e Nick Turner (batteria), ha raggiunto l'apice della notoriet\u00e0 nel 1980, quando il singolo \"Summer Fun\" (inserito poi nell'album \"Dropout with Barracudas\"), raggiunse il 37\u00ba posto nella classifica di vendita del Regno Unito.\nCaratterizzati da un sound surf-garage molto melodico, hanno sospeso la loro attivit\u00e0 nel 1984 per poi riprenderla nel 1989, in occasione della registrazione del disco \"Wait For Everything\".\nL'ultima riunione \u00e8 datata 2005, per l'uscita dell'album omonimo e di un mini lp, entrambi su etichetta NDN."}
{"id": "1861352", "revid": "287204", "url": "https://it.wikipedia.org/wiki?curid=1861352", "title": "Citotossicit\u00e0", "text": "Si definisce citotossicit\u00e0 l'effetto di un agente di tipo chimico (una molecola), fisico (temperatura, radiazione o onda elettromagnetica) o biologico (batterio) in grado di indurre danno ad una cellula. L'agente che induce tale danno viene spesso definito citotossina.\nLa citotossicit\u00e0 pu\u00f2 essere valutata con differenti saggi, come il saggio MTT, il saggio SRB (con sulforodamina B), il saggio TB (con Trypan blue) o un saggio clonogenico Ricombinazione.\nAgenti biologici.\nLa citotossicit\u00e0 di tipo biologico \u00e8 tipica del sistema immunitario, ma anche da batteri e virus, dove \u00e8 solitamente mediata dai linfociti. In particolare, si distinguono la citotossicit\u00e0 mediata da cellule dipendente da anticorpi (in inglese \"antibody-dependent cell-mediated cytotoxicity\" o \"ADCC\") che causa una ipersensibilit\u00e0 di tipo due, caratterizzata dall'uso di anticorpi IgG in grado di portare alla lisi delle cellule bersaglio legandole e attivando la degranulazione dei macrofagi , e la citotossicit\u00e0 mediata dal sistema del complemento in cui sono sempre presenti le IgG ma la cellula bersaglio \u00e8 legata dal complemento che porta allo sviluppo di risposta infiammatoria contro la cellula bersaglio."}
{"id": "1861353", "revid": "111325", "url": "https://it.wikipedia.org/wiki?curid=1861353", "title": "Italian TV Broadcasting", "text": ""}
{"id": "1861354", "revid": "1573940", "url": "https://it.wikipedia.org/wiki?curid=1861354", "title": "Schizoporellidae", "text": "Schizoporellidae \u00e8 una famiglia di Briozoi dell'ordine Cheilostomatida.\nTassonomia.\nComprende i seguenti generi:"}
{"id": "1861355", "revid": "1305772", "url": "https://it.wikipedia.org/wiki?curid=1861355", "title": "Mobilize", "text": ""}
{"id": "1861357", "revid": "640277", "url": "https://it.wikipedia.org/wiki?curid=1861357", "title": "Pioneer P-3", "text": "La Pioneer P-3 (nota anche come Atlas-Able 4 o Pioneer X) era destinata ad orbitare attorno alla Luna ma la missione fall\u00ec poco dopo il lancio. I suoi obiettivi erano di studiare l'ambiente tra la Terra e la Luna e testare le tecnologie per il controllo e la manovra di sonde dalla Terra. Era equipaggiata per riprendere immagini della superficie lunare con un sistema simile a quello televisivo. Avrebbe dovuto anche stimare la massa della Luna, realizzare una topografia dei poli, registrare la distribuzione e la velocit\u00e0 delle micrometeoriti e studiare la radiazione, i campi magnetici e la onde elettromagnetiche a bassa frequenza nello spazio.\nLa sonda.\nLa Pioneer P-3 era una sfera di un metro di diametro con un sistema di propulsione montato sul fondo che portava la lunghezza complessiva a 1,4\u00a0m. La massa della struttura e della copertura in lega di alluminio era di 25,3\u00a0kg, mentre le unit\u00e0 per la propulsione avevano una massa di 88,4\u00a0kg. Quattro pannelli solari, ciascuno di 60 x 60\u00a0cm e contenenti 2200 celle fotovoltaiche, si estendevano dai lati del rivestimento sferico con un'estensione totale di 2,7\u00a0m. I pannelli solari caricavano delle batterie chimiche. Dentro alla copertura protettiva, un grande serbatoio sferico di idrazina che costituiva la maggior parte del volume era sormontato da due pi\u00f9 piccoli serbatoi sferici di azoto e da un razzo ad iniezione per rallentare l'immissione della sonda nell'orbita lunare, progettato per essere capace di accendersi due volte durante la missione. Attaccato sotto la sfera c'era un razzo verniero che poteva essere acceso quattro volte.\nAttorno all'emisfero superiore del serbatoio di idrazina c'era una piattaforma per la strumentazione a forma di anello che trasportava batterie, due trasmettitori UHF da 5 W, ricevitori, decoder, un amplificatore separatore e la maggior parte della strumentazione scientifica. Due antenne UHF si protendevano dalla sommit\u00e0 della sfera sul lato opposto dell'ugello del razzo ad iniezione, mentre altre due antenne UHF e una lunga antenna VLF si protendeva dal fondo della sfera.\nIl controllo termico era ottenuto tramite un grande numero di piccoli dispositivi elicoidali posti sulla superficie della sfera e fatti di materiale riflettente. Ognuno consisteva in quattro pale che venivano tirate lungo la superficie andando a ricoprire uno schema nero dipinto sulla sfera per assorbire il calore. Una serpentina sensibile al calore era attaccata sulle pale: un abbassamento del calore avrebbe provocato il suo restringimento, la conseguente rotazione delle pale e l'esposizione della superficie al calore. Viceversa un innalzamento della temperatura avrebbe provocato la copertura del disegno nero da parte delle pale. Sulla superficie della sfera erano state montate anche delle unit\u00e0 quadrate che erano in grado di dissipare il calore dall'interno.\nStrumentazione a bordo.\nLa strumentazione scientifica consisteva in una camera a ionizzazione, un tubo Geiger-M\u00fcller per misurare il flusso totale di radiazioni, uno strumento per misurare la radiazione di alta energia, un contatore della scintillazione per individuare la radiazione a bassa energia, un ricevitore VLF per le onde radio naturali, un transponder per studiare la densit\u00e0 degli elettroni e dei magnetometri. La camera televisiva puntava attraverso un piccolo buco nella sfera tra due dei pannelli solari. Sulla sfera era montato anche un rilevatore di micrometeoriti. La massa totale degli strumenti scientifici inclusa l'elettronica e l'approvvigionamento energetico era di 55\u00a0kg.\nLa missione.\nLa sonda venne lanciata il 26 novembre 1959 su un missile balistico intercontinentale Air Force-Convair Atlas accoppiato con gli stadi superiori del lanciatore Thor-Able incluso un terzo stadio formato da un razzo Able x 248.\nIl carico utile in plastica si separ\u00f2 improvvisamente 45 secondi dopo il lancio ritrovandosi sottoposto assieme al razzo del terzo stadio a carichi aerodinamici critici. 104 secondi dopo il lancio si persero le comunicazioni con gli stadi superiori. La telemetria indic\u00f2 che il primo e il secondo stadio continuarono come programmato."}
{"id": "1861359", "revid": "216538", "url": "https://it.wikipedia.org/wiki?curid=1861359", "title": "Il pianeta delle scimmie (film 2001)", "text": ""}
{"id": "1861363", "revid": "1573940", "url": "https://it.wikipedia.org/wiki?curid=1861363", "title": "Flustrina", "text": "Flustrina \u00e8 un sottordine di Briozoi dell'ordine Cheilostomatida.\nTassonomia.\nComprende le seguenti superfamiglie e famiglie:"}
{"id": "1861364", "revid": "253269", "url": "https://it.wikipedia.org/wiki?curid=1861364", "title": "David Warner", "text": "Biografia.\nNato a Manchester, di origini russo-ebraiche, studi\u00f2 alla Feldon School in Leamington Spa. Terminati gli studi entr\u00f2 a far parte della Royal Academic of Dramatic Art di Londra. Politicamente orientato a sinistra, negli anni sessanta fece parte attivamente del movimento politico-culturale del \"Free cinema\" inglese, fondato dai registi Lindsay Anderson, Tony Richardson e Karel Reisz, insieme ad altri colleghi tra i quali Tom Courtenay, Malcolm McDowell, Richard Harris, Alan Bates e Vanessa Redgrave.\nCarriera teatrale.\nDebutt\u00f2 nel gennaio 1962, all'et\u00e0 di 21 anni, al Royal Court Theatre, in un ruolo minore nel \"Sogno di una notte di mezza estate\" di Shakespeare, diretto da Tony Richardson. Nel marzo dello stesso anno and\u00f2 in scena al Belgrade Theatre nel ruolo di Corrado in \"Molto rumore per nulla\", sempre opera del \"Bardo\", e a giugno nel ruolo di Jim ne \"La notte prima\" all'Arts Theatre di Londra.\nNel 1963 entr\u00f2 a far parte della Royal Shakespeare Company, in aprile recit\u00f2 ne \"La tempesta\", nel ruolo di Trinculo, e di Cinna il poeta nel \"Giulio Cesare\", mentre in giugno fu invece nel cast del \"Falstaff\". Nel 1964 apparve come Enrico VI in \"La guerra delle rose\" all'Aldwych Theatre, ruolo che riprese l'anno successivo per l'emittente BBC in una trasposizione televisiva. Nel 1965 ottenne il primo ruolo da protagonista nell\"'Amleto\", rappresentato al Royal Shakespeare Theatre. Nel 1966 fu sir Andrew Aguecheek ne \"La dodicesima notte\". Nel 1970 interpret\u00f2 Julian nello spettacolo \"Tiny Alice\". Nel 1972 interpret\u00f2 Claudius al Queen's Theatre, fino ad arrivare a tempi pi\u00f9 recenti, quando nel 2005 diede una superba interpretazione del \"Re Lear\" al Theatre Royal di Bath.\nCinema e televisione.\nDopo l'esordio nel 1963 con il ruolo del perfido Blifil in \"Tom Jones\" di Tony Richardson, si rivel\u00f2 al grande pubblico nei panni del pittore anarchico Morgan in \"Morgan matto da legare\" (1966), film drammatico diretto da Karel Reisz, accanto a Vanessa Redgrave e Robert Stephens.\nSi specializzer\u00e0 poi in personaggi arguti e perversi, dallo scellerato prete nel western psicologico \"La ballata di Cable Hogue\" (1970) di Sam Peckinpah (1970), all'abietto lord di \"Colpo da 500 milioni alla National Bank\" (1970), dal pervertito sessuale in \"Cane di paglia\" (1971), al figlio illegittimo di John Gielgud in \"Providence\" (1977), fino al killer (Jack lo squartatore) in \"L'uomo venuto dall'impossibile\" (1979). Da ricordare anche la sua partecipazione all'horror \"Il presagio\" (1976), a fianco di Gregory Peck.\nSul fronte televisivo, nel 1978 prese parte allo sceneggiato \"Olocausto\", mentre pochi anni dopo diede il volto al personaggio di Rustichello da Pisa nello sceneggiato \"Marco Polo\" (1982), diretto da Giuliano Montaldo. Recit\u00f2 nella serie del Commissario Wallander, nel ruolo del padre del commissario. Nel 1984 venne scelto da Wes Craven per il ruolo di Freddy Krueger in \"Nightmare - Dal profondo della notte\", ma altri impegni lavorativi gli impedirono di poter prendere parte al progetto. Il ruolo venne cos\u00ec affidato a Robert Englund. Apparve nel film \"Hansel e Gretel\" (1987), interpretando il taglialegna padre dei due protagonisti.\nSar\u00e0 successivamente impiegato in ruoli da caratterista, come in \"Star Trek V - L'ultima frontiera\" (1989), \"Rotta verso l'ignoto\" (1991), \"Omicidi e incantesimi\" (1991) e \"\", e in \"Titanic\" (1997) di James Cameron, con Leonardo DiCaprio, in cui vest\u00ec impeccabilmente i panni di un solerte quanto spregiudicato maggiordomo inglese, al servizio di Billy Zane. Warner oggi \u00e8 noto principalmente per questo ruolo (prova ne sia che il sito Internet Movie Database accosta questo film al suo nome per l'identificazione immediata dell'attore a seguito della ricerca); egli per\u00f2 aveva gi\u00e0 recitato in precedenza in un film sulla tragedia del transatlantico Titanic, \"S.O.S. Titanic\" (1979), in cui peraltro ricopriva il ruolo di protagonista.\n\u00c8 anche noto di aver prestato la voce al personaggio di Lobe della serie animata del 1995 \"Freakazoid\" e nell'episodio 35 della sesta stagione di \"Teen Titans Go!\".\nL'attore \u00e8 noto anche nella comunit\u00e0 videoludica, per aver doppiato uno dei pi\u00f9 controversi ed apprezzati \"cattivi\" degli RPG: il personaggio di Jon Irenicus nel videogioco \"\".\nDoppiatori italiani.\nNelle versioni in italiano dei suoi lavori, David Warner \u00e8 stato doppiato da:\nNei prodotti nei quali ha partecipato come doppiatore, \u00e8 stato sostituito da:"}
{"id": "1861370", "revid": "92723", "url": "https://it.wikipedia.org/wiki?curid=1861370", "title": "Gabber (musica)", "text": "La gabber (o mainstream hardcore) \u00e8 un sottogenere della techno hardcore che ha avuto origine nella primi anni 1990 nei Paesi Bassi, dove \u00e8 sempre risultata particolarmente nota anche per la presenza di buona parte dei suoi principali artisti. Si pu\u00f2 riconoscere dalle sonorit\u00e0 molto cariche e potenti, e dalla velocit\u00e0 ritmica piuttosto elevata. All'estero si sono sviluppate altre versioni di hardcore-gabber; la pi\u00f9 nota \u00e8 la \"gabber UK\".\nStili.\nLa musica Hardcore Gabber si propone con suoni duri e veloci con un tempo di circa 160-180 bpm, eccetto il sottogenere terror in stile Speedcore oltre i 200 bpm.\nCi\u00f2 che caratterizza questo genere musicale \u00e8 l'uso di una drum machine TR-909, con un distorsore Overdrive Fuzz sul Bassdrum in modo tale da generare un'onda quadra il tutto con un pitch decrescente.\nIl suo ritmo solito \u00e8 di 4/4 (in gergo:\"cassa in quattro\") accompagnato da parti a percussioni: Snare,Tom, Rim, Claps, Hi hat, Crash e Ride.\nMentre la componente melodica \u00e8 il suono Hoover del sintetizzatore Roland Alpha Juno, dei suoni Acidi di una TB-303 e infine componenti loop Breakbeat e FX.\nHardcore Style:\n-Old School Hardcore: Techno-Hardcore 135-160 bpm.\n-Happy Hardcore: genere commerciale in stile UK 165-180 bpm.\n-Gabber: Gabberhouse in stile NL 185-200 bpm.\n-Industrial Hardcore: Hardcore sperimentale 145-165 bpm.\n-Terror: genere estremamente veloce Speedcore in stile USA 200-250 bpm.\nSottogeneri:\nArtcore: influenza Breakbeat (amen break).\nDarkcore: influenza Dark-Industrial.\nAcidcore: influenze Acid House (TB-303).\nTrancecore e Psycore: influenze Trance e Psyco.\nCon il passare degli anni, e con la nascita dei vari sottogeneri hardcore, la musica Gabber ha diviso il proprio mercato in due fette principali iniziali e ben distinte tra loro: la \"nu style\", genere nordamericano derivato dalla hard house ma pur sempre ballato dal movimento gabber che si caratterizza per la presenza di melodia e di alcune sonorit\u00e0 derivanti dall'happy hardcore che poi si evolver\u00e0 nelle sue derivazioni jump style e hard style, e la \"early/old school hardcore\", che invece \u00e8 mirata alla riscoperta delle radici musicali dell'hardcore, poi evolvendosi negli anni 2010 accompagnata nello stesso periodo dall'evoluzione della musica hardcore in una forma francese, Frenchcore, pi\u00f9 veloce e tendente a essere influenzata da industrial e techno."}
{"id": "1861371", "revid": "1442080", "url": "https://it.wikipedia.org/wiki?curid=1861371", "title": "Crema ganache", "text": "La crema ganache, detta anche parigina, si ottiene mescolando panna fresca e cioccolato (di solito in quantit\u00e0 uguali) insieme a una piccola parte di burro.\nSi prepara versando la panna bollita sul cioccolato (preferibilmente sminuzzato per facilitarne la fusione) e mescolando con piccole oscillazioni al centro del recipiente. La ricetta varia secondo l'uso: ad esempio, per ottenere una maggior consistenza, si pu\u00f2 aumentare la quantit\u00e0 di cioccolato in rapporto alla panna.\nLa ganache viene utilizzata per guarnire le torte oppure per ricoprire il tronchetto di Natale (\"b\u00fbche de No\u00ebl\", in francese).\nLa ganache deriverebbe il suo nome da un errore di manipolazione: un apprendista era stato apostrofato dal suo maestro con l'epiteto di \"ganache\" (in francese \"maldestro\"; letteralmente : fr. \"personne peu intelligente et incapable\") dopo aver versato, per errore, della panna bollente nel cioccolato. Invece di essere inutilizzabile, il composto si rivel\u00f2 delizioso e cos\u00ec si chiam\u00f2 come il soprannome del suo involontario inventore."}
{"id": "1861372", "revid": "174925", "url": "https://it.wikipedia.org/wiki?curid=1861372", "title": "Hardcore Techno", "text": ""}
{"id": "1861380", "revid": "276306", "url": "https://it.wikipedia.org/wiki?curid=1861380", "title": "TerraSAR-X", "text": ""}
{"id": "1861382", "revid": "729019", "url": "https://it.wikipedia.org/wiki?curid=1861382", "title": "L'inquisizione spagnola", "text": "L'inquisizione spagnola (\"The Spanish Inquisition\") \u00e8 uno sketch del Monty Python's Flying Circus apparso nella seconda serie nel quale l'inquisizione spagnola viene ridicolizzata attribuendo agli inquisitori l'incapacit\u00e0 di dire quali e quante siano le loro armi e l'efficacia di esse.\nI cardinali sono tre.\nI tre sketch.\nCi sono tre sketch in una stessa puntata dell'Inquisizione Spagnola: \"L'inquisizione spagnola\", \"Le foto dello zio Ted\" e \"Tre inquisitori sull'autobus\".\nL'inquisizione spagnola.\nUn uomo (Graham Chapman) va a casa di una signora (Carol Cleveland) e le dice che ci sono dei problemi alla segheria. Lei gli fa qualche domanda e, alla fine, l'uomo risponde di non saperne niente e che non si aspettava l'inquisizione spagnola. Arrivano i tre cardinali agguerriti. Il cardinale Ximinez (Michael Palin) dice che nessuno si aspetta l'Inquisizione spagnola. Infatti\u2026\n\"La nostra arma principale \u00e8 la paura, la paura e la sorpresa, la sorpresa e la paura\u2026 le nostre due armi principali sono la paura, la sorpresa e una spietata efficienza\u2026 le nostre tre armi sono la paura, la sorpresa, una spietata efficienza e una quasi fanatica devozione al Papa\u2026 le nostre quattro armi principali sono. Tra il nostro vario armamentario abbiamo\u2026 Rifaccio l'entrata, andiamo!\".\nI tre cardinali ritornano indietro e l'uomo dice nuovamente, poco convinto, che non si aspettava l'inquisizione spagnola. Arrivano nuovamente i tre cardinali. Il cardinale Ximenez dice nuovamente che nessuno si aspetta l'inquisizione spagnola e riprova a elencare le loro armi, ma sbaglia nuovamente e chiede al cardinale Biggles (Terry Jones) di dirle al posto suo. Il cardinale ci prova, ma non riesce a dirle, allora il cardinale Ximinez taglia corto e chiede al cardinale Fang (Terry Gilliam) quali sono le accuse. Il cardinale dice che la donna ha, in date diverse, commesso atti di eresia nei confronti della Chiesa. Dopo aver letto le accuse, il cardinale si mette a canticchiare, ma viene zittito da Ximinez e quest'ultimo chiede alla donna come si dichiara. La donna dice di dichiararsi innocente, ma i tre non ci credono e Ximinez ordina a Biggles di ghermire il \"colasangue\". Biggles tira fuori uno scolapiatti. Ximinez, tra imbarazzo e vergogna, ordina ai due cardinali di legare la donna. I due cardinali legano la donna e Ximinez ordina a Biggles, in un modo poco convinto, di dare al colasangue un \"giro di vita\". Biggles lo fa in modo poco convinto.\nLe foto dello zio Ted.\nUn'anziana signora (Marjorine Wilde) fa vedere alla sua badante (Carol Cleveland) le foto di suo zio Ted (ad ogni foto che l'anziana donna fa vedere, la badante la strappa e la butta via). Dopo l'anziana fa vedere alla badante una foto che ritrae l'inquisizione spagnola che si nasconde in un ammasso di carbone. La badante, stupita, dice che non si aspettava l'inquisizione spagnola e in quel momento appaiono i tre cardinali e Ximinez (Michael Palin) dice che nessuno si aspetta l'inquisizione spagnola. Appare una scritta che dice:\n\"Nei primi anni del sedicesimo secolo, per combattere la crescente ondata di dissidenza religiosa, il Papa diede al cardinale Ximinez di Spagna un mandato per muoversi senza sosta od ostacoli per ogni paese, in un regno di violenza, terrore e torture, che ne fecero un ottimo film. Questa era l'inquisizione spagnola.\"\nLa scena si sposta all'interno delle segrete dove i tre cardinali incatenano al muro la vecchia e Ximenez l'accusa di aver commesso atti di eresia e le chiede come si dichiara. La vecchia dice di non saperne niente e Ximinez, non credendole, ordina a Biggles (Terry Jones) di ghermire i \"soffici cuscini\". Biggles lo fa e Ximinez comincia a colpire la vecchia con i cuscini, ma non le fa niente. Allora Ximinez ordina a Fang (Terry Gilliam) di ghermire la \"poltrona sogni d'oro\". Fang lo fa e i tre fanno sedere rudemente la vecchia e Ximinez cerca di far confessare la vecchia, ma alla fine quello che dice \"Confesso\" \u00e8 Biggles e Ximinez lo rimprovera.\nL'inquisizione spagnola su un autobus.\nIl giudice (Graham Chapman) condanna l'imputato al rogo e l'imputato (Terry Jones) dice che non si aspettava l'inquisizione spagnola. Tutte le persone presenti nel tribunale si voltano aspettando i tre cardinali. I tre per\u00f2 sono appena usciti di casa e prendono l'autobus per raggiungere il tribunale, quando sono appena arrivati i titoli di coda. I tre riescono a raggiungere il tribunale, ma ormai la puntata \u00e8 appena conclusa e il cardinale esclama \"Accidenti!\" (nell'originale diceva \"Oh, bugger!\")."}
{"id": "1861383", "revid": "1305772", "url": "https://it.wikipedia.org/wiki?curid=1861383", "title": "Classics", "text": ""}
{"id": "1861384", "revid": "2166030", "url": "https://it.wikipedia.org/wiki?curid=1861384", "title": "Kahramanmara\u015f", "text": "Kahramanmara\u015f \u00e8 una citt\u00e0 della Turchia meridionale, capoluogo della omonima provincia.\nStoria.\nKahramanmara\u015f fu fondata attorno al 1000 a.C. come citt\u00e0-stato ittita. Successivamente, all'epoca degli imperi romano e bizantino la citt\u00e0 fu chiamata \"Germanicia Caesarea\" ().\nNel 675 circa vi nacque Leone III Isaurico.\nLa citt\u00e0 era chiamata Mara\u015f fino a 1973, quando venne aggiunto l'attributo \"Kahraman\" (\"eroica\") in riferimento alla sollevazione avvenuta all'inizio della guerra di Cilicia, durante la guerra d'indipendenza turca.\nSociet\u00e0.\nLa popolazione cittadina conta una cospicua minoranza alevita."}
{"id": "1861385", "revid": "110157", "url": "https://it.wikipedia.org/wiki?curid=1861385", "title": "Serie A2 2008-2009 (pallavolo maschile)", "text": "La Serie A2 italiana di pallavolo maschile 2008-2009 si \u00e8 svolta dal 28 settembre 2008 al 16 maggio 2009: al torneo hanno partecipato sedici squadre di club italiane e la vittoria finale \u00e8 andata per la prima volta alla Pallavolo Loreto.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre aventi diritto a prendere parte al torneo per la stagione 2008-09 erano sedici. L'Andreoli Latina e la Volley Corigliano provenivano dalla Serie A1 2007-08, mentre Edilesse Cavriago, Gherardi Cartoedit Tratos Citt\u00e0 di Castello e La Nef Castelfidardo erano le neopromosse dalla B1. La quarta e la quinta neopromosse, Oderzo e Terlizzi, avevano ceduto il diritto alla partecipazione rispettivamente alla Canadiens Mantova e alla Nava Gioia del Colle. Alla rinuncia di Taviano a prendere parte al torneo era conseguito il ripescaggio della Wayel Bologna; infine, dopo il ripescaggio di Verona, aveva completato l'organico la M. Roma, che in precedenza aveva scelto di non iscriversi al campionato di A1.\nLa Volley Corigliano si era poi ritirata dal campionato tra la 2\u00aa e la 3\u00aa giornata, l'11 ottobre 2008."}
{"id": "1861386", "revid": "22475", "url": "https://it.wikipedia.org/wiki?curid=1861386", "title": "Studenti Biblici", "text": ""}
{"id": "1861389", "revid": "1855146", "url": "https://it.wikipedia.org/wiki?curid=1861389", "title": "Maine (provincia)", "text": "Il Maine (pronuncia: [m\u025bn]) \u00e8 un territorio storico della Francia. Unito al Perche costituiva una delle antiche province francesi.\nCorrisponde agli attuali dipartimenti di Sarthe e Mayenne. Gi\u00e0 diocesi e contea carolingia, deve il suo nome al popolo celtico dei Cenomani e il suo capoluogo storico era la citt\u00e0 di Le Mans.\nStoria.\nNel corso dell'VIII secolo si ha menzione di due conti del Maine, della famiglia dei Robertingi, che avevano feudi in Neustria:\nPrimi Conti.\nIn quello stesso anno, la contea di Le Mans ed altre contee contigue vennero affidate da Pipino al fratellastro, Grifone, che le govern\u00f2 sino alla fine del 751, quando si ribell\u00f2 ancora e riprese la lotta per contendergli il trono dei Franchi, su cui Pipino si era da poco installato.\nPoi il territorio del Maine fu governato direttamente dai re Carolingi, sino a che Carlo Magno, nel 790, lo assegn\u00f2 al figlio Carlo il Giovane che govern\u00f2 il \"ducatus Cenomannicus\" col titolo di \"rex Francorum\" sino all'811; quindi l'imperatore Ludovico il Pio lo assegn\u00f2, nell'817, al figlio Lotario I, quando fu incoronato co-imperatore.\nIl territorio del Maine, nell'833, venne donato da Lotario I, che aveva spodestato il padre, Ludovico il Pio al fratello Pipino I d'Aquitania, quindi aggregato al regno di Aquitania, per essere nuovamente reintegrato nel regno dei Franchi Occidentali, nella divisione dell'Impero carolingio, dell'838 e assegnato a Carlo II il Calvo, che nell'856, l'assegn\u00f2 al figlio, Luigi II il Balbo, che lo govern\u00f2 come duca del Maine.Nello stesso periodo, prima come conti di Le Mans, e poi come conti del Maine comparvero i Rorgonidi, che furono probabilmente i discendenti di Ruggero e di Herv\u00e9:\nPrima casa del Maine (Rorgonidi).\nNell'878, alla morte di Goffredo I, dato che i suoi figli erano ancora bambini, la contea venne concessa a un Rorgonide di un ramo cadetto, ma alla morte di questi, la contea venne concessa a un tale Ruggero che aveva sposato una principessa della famiglia dei carolingi. Allora, per riprendersi la contea, i Rorgonidi si appoggiarono ai Robertingi:\nPeriodo di contestazione.\nCon Ruggero inizi\u00f2 la dinastia che viene detta degli Ugonidi:\nPrima casa del Maine (Ugonidi).\nAlla morte di Eriberto II, senza discendenza, l'erede era la sorella Margherita, promessa sposa a Roberto il Corto, figlio del duca Normandia, Guglielmo I il Bastardo, poi detto il Conquistatore, che insieme avrebbero dovuto succedergli. Ma i baroni del Maine, che non gradivano la supremazia dei Normanni si rivolsero ad un prozio di Eriberto II, iniziando cos\u00ec un periodo di:\nLotte di successione.\nAlla morte di Eremburga del Maine, la contea pass\u00f2 alla casa d'Angi\u00f2:\nPrima Casa di Angi\u00f2: Plantageneti.\nLa contea del Maine pass\u00f2 alla corona di Francia con Filippo Augusto nel 1205.Il figlio di Filippo Augusto, il re Luigi VIII il Leone diede la contea in feudo al proprio figlio:\nIl figlio di Luigi VIII, il re Luigi IX il Santo diede la contea in feudo al fratello Carlo nel 1246, che diede origine ad una seconda dinastia comitale:\nSeconda Casa di Angi\u00f2 o Prima dinastia angioina o Angioini (Napoli).\nSuo figlio, il re Giovanni II il Buono (l 1319-1364) diede al proprio figlio cadetto Luigi il titolo di conte del Maine, nel 1350:\nTerza Casa di Angi\u00f2 o Seconda dinastia angioina o Angioini (Valois).\nAlla sua morte, il ducato del Maine ritorn\u00f2 alla corona di Francia, al re Luigi XI, al quale l'ultimo duca aveva inoltre ceduto i propri diritti sul regno di Napoli: questa cessione fu pi\u00f9 tardi il pretesto in base al quale il re di Francia Carlo VIII scese in Italia nel 1494.\nIl titolo di conte del Maine fu concesso ancora una volta dal re di Francia, Luigi XIV, al proprio figlio illegittimo avuto da Madame di Montespan:"}
{"id": "1861390", "revid": "287204", "url": "https://it.wikipedia.org/wiki?curid=1861390", "title": "Iron Man (videogioco)", "text": "Iron Man \u00e8 un videogioco del 2008 prodotto da SEGA, tratto dall'omonimo film a sua volta ispirato alla serie a fumetti.\nTrama.\nTony Stark \u00e8 un ricco imprenditore ereditario delle Stark Industries, industrie occupate nella creazione di armi da mettere in commercio. Durante una spedizione, Tony deve incontrarsi con un acquirente ma proprio all'improvviso scoppia una mina e il furgone con dentro Tony viene ulteriormente danneggiato. Tony viene catturato da dei ribelli dopo l'attentato e viene costretto a collaborare a costruire armi potenti e pericolose; per colpa della mina esplosa, Tony ha riportato diverse emorragie al cuore ed \u00e8 quindi costretto a portare un cuore artificiale di energia illimitata.\nDate le sue condizioni, egli capisce che le armi che nel corso del tempo ha costruito sono causa di morte di centinaia di innocenti, a questo punto capisce che deve distruggere le armi create da lui... ma prima deve scappare: costruisce un'armatura con le poche armi e materiali procurateli dai ribelli e con essa fugge dalla base delle Dieci Anelli con l'aiuto radio di Yensen, suo compagno prigioniero anche lui dei ribelli, e deve poi affrontare l'esercito dei ribelli e affrontare un carro armato del Maggia.\nTornato alla vita di ricco imprenditore, decide quindi di trovare un modo di distruggere le armi nel mondo da lui realizzate costruendo un'armatura pi\u00f9 avanzata chiamata \"Mark II\": decide di testare la Mark II in citt\u00e0 e dopo un veloce addestramento di volo supervisionato da Jarvis ( il computer di Tony, dotato di una intelligenza artificiale ), le Stark Industries vengono attaccate dal Maggia, un esercito acquirente delle armi Stark, che \u00e8 deciso a rubare le armi di Tony, quest'ultimo difende gli edifici attaccando il Maggia con le poche armi impostate nel prototipo Mark II.\nDopo l'attacco alle Stark Industries, Stark costruisce una nuova armatura chiamata Mark III e va a rendere il favore al Maggia distruggendo le armi Stark depositate nei loro stabilimenti nel deserto e attaccando poi un centro abitato usato come stabilimento di fabbriche di armi Stark in cui si trova un avversario: Scarlotti, vecchio ingegnere di fibre metalliche sintetiche di energia a ioni, di cui indossa una corazza proprio di questa struttura. Terminato il combattimento, l'ormai conosciuto Iron Man, finisce il Maggia attaccando l'ultimo stabilimento e distruggendo una loro fortezza volante. Viene a scoprire poi che il miglior acquirente delle armi Stark ha preso il controllo di una centrale nucleare russa con l'aiuto del suo fedele esercito A.I.M. (Alchemax Industries Meccanic) e usando un'armatura a energia Nucleare: TITANIUM MAN.\nAlla fine Iron Man sconfigge Titanium Man ma dovr\u00e0 riaffrontarlo in citt\u00e0 in seguito. Poi la segretaria di Tony viene rapita dal A.I.M. e Tony dovr\u00e0 liberarla prima che muoia nell'esplosione del reattore della base del A.I.M. Dopo aver salvato Pepper, Iron Man deve salvare la citt\u00e0 da un imminente attacco da un cannone dell'A.I.M. protetto da Hogan (un altro imitatore di Iron Man) ma che \u00e8 comunque un nemico debole.\nInfine Iron Man dovr\u00e0 regolare i conti con Obdiah Stane, vecchio amico di Howard Stark (il padre di Tony) e nuovo alleato dell'A.I.M., da cui ha chiesto di modificare la Mark I di Tony, nonch\u00e9 primissimo prototipo usato da Tony per fuggire dalla base delle Dieci Anelli. L'ultima sfida che deve affrontare Iron Man \u00e8 quella di affrontare Obdiah, che controlla un'armatura enorme chiamata Iron Monger, in citt\u00e0. Dopo un terribile scontro, Tony riesce a distruggere Iron Monger buttandolo dentro il reattore energetico del palazzo delle Stark Industries. Alla fine Tony si ritrova a dover riparare la sua armatura, e a\nquesto punto si rende conto che cosa vuol dire essere un eroe, un eroe chiamato Iron Man.\nModalit\u00e0 di gioco.\nIl gioco di basa sul film e sulla serie a fumetti. Nelle diverse versioni di piattaforma, \"Iron Man: Il videogioco ufficiale del film\" ha comandi semplici. Quando si finisce il gioco, si possono rigiocare tutte le missioni e si possono completare con altre armature, che si sbloccano completando tutte le sfide presenti.\nNota: Alcuni trofei richiedono l'uso di alcune armature sbloccate, quindi bisogna sbloccare almeno quelle richieste per completare i trofei.\nVersione PlayStation 2.\nL'edizione per PlayStation 2 permette al giocatore di affrontare 12 missioni durante le quali sbloccare sette diverse armature. Tali armature possono essere configurate in un apposito men\u00f9 prima dell'inizio di ogni missione per adeguarle alle forze in campo. Purtroppo questa versione non \u00e8 stata molto apprezzata dalla critica a causa di un comparto grafico e sonoro inadeguati e alla ripetitivit\u00e0 che caratterizza la gran parte delle situazioni di gioco.\nSequel.\nNel 2010 usc\u00ec il sequel \"Iron Man 2\"."}
{"id": "1861392", "revid": "1543377", "url": "https://it.wikipedia.org/wiki?curid=1861392", "title": "Dimit\u0103r Pe\u0161ev", "text": " Fu una delle pi\u00f9 controverse figure della storia bulgara durante la seconda guerra mondiale. Divenuto famoso per aver apertamente contrastato la deportazione degli ebrei durante gli ultimi anni del conflitto resta ancora incomprensibile come abbia potuto un uomo che ader\u00ec al progetto totalitario di Hitler lottare per salvare gli ebrei di Bulgaria.\nBiografia.\nPrimi anni e carriera politica.\nNato da Kicka e Josif Pe\u0161ev, Dimit\u0103r frequent\u00f2 per due anni il liceo a Salonicco, dal 1910 fino allo scoppio delle guerre balcaniche. Questo fatto gi\u00e0 evidenziava gli ottimi rapporti di \"buon vicinato\" tra ebrei e bulgari. Salonicco infatti era considerata la citt\u00e0 \"pi\u00f9 ebrea\" dei Balcani. Torn\u00f2 nel settembre del 1912 a Kjustendil dove concluse gli studi liceali diplomandosi nel 1914. Seguendo le orme del padre, magistrato, intraprese gli studi di giurisprudenza, prestando giuramento nella sua citt\u00e0 natale il 17 novembre del 1921. Lavor\u00f2 come magistrato prima a Plovdiv e dopo a Sofia. Nel 1932 si svest\u00ec della toga per la pi\u00f9 redditizia carriera di avvocato. Il 23 novembre 1935 accett\u00f2 la proposta del primo ministro bulgaro Georgi Kjoseivanov di entrare come ministro della giustizia nel nuovo regime apartitico. Cerc\u00f2 di far approvare una legge che desse corso legale al matrimonio civile, attirandosi le malevolenze della Chiesa ortodossa e della Corona.\nPe\u0161ev contro Boris III: l'affare Vel\u010dev.\nPrima della formazione del governo Kjoseivanov, la Bulgaria aveva visto il susseguirsi di diversi colpi di stato, sia di matrice comunista che di estrema destra. Uno degli ultimi era stato abilmente diretto da Damjan Vel\u010dev. Dopo essere fuggito in Jugoslavia, Vel\u010dev era rientrato clandestinamente in patria per tentare una nuova scalata al potere, ma venne arrestato, giudicato dalla corte marziale e condannato alla pena capitale. Fu il ministro della difesa Lukov a chiedere una sentenza esemplare, spinto dalla necessit\u00e0 di liberarsi dell'ingerenza di militari troppo attivi politicamente. Pe\u0161ev non diede molto peso alla campagna di discredito del suo collega nei confronti del condannato, ma l'esecuzione tecnica della sentenza era di competenza del ministero della giustizia, quindi Pe\u0161ev inizi\u00f2 ad interessarsi della faccenda. Cap\u00ec che la sentenza emessa non nasceva da una decisione autonoma della magistratura, ma era frutto di un certo clima politico, della volont\u00e0 di eliminare i nemici della monarchia.\nPe\u0161ev, il salvatore degli ebrei di una nazione intera.\nPe\u0161ev era un uomo che, come tanti, si era lasciato affascinare dagli esperimenti totalitari nell'Europa del XX secolo. Era un democratico, ma si era illuso che un regime autoritario senza partiti potesse risolvere il problema della corruzione e del degrado della politica. Era diventato fautore dell'alleanza con la Germania nazista, attratto non tanto dalla figura di Hitler, ma dall'idea che la Germania potesse ridare al suo paese i territori \"ingiustamente\" perduti dopo le guerre balcaniche degli anni 1912-13. Per questo non si fece troppe remore quando i tedeschi chiesero al suo paese di approvare le leggi razziali.\nIl giorno in cui si tenne la discussione in parlamento, Pe\u0161ev presiedette la seduta in qualit\u00e0 di vicepresidente. Pensava in quel momento che quelle misure fossero poca cosa e che tutto si sarebbe risolto in una farsa. Non immagin\u00f2 le vere conseguenze: i nazisti, di l\u00ec a poco, avrebbero richiesto la consegna di tutti gli ebrei.\nPe\u0161ev continu\u00f2 normalmente la sua vita aristocratica nell'ambiente altolocato della classe dirigente finch\u00e9, una domenica mattina, all'improvviso, ricevette la visita disperata di un amico che non vedeva da anni: era un suo vecchio compagno di scuola ebreo proveniente da Kjustendil, la cittadina al confine con la Macedonia dove Pe\u0161ev aveva vissuto fino all'adolescenza. Lo inform\u00f2 che il governo, in accordo coi tedeschi, stava preparando per il giorno dopo la deportazione segreta della minoranza ebraica. I treni erano gi\u00e0 stati predisposti nelle stazioni. La notte successiva gli ebrei dovevano essere rastrellati e caricati sui vagoni, che sarebbero partiti la mattina dopo per la Polonia (la destinazione, allora sconosciuta, era Auschwitz).\nEra il 7 marzo 1943. Tutto era stato deciso in gran segreto per non mettere in allarme la popolazione. Pe\u0161ev, in effetti, aveva sentito circolare strane voci, ma come tutti, allora, non se n'era preoccupato. Di fronte alla richiesta di un conoscente Pe\u0161ev decise di agire con l'intento, non tanto di salvare un popolo, quanto di aiutare i suoi amici di Kjustendil.\nSi diresse in parlamento, radun\u00f2 qualche altro deputato, e quindi and\u00f2 nell'ufficio del ministro degli interni Gabrovski e dopo uno scontro drammatico lo costrinse a revocare l'ordine della deportazione. Poi si accert\u00f2 personalmente via telefono con tutte le prefetture per verificare che il contrordine fosse stato rispettato.\nPoich\u00e9 in questo modo la deportazione era stata solo sospesa, Pe\u0161ev decise di lanciare un'offensiva in parlamento. Si era reso conto che in gioco non c'era soltanto la vita di qualche amico, ma la salvezza dei cinquantamila ebrei bulgari. Stese una lettera di protesta molto dura e raccolse le firme di una quarantina di deputati per chiedere al governo e al re di non commettere un crimine cos\u00ec grave. Questo gesto di ribellione gli cost\u00f2 molto caro. Perse la carica in parlamento e rischi\u00f2 di essere consegnato ai tedeschi, qualora l'esito della guerra si fosse risolto a loro favore.\nL'obiettivo fu comunque raggiunto, poich\u00e9 la sua denuncia ebbe l'effetto sperato. Lo Zar di Bulgaria, sentendosi scoperto, fece marcia indietro, forse vergognandosi di quanto stava permettendo e tutto il paese insorse a favore degli ebrei.\nLe accuse alla fine della guerra.\nMorto lo zar improvvisamente nell'agosto del 1943, Pe\u0161ev riscopr\u00ec i valori democratici e si batt\u00e9 per un cambiamento politico del paese e per il riallineamento della Bulgaria con l'Occidente. Commise per\u00f2 l'errore di denunciare pubblicamente in parlamento il comportamento dei partigiani, che a suo parere stavano consegnando il paese ai russi. Ci\u00f2 gli si ritorse contro al momento dell'occupazione della Bulgaria da parte dell'Armata Rossa.\nPe\u0161ev fu processato con l'accusa di essere antisemita e antisovietico. Nel corso del processo, l'accusa arriv\u00f2 a insinuare che avesse salvato gli ebrei in cambio di denaro. Fu categoricamente smentita dagli ebrei giunti appositamente da Kjustendil per difenderlo.\nLa corte era ugualmente intenzionata a condannarlo a morte, come fece con altri venti deputati che avevano firmato la sua lettera di protesta. Il suo difensore ebreo per\u00f2 ricord\u00f2 alla corte che Pe\u0161ev nel 1936, quand'era ministro della giustizia, aveva salvato dalla condanna a morte Damjan Vel\u010dev, il nuovo ministro della guerra, autore del golpe comunista attuato con l'arrivo dell'Armata rossa. Pe\u0161ev ebbe in tal modo una condanna a 15 anni di carcere e dopo un anno fu rilasciato. Il gulag, subito dopo, gli fu risparmiato solo grazie all'intervento di un suo vicino di casa, responsabile della cellula comunista del quartiere, che Pe\u0161ev aveva salvato a suo tempo dal licenziamento.\nUscito di prigione, il governo gli tolse la possibilit\u00e0 di esercitare una professione, mentre i venti firmatari della lettera di protesta vennero condannati a morte, e il partito comunista bulgaro si prese il merito di aver salvato gli ebrei bulgari.\nGiusto tra le Nazioni.\nNel 1973 la commissione di Yad Vashem gli attribu\u00ec il titolo di \"Giusto tra le Nazioni\" per il ruolo avuto nel salvataggio degli ebrei bulgari, a rischio della sua stessa vita.\nNella piazza centrale di Sofia, dietro al Santo Sinodo, ci sono tre steli di granito: una ricorda il salvataggio degli ebrei bulgari, il secondo, Dimit\u0103r Pe\u0161ev e i capi della chiesa ortodossa Stefan, Kiril e Sofroni che furono i grandi artefici di questa operazione, il terzo invece enfatizza il contributo fondamentale di re Boris III al salvataggio degli ebrei bulgari.\nIl 6 marzo 2013 in occasione della prima Giornata europea dei Giusti gli \u00e8 stato dedicato un albero nel Giardino dei Giusti di tutto il mondo di Milano."}
{"id": "1861393", "revid": "266222", "url": "https://it.wikipedia.org/wiki?curid=1861393", "title": "Vibio Pansa", "text": ""}
{"id": "1861394", "revid": "142504", "url": "https://it.wikipedia.org/wiki?curid=1861394", "title": "Giovanni de Sanctis", "text": ""}
{"id": "1861398", "revid": "287204", "url": "https://it.wikipedia.org/wiki?curid=1861398", "title": "L'incredibile Hulk (videogioco)", "text": "L'incredibile Hulk (\"The Incredible Hulk\") \u00e8 un videogioco d'azione, basato sull'omonimo film del 2008. Protagonista \u00e8 l'eroe Marvel Comics, che si scontra con i suoi nemici pi\u00f9 noti.\nAccoglienza.\nLa rivista \"Play Generation\" diede alla versione per PlayStation 3 un punteggio di 56/100, trovando azione (ma soprattutto distruzione) in un gioco monotono e tecnicamente migliorabile, a uso e consumo dei soli fan di Hulk."}
{"id": "1861399", "revid": "57342", "url": "https://it.wikipedia.org/wiki?curid=1861399", "title": "Roberto Ago", "text": " Fu giudice della Corte internazionale di giustizia (CIG) dal 1979 al 1995. L'enciclopedia Treccani lo considera \u00abtra i massimi studiosi del diritto internazionale\u00bb.\nBiografia.\nProfessore all'Universit\u00e0 degli Studi di Catania dal 1934 al 1935, nel 1936 ottenne il suo primo lettorato all'Accademia di diritto internazionale dell'Aia; insegn\u00f2 a Milano dal '38 al '56, infine a Roma dal '56 all'82.\nFu componente della Corte permanente d'arbitrato dell'Aia, indi presidente del tribunale arbitrale franco-tedesco sulla Saar e del tribunale arbitrale franco-statunitense sulla navigazione aerea, oltre a prendere parte a numerose commissioni di conciliazione arbitrali internazionali. \nFu anche presidente del consiglio d'amministrazione dell'Organizzazione internazionale del lavoro (OIL).\nDirettore dal 1953 (e, dal 1989, condirettore) della \"Rivista di diritto internazionale\", presiedette la Societ\u00e0 italiana per l'organizzazione internazionale (SIOI).\nTra il 1968 e il '69 fu Presidente della Conferenza di Vienna che compil\u00f2 la convenzione sul diritto dei trattati. A proposito della previsione della nullit\u00e0 di trattati contrari allo \"ius cogens\", ebbe rilevanza in dottrina la sua affermazione che per identificare tali norme imperative \u00e8 necessario che tale opinione sia condivisa dagli Stati pi\u00f9 importanti e rappresentativi di varie aree geografiche.\nNel Progetto di articoli della Commissione del diritto internazionale delle Nazioni Unite (di cui anche fu componente) sulla responsabilit\u00e0 degli Stati ha sostenuto la necessit\u00e0 di distinguere le norme primarie, la cui violazione costituisce illecito internazionale, da quelle secondarie, che costituiscono le regole di responsabilit\u00e0 e individuano gli elementi costitutivi e le conseguenze dell'illecito."}
{"id": "1861401", "revid": "599013", "url": "https://it.wikipedia.org/wiki?curid=1861401", "title": "Tyd", "text": ""}
{"id": "1861402", "revid": "1851848", "url": "https://it.wikipedia.org/wiki?curid=1861402", "title": "Franco Turchetta", "text": "Carriera.\nTurchetta esordisce nella stagione 1977-1978 con la maglia dell'ALMAS di Roma, con cui mette a referto 1 presenza nella stagione conclusa con la vittoria del campionato di Serie D. Nel 1978 viene acquistato dal dove dapprima viene aggregato alla formazione \"Primavera\", per poi vincere la Serie C1 nel 1980 e guadagnare il posto da titolare in Serie B per le quattro stagioni successive (in totale 117 presenze e 17 reti in cadetteria coi biancorossi).\nNel 1984 passa al Verona, in Serie A, dove non \u00e8 titolare; sar\u00e0 la stagione dello scudetto veronese in cui Turchetta pu\u00f2 vantare 16 presenze.\nRimane un'altra stagione nella citt\u00e0 scaligera (18 presenze e 2 reti) prima di trasferirsi al Brescia dove disputa un campionato in A (30 presenze e 2 reti) e due in B (64 presenze e 7 reti). Torna in Serie A quando viene acquistato dal disputando ulteriori due campionati in massima categoria (58 presenze e una rete) e uno in serie cadetta (28 presenze e 2 reti).\nSi riaffaccia un'ultima stagione nel calcio professionistico nel 1995, con la maglia del , disputando solo 5 partite condite da un gol.\nDopo il ritiro.\nTurchetta dopo il ritiro dai professionisti non ha abbandonato il calcio giocato, continuando a militare in diverse squadre a carattere amatoriale. Stabilitosi nella citt\u00e0 di Cesena, qui gestisce due centri estetici."}
{"id": "1861404", "revid": "74801", "url": "https://it.wikipedia.org/wiki?curid=1861404", "title": "Cheilostomatida", "text": "Cheilostomatida \u00e8 un ordine di Briozoi.\nTassonomia.\nL'ordine \u00e8 suddiviso nei seguenti sottordini"}
{"id": "1861407", "revid": "19580", "url": "https://it.wikipedia.org/wiki?curid=1861407", "title": "Arcipelago Sea", "text": ""}
{"id": "1861408", "revid": "74801", "url": "https://it.wikipedia.org/wiki?curid=1861408", "title": "Gymnolaemata", "text": "Gymnolaemata \u00e8 una classe di Briozoi tipicamente marini. I singoli briozoi (chiamati anche zooidi) vivono in colonie che si accrescono con gli zooeci \u2013 involucro di forma allungata, a doppia parete, calcareo dei Gymnolaemata \u2013, creando incrostazioni sui fondali marini. Gli zooidi sono collegati tra loro attraverso pori nelle loro pareti, e sono a forma di scatola o cilindrici.\nQuesto briozoi hanno un'apparenza che ricorda il muschio, formata dagli zooidi non pi\u00f9 grandi di mezzo millimetro, appena visibili ad occhio nudo. Estendono fuori dal zooecio i loro peli vibranti che catturano il plancton.\nI Gymnolaemata, e pi\u00f9 in particolare i Cheilostomatida, raggruppano il maggior numero di specie del phylum Bryozoa, probabilmente a causa della vasta quantit\u00e0 di zooidi specializzati.\nTassonomia.\nNel 2009 uno studio di filogenesi molecolare, utilizzando una combinazione di geni dei mitocondri e del nucleo cellulare, ha concluso che i briozoi sono un phylum monofiletico, cos\u00ec come i Gymnolaemata. Questi sono tradizionalmente divisi in Ctenostomatida dal corpo molle e Cheilostomatida mineralizzati, ma l'analisi del 2009 ha ritenuto pi\u00f9 probabile che nessuno di questi ordini sia monofiletico e che gli zooeci mineralizzati si siano probabilmente evoluti pi\u00f9 di una volta all'interno degli stessi Gymnolaemata.\nLa classe \u00e8 suddivisa in due ordini:"}
{"id": "1861415", "revid": "123525386", "url": "https://it.wikipedia.org/wiki?curid=1861415", "title": "Sam Posey", "text": "Carriera.\nGli inizi.\nRimasto orfano di padre durante la seconda guerra mondiale, Posey cominci\u00f2 ad appassionarsi all'automobilismo fin da giovanissimo e nel 1959 fece il suo debutto nelle competizioni guidando una monoposto di Formula Junior. Nel 1965 ottenne poi ottimi risultati in Formula Vee, prima di affermarsi nelle gare per vetture sport. L'anno seguente fece anche il suo debutto alla 24 Ore di Le Mans, ma venne squalificato. Contemporaneamente partecip\u00f2 ai campionati CanAm e Trans Am, ottenendo in quest'ultimo un successo in una gara in Maryland e rivelando una grande versatilit\u00e0 di guida. Anche negli anni a seguire partecip\u00f2 a corse di diverse categorie, conquistando nel 1968 i primi punti nella CanAm, in cui concluse nono. In quegli anni partecip\u00f2 poi spesso alla 24 Ore di Daytona e alla 12 Ore di Sebring, pur senza mai ottenere risultati rilevanti.\nNel 1969 continu\u00f2 a gareggiare nel campionato Trans Am cogliendo l'unica vittoria del suo team, cosa che gli permise di procurarsi per il 1970 un contratto per guidare una Dodge Challenger, ma la stagione si rivel\u00f2 deludente. Lo stesso anno ottenne i suoi migliori risultati nell'ICM, correndo per la NART, con cui giunse quarto a Daytona e a Le Mans, risultato che miglior\u00f2 nel 1971 concludendo terzo. Lo stesso anno cominci\u00f2 a prendere parte a gare a ruote scoperte e debutt\u00f2 in Formula 1.\nFormula 1.\nPosey si accord\u00f2 infatti con John Surtees per partecipare al Gran Premio degli Stati Uniti 1971 e, dopo un confronto con Gijs van Lennep, gli venne concessa una vettura del team inglese. Nonostante una discreta qualifica fu autore di una brutta partenza e dopo quindici giri fu costretto al ritiro per un guasto.\nAnche per il 1972 Posey, appoggiato dai suoi sponsor e dal team Champcarr, riusc\u00ec a prendere parte all'appuntamento statunitense alla guida di una Surtees TS9B. In gara concluse dodicesimo e questa rappresent\u00f2 la sua ultima gara in Formula 1.\nDopo la Formula 1.\nNegli stessi anni era impegnato nelle corse di Formula A, in cui ottenne alcuni successi, pur senza mai riuscire a vincere il titolo. Prese pure parte ad alcune edizioni della 500 Miglia di Indianapolis, in cui concluse quinto nel 1971.\nPer il 1973 Posey era intenzionato a gareggiare in Formula 2, ma dopo alcune valutazioni di carattere tecnico e sulla sicurezza decise di correre in Formula 5000, nel campionato Indy, nell'IMSA e nella CanAm, categorie nelle quali rimase anche negli anni seguenti. Nel 1975 ottenne poi la vittoria alla 12 Ore di Sebring e svariati buoni risultati, tra cui un secondo posto a Riverside. A partire da questo periodo decise comunque di concentrarsi soprattutto sull'IMSA, tralasciando le altre serie.\nL'attivit\u00e0 di giornalista.\nNel 1980 corse le sue ultime gare, prima di dedicarsi all'attivit\u00e0 di giornalista a partire dal 1982. Fece inoltre da comparsa nel film Il cuore come una ruota del 1983. Nel 1992 venne poi nominato presidente onorario della \"Pittsburgh Vintage Grand Prix\". Continu\u00f2 poi la sua attivit\u00e0 di commentatore televisivo fino al 2001, anno in cui si ritir\u00f2 dalle scene."}
{"id": "1861417", "revid": "110157", "url": "https://it.wikipedia.org/wiki?curid=1861417", "title": "Pinacoteca civica di Foligno", "text": "La Pinacoteca civica di Foligno \u00e8 considerato il museo pi\u00f9 importante di Foligno ed espone in 8 sale opere di artisti, principalmente locali ma noti, dal XIV al XIX secolo.\nSede.\nLa sede del museo \u00e8 lo storico Palazzo Trinci, appartenuto alla signoria folignate dei Trinci e decorato da splendidi affreschi, la gran parte quattrocenteschi, di vari artisti, fra cui Gentile da Fabriano e Ottaviano Nelli.\n\u00c8 divisa in tre sezioni: opere del Trecento (ospitate in 4 sale), opere del Quattrocento (ospitate in 2 sale) e opere dal Cinquecento in poi (in 2 sale).\nStoria.\nIl museo nacque nel 1870, quando dopo l'Unit\u00e0 d'Italia molte chiese non furono pi\u00f9 officiate e alcune furono distrutte. Per salvaguardare il patrimonio artistico di Foligno, si decise di staccare gli affreschi delle chiese cittadine e collocarli nell'ex-monastero di Santa Maria in Betlem. Inizialmente quindi, il museo era pi\u00f9 piccolo e ospitava solo affreschi del XIV e XV secolo, e alcuni del XVI secolo. \nFu sistemato a Palazzo Trinci nel 1935 e vi confluirono molte altre opere in seguito, tra cui quelle di Niccol\u00f2 di Liberatore detto l'Alunno.\nPercorso espositivo.\nIl museo documenta la pittura umbra e in particolare folignate tra in XIV e il XVI secolo.\nMuseo archeologico.\nAnnesso alla pinacoteca \u00e8 il museo archeologico che in gran parte \u00e8 costituito dalla collezione archeologica dei Trinci, comprendente numerosi reperti romani ed umbri."}
{"id": "1861418", "revid": "276306", "url": "https://it.wikipedia.org/wiki?curid=1861418", "title": "Lunar Orbiter", "text": ""}
{"id": "1861424", "revid": "1861950", "url": "https://it.wikipedia.org/wiki?curid=1861424", "title": "Dornier Do 328", "text": "Il Dornier Do 328, successivamente denominato Fairchild-Dornier 328, \u00e8 un aereo di linea regionale bimotore turboelica ad ala alta, prodotto dall'azienda tedesca Dornier Luftfahrt GmbH e successivamente, dopo l'acquisizione, dalla statunitense Fairchild Dornier.\nStoria del progetto.\nIl programma di realizzazione del Do 328 risale a quando la Dornier, ancora di propriet\u00e0 dell'azienda tedesca Deutsche Aerospace AG, era intenzionata ad entrare nel mercato degli aerei passeggeri a breve/corto raggio con un massimo di circa 100 posti a sedere, i cosiddetti \"regional\". Il progetto si basava sulle esperienze acquisite dal precedente Do 228, o meglio sulla sua particolare tipologia d'ala chiamata TNT (\"Tragfl\u00fcgel neuer Technologie\"), realizzata in collaborazione con il governo tedesco, caratterizzata dall'adozione di un profilo alare supercritico. Grazie a questa tecnologia abbinata ad una fusoliera di forma maggiormente aerodinamica, il Do 328 risult\u00f2 avere eccellenti valori di velocit\u00e0 massima e di spazio necessario per il decollo.\nAlla data dell'avvio alla produzione, negli anni novanta, il mercato degli aerei regionali era gi\u00e0 affollato da numerosi velivoli aventi le caratteristiche simili ed il Do 328 fatic\u00f2 a ricavarsi uno spazio.\nIl 21 agosto 2019 \u00e8 stata annunciata la fondazione di DRA Gmbh., una nuova azienda con linee di assemblaggio a Lipsia-Halle e Oberpfaffenhofen, con lo scopo di attivare la produzione di un modello aggiornato del Do 328. Il 7 dicembre 2020 l'azienda, rinominata Deutsche Aircraft, ha presentato al pubblico la nuova versione D328eco, che si prevede entrer\u00e0 in servizio entro il 2025.\nUtilizzatori.\nCivili.\nAl gennaio 2022, dei 217 esemplari prodotti (compresi i Do 328JET), 111 sono operativi. Il Dornier Do 328 non \u00e8 pi\u00f9 in produzione, tutti i velivoli ordinati sono stati consegnati.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "1861427", "revid": "61051", "url": "https://it.wikipedia.org/wiki?curid=1861427", "title": "Fairchild-Dornier 328", "text": ""}
{"id": "1861430", "revid": "339392", "url": "https://it.wikipedia.org/wiki?curid=1861430", "title": "Federico Aldrovandi", "text": ""}
{"id": "1861432", "revid": "149485", "url": "https://it.wikipedia.org/wiki?curid=1861432", "title": "Francesco Gavazzi", "text": "Nel 2010 e nel 2011 ha rappresentato la Nazionale italiana ai campionati del mondo. Nel 2013 ha vestito per un giorno, al termine della seconda tappa, la maglia di leader alla Vuelta al Pa\u00eds Vasco."}
{"id": "1861439", "revid": "61051", "url": "https://it.wikipedia.org/wiki?curid=1861439", "title": "Dornier 328", "text": ""}
{"id": "1861442", "revid": "1305772", "url": "https://it.wikipedia.org/wiki?curid=1861442", "title": "Loria (disambigua)", "text": ""}
{"id": "1861443", "revid": "122735288", "url": "https://it.wikipedia.org/wiki?curid=1861443", "title": "Freddie Bartholomew", "text": "Biografia.\nInfanzia ed esordio.\nAbbandonato in tenera et\u00e0 dai genitori, il piccolo Freddie fu allevato in Inghilterra dalla zia Millicent Barthomolew, da cui prese il cognome. Dopo aver debuttato ancora bambino in Inghilterra in alcuni film minori, nel 1934, durante una visita negli Stati Uniti con la zia, fu notato dal produttore cinematografico David O. Selznick e gli venne offerto di trasferirsi a Hollywood per interpretare la parte di protagonista nel film \"David Copperfield\" (1935) di George Cukor. Per il ruolo, Selznick aveva gi\u00e0 considerato un ragazzo americano, l'attore David Holt, ma dopo aver incontrato Bartholomew si rese conto che il personaggio avrebbe tratto beneficio dall'essere interpretato da un attore britannico. Il grande successo del film fece dell'undicenne Bartholomew una star del cinema e rappresent\u00f2 l'inizio di una sfolgorante (anche se breve) carriera.\nCarriera.\nIl giovane attore fu scritturato in una sequela di prestigiose produzioni cinematografiche accanto ad alcune delle star pi\u00f9 popolari del momento. Apparve in classici quali \"Anna Karenina\" (1935), nel ruolo del figlio della protagonista (interpretata da Greta Garbo), \"Lord Fauntleroy\" (1936), nel celebre personaggio dell'orfano di un nobile inglese, e \"Capitani coraggiosi\" (1937), nel suo ruolo di maggior successo, quello del figlio viziato di un miliardario, che diventa amico del pescatore Manuel (Spencer Tracy).\nIn quel periodo, il compenso di Bartholomew arriv\u00f2 a raggiungere la cifra di 2500$ a settimana, facendo di lui il bambino del cinema pi\u00f9 pagato dopo Shirley Temple.\nProblemi giudiziari con la famiglia.\nIl successo ottenuto e il livello di fama raggiunto da Bartholomew causarono il tentativo dei suoi genitori di ottenere nuovamente la sua custodia. Nel corso degli anni quaranta la sua carriera sub\u00ec quindi una battuta d'arresto, sia a causa dei lunghi procedimenti giudiziari intentati fin dal 1937 dai familiari, che si contendevano l'affidamento di Freddie e le sue cospicue rendite finanziarie, sia per problemi di salute che lo tennero a lungo lontano dalle scene.\nGran parte della ricchezza che Bartholomew aveva accumulato negli anni del successo si esaur\u00ec per far fronte alle spese giudiziarie conseguenti al prolungarsi della battaglia legale con i parenti. Ormai divenuto adolescente, l'attore tent\u00f2 di continuare la sua attivit\u00e0 durante gli anni quaranta nei ruoli che gli erano congeniali, ma non ottenne pi\u00f9 il successo di un tempo e come attore \"teenager\" perse molta popolarit\u00e0, tanto che all'inizio degli anni cinquanta smise di recitare.\nDopo Hollywood.\nRitiratosi nel 1951, Bartholomew continu\u00f2 a occuparsi di spettacolo per alcune decine d'anni, lavorando per la televisione come produttore. Nel 1954 and\u00f2 a lavorare per una delle maggiori agenzie pubblicitarie, la \"Benton &amp; Bowles\", della quale 11 anni pi\u00f9 tardi sarebbe divenuto vice-presidente. Allontanatosi dal mondo di Hollywood, continu\u00f2 l'attivit\u00e0 esclusivamente per il piccolo schermo.\nCommentando il periodo in cui i milioni guadagnati da bambino furono spesi per gran parte in processi, dichiar\u00f2 di essere stato prosciugato e si disse amareggiato riguardo alla fortuna perduta e alle esperienze di Hollywood.\nDivenuto cittadino americano nel 1943, Bartholomew mor\u00ec di enfisema nel 1992 in Florida, all'et\u00e0 di 67 anni."}
{"id": "1861445", "revid": "1414688", "url": "https://it.wikipedia.org/wiki?curid=1861445", "title": "Olimpiadi degli scacchi del 1962", "text": "Le Olimpiadi degli scacchi del 1962 furono la quindicesima edizione ufficiale, organizzata dalla FIDE, della competizione. Si tennero a Varna, in Bulgaria, dal 15 settembre al 10 ottobre; l'unico torneo previsto era quello \"open\".\nTorneo.\nI giocatori partecipanti a questa edizione delle Olimpiadi furono 220 di 37 nazioni; Indonesia ed Ecuador, sebbene iscritte, non parteciparono. Le squadre vennero divise in quattro gironi all'italiana, e successivamente disputarono tre finali diverse, rispettivamente di 12 squadre (finali A e B) e 14 squadre (finale C): infatti in quest'ultima, disputatasi con il sistema svizzero per far giocare un numero uguale di partite a tutte le squadre, per garantire un numero pari di concorrenti fu aggiunta una seconda squadra della Bulgaria, che gareggi\u00f2 fuori competizione.\nIl regolamento presentava una novit\u00e0: fu impedito infatti ai giocatori di accordarsi per una patta prima della trentesima mossa. Questa regola era stata approvata per diminuire il numero di partite finite in pareggio senza vera competizione, che erano aumentate nelle edizioni precedenti. La regola non funzion\u00f2 bene, anche perch\u00e9 era sempre possibile causare una patta per ripetizione di mosse.\nL'arbitro principale del torneo era il Grande maestro cecoslovacco Salo Flohr.\nPrima fase.\nNella tabella seguente sono elencati i gruppi in cui vennero divise le squadre. In grassetto sono evidenziate le squadre qualificate alla finale A, in \"corsivo\" quelle qualificate alla finale B.\nNei primi due gironi non ci fu molta competizione per la qualificazione alla finale A: nel primo le due nazionali tedesche, dopo aver pareggiato tra loro, arrivarono immediatamente dietro all'Unione Sovietica, mentre nel secondo (con sole otto quadre a causa del \"forfait\" di Indonesia ed Ecuador) la Svizzera e Israele persero la possibilit\u00e0 di arrivare ai primi tre posti a causa di pesanti sconfitte nei primi turni.\nNel terzo gruppo la battaglia per la qualificazione si concentr\u00f2 tra Polonia, Paesi Bassi e Cecoslovacchia. I Paesi Bassi, nonostante un avvio stentato, vinsero 4-0 con i polacchi, qualificandosi all'ultimo turno pareggiando con i cechi. Questi ultimi, per qualificarsi, dovevano sperare che la Francia strappasse mezzo punto alla Polonia; l'ultima partita di questo scontro venne aggiornata, e i cechi riuscirono a salvare il finale del giocatore francese studiando la posizione. Nell'ultimo girone, infine, l'Austria si qualific\u00f2 battendo all'ultimo turno la Danimarca, superando quest'ultima, i cubani, che pareggiarono all'ultimo turno con l'Iran, e gli inglesi, che avevano raccolto due turni prima solo mezzo punto con gli argentini.\nSeconda fase.\nLa fase finale cominci\u00f2 il 27 settembre. Dopo una serie di vittorie di misura, l'Unione Sovietica guadagn\u00f2 il primo posto dopo il sesto turno, senza lasciarlo pi\u00f9 fino al termine del torneo. Gli Stati Uniti e la Jugoslavia la seguivano, ma negli ultimi turni l'Argentina, battendo in sequenza Austria, Romania e Paesi bassi con ampio margine riusc\u00ec a recuperare lo svantaggio. All'ultimo turno la sfida tra gli statunitensi e la Jugoslavia, decisiva per l'assegnazione delle medaglie, fu decisa dalla partita sulla prima scacchiera, nella quale Gligori\u0107 batt\u00e9 Fischer. Gli iugoslavi ottennero quindi l'argento, mentre gli argentini il bronzo.\nL'Unione Sovietica, al quinto oro di squadra consecutivo, ottenne anche quattro ori individuali e un bronzo individuale. In particolare, Keres vinse la sua quinta medaglia individuale, non perdendo una partita per la quinta Olimpiade consecutiva.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1861451", "revid": "1783371", "url": "https://it.wikipedia.org/wiki?curid=1861451", "title": "Saga di Herv\u00f6r", "text": "La Saga di Herv\u00f6r (norreno: Hervarar saga ok Hei\u00f0reks) \u00e8 una saga norrena del XIII secolo che mette insieme materiale proveniente da altre saghe pi\u00f9 antiche. \u00c8 una saga di grande valore per diverse ragioni oltre che per le sue qualit\u00e0 letterarie. Contiene racconti della guerra tra Goti e Unni del IV secolo e l'ultima parte pu\u00f2 essere usata come fonte per conoscere la storia della Svezia medievale; inoltre \u00e8 stata notevole fonte d'ispirazione per Tolkien per la scrittura delle sue leggende sulla Terra di Mezzo. Tuttavia la saga \u00e8 apprezzabile soprattutto per la spettacolare capacit\u00e0 di far s\u00ec che il lettore si raffiguri la scena:\nTrama.\nLa saga parla della spada Tyrfing e di come fu forgiata per re Sigrlami (redazione R) / Svafrlami (redazioni H e U) dai nani Dvalinn e Durinn (redazione U) / Dulinn (redazione H) e da questi maledetta (il nome dei nani e la maledizione sono presenti solo nelle redazioni H e U). Tempo dopo il re la don\u00f2 a (redazione R) / la perse per mano di (redazioni H e U) Arngrim da Bolms\u00f6 che la diede a suo figlio Angantyr. Angantyr mor\u00ec durante un combattimento su Sams\u00f8 contro l'eroe svedese Hjalmar, il cui amico \u00d6rvar-Oddr sepolse la spada maledetta in un tumulo insieme ad Angantyr. Dal tumulo essa fu recuperata dalla figlia di Angantyr, la skjaldm\u00e6r Hervor, che chiam\u00f2 a giudizio suo padre morto per reclamare la sua eredit\u00e0. La saga poi continua con le vicissitudini sue e di suo figlio Heidrek, re di Reidgotaland. Tra i figli di quest'ultimo, Angantyr Heidreksson e Hl\u00f6d, ci fu una grande battaglia per l'eredit\u00e0 del padre e Hl\u00f6d fu aiutato dagli Unni, tuttavia egli fu sconfitto e ucciso.\nVerso la fine la saga riporta che Angantyr ebbe un figlio, Heidhrekr Ulfhamr, che fu re di Reidgotaland per molto tempo. Heidhrekr fu il padre di Hildr, madre di Halfdan il Valoroso, padre di Ivar Vidfamne; dopo Ivar Vidfamne, segue una lista di re semi-leggendari svedesi che giunge fino a Filippo Halstensson, ma essa fu probabilmente composta separatamente dal resto della saga ed integrata in redazioni successive.\nVersioni.\nLa saga \u00e8 stata ritrovata in molti manoscritti, ma ci sono tre distinte versioni di essa chiamate \"H\", \"R\" e \"U\", di cui la \"H\" e la \"R\" sono conservate su pergamena. La \"H\" \u00e8 conservata nell\"'Hauksb\u00f3k\" (A.M. 544, 4to) di Haukr Erlendsson scritto intorno al 1325. La \"R\", o MS 2845 4to, \u00e8 conservata nella Biblioteca Reale Danese a Copenaghen ed \u00e8 datata intorno al XV secolo. La terza versione, la \"U\", \u00e8 parzialmente conservata come R:715 del Carolina Rediviva nella Biblioteca dell'Universit\u00e0 di Uppsala e come A.M. 203 fol. nella Biblioteca dell'Universit\u00e0 di Copenaghen; questa versione \u00e8 della met\u00e0 del XVII secolo e fu scritta da S\u00edra J\u00f3n Erlendsson a Villingaholt.\nQueste versioni differiscono in qualcosa. Per esempio la \"R\" \u00e8 considerata la pi\u00f9 vicina all'originale ed \u00e8 pi\u00f9 simile alla \"U\" che alla \"H\", ma mancano il primo capitolo e la fine; d'altra parte essa include la canzone di morte di Hjalmar. La \"H\" termina con Gestumblindi e la \"R\" termina subito prima del 12\u00ba capitolo. Tuttavia ci sono due copie del XVII secolo della \"H\", A.M. 281 4to (h1) e A.M. 597b 4to (h2), che conservano gli enigmi di Gestumblindi della versione \"H\".\nAnche il poeta e demologo svedese Arvid August Afzelius tradusse nel XIX secolo una versione della saga.\nPeriodo storico.\nLe guerre dei Goti contro gli Unni si svolsero in un lontano periodo storico e le tradizioni ad esse riferite sono basate su eventi dell'inizio del IV secolo che furono tramandati per quasi 1000 anni.\nA testimonianza di quanto sia antica la saga c'\u00e8 il fatto che i nomi compaiono in autentiche forme germaniche e non in qualche remota forma latinizzata. I nomi utilizzati per i Goti, come \"Gr\u00fdting\" (Ostrogoti, cfr. il latino \"Greutungi\") e \"Tyrfing\" (Visigoti, cfr. il latino \"Tervingi\"), caddero in disuso gi\u00e0 dopo il 390. Gli eventi si svolgono dove i Goti vivevano durante le guerre con gli Unni: la loro capitale, \u00c1rheimar, si trova sul Dnepr (\"...\u00e1 Danparst\u00f6\u00f0um \u00e1 \u00feeim b\u00e6, er \u00c1rheimar heita...\"), re Hei\u00f0rekr muore sui Carpazi (\"...und Harva\u00f0a fj\u00f6llum...\") e la battaglia con gli Unni si svolge sulle piane del Danubio (\"...\u00e1 v\u00edgv\u00f6ll \u00e1 D\u00fanhei\u00f0i \u00ed Dylgjud\u00f6lum\"). La mitica Myrkvi\u00f0r che separa i Goti dagli Unni sembra corrispondere alla Palus Maeotis.\nSebbene i nomi siano testimoni di una base storica, gli avvenimenti stessi sono ben pi\u00f9 difficili da ricondurre ad altre fonti. Poich\u00e9 il nome \"Hei\u00f0rekr\" \u00e8 quasi sinonimo di Ermanarico (\"hei\u00f0r\" significa \"onore\" o \"gloria\", e \"A\u00edrman-\", o il corrispondente norreno \"J\u00f6rmund\", significa \"il grande\" o \"il glorioso\"), pu\u00f2 esserci una corrispondenza tra il nipote di Hei\u00f0rekr il Saggio (Hei\u00f0rekr Ulfham) ed Ermanarico. Hei\u00f0rekr Ulfham si narra abbia governato i Goti a lungo, mentre Giordane racconta che Ermanarico visse 110 anni; se fosse cos\u00ec, la \"Saga di Herv\u00f6r\" coprirebbe una parte di storia gotica non riportata in nessun'altra fonte.\nTolkien.\nC'\u00e8 parecchio in questa saga che i lettori delle opere di Tolkien riconoscerebbero. Ci sono per esempio coraggiose vergini guerriere, un'immensa foresta chiamata Myrkvi\u00f0r, tumuli spettrali, una cotta di maglia impenetrabile, una grande battaglia finale, una spada soggetta ad una maledizione la cui lama emette una luce come quella di un raggio di sole, e due Nani di nome Durin (redazione U)/Dulin (redazione H) e Dvalinn. Il figlio pi\u00f9 giovane di J. R. R. Tolkien, Christopher Tolkien, tradusse la \"Saga di Herv\u00f6r\" nel 1960, intitolandola \"The Saga of King Heidrek the Wise\".\nBibliografia.\nEdizioni (in ordine cronologico):\nTraduzioni:\nStudi:"}
{"id": "1861455", "revid": "114325", "url": "https://it.wikipedia.org/wiki?curid=1861455", "title": "Hervarar saga ok Hei\u00f0reks", "text": ""}
{"id": "1861457", "revid": "114325", "url": "https://it.wikipedia.org/wiki?curid=1861457", "title": "Hervarar saga ok Heidreks", "text": ""}
{"id": "1861458", "revid": "1543377", "url": "https://it.wikipedia.org/wiki?curid=1861458", "title": "The Inner Light", "text": "The Inner Light \u00e8 un singolo dei Beatles del 1968. Il brano venne scritto da George Harrison, e pubblicato come lato B di \"Lady Madonna\".\nViene ricordata per essere la prima canzone composta da George Harrison ad essere stata pubblicata su un singolo dei Beatles in patria.\nDescrizione.\nDopo le pi\u00f9 celebri \"Love You To\" e \"Within You Without You\", si tratta dell'ultima composizione di Harrison nei Beatles a mostrare evidenti influenze di musica indiana. Il testo \u00e8 una rielaborazione di un poema tratto dal \"Daodejing\", che Harrison mise in musica su raccomandazione di Juan Mascar\u00f3, un erudito studioso di lingua sanscrita che aveva tradotto il brano nel suo libro del 1958 \"Lamps of Fire\".\nHarrison registr\u00f2 la traccia base strumentale di \"The Inner Light\" a Bombay nel gennaio 1968, durante le sessioni per il suo album solista \"Wonderwall Music\", colonna sonora dell'omonimo film (distribuito in Italia con il titolo \"Onyricon\"). \u00c8 l'unica incisione dei Beatles ad essere stata eseguita fuori Europa ed introduce alcuni strumenti tradizionali indiani quali sarod, shehnai e pakhavaj nel sound della band. I musicisti presenti nella traccia includono Aashish Khan, Hanuman Jadev e Hariprasad Chaurasia. A parte la traccia vocale di Harrison, incisa a Londra, l'unico contributo dei Beatles al brano furono i cori di sottofondo collettivi sul finale del brano.\nNonostante sia uno dei pezzi pi\u00f9 misconosciuti dei Beatles, alla sua pubblicazione \"The Inner Light\" riscosse varie lodi da parte della critica musicale grazie alla sua qualit\u00e0 melodica e all'evocazione dell'esperienza della meditazione trascendentale. Jeff Lynne e Anoushka Shankar eseguirono la canzone nel corso dello show \"Concert for George\" del novembre 2002, a un anno dalla scomparsa di George Harrison. Nel 1992 lo sceneggiatore Morgan Gendel intitol\u00f2 \"The Inner Light\" un episodio della serie televisiva \"\", come omaggio alla canzone.\nNella sua autobiografia, \"I, Me, Mine\", George Harrison scrisse che l'ispirazione per \"The Inner Light\" gli venne da Juan Mascar\u00f3, uno studioso del sanscrito presso la Cambridge University. Mascar\u00f3 aveva preso parte a un dibattito in televisione nel corso della trasmissione \"The Frost Programme\" il 4 ottobre 1967, durante il quale Harrison e John Lennon avevano discusso i meriti della meditazione trascendentale davanti a un pubblico di accademici e leader religiosi. In una successiva lettera a Harrison, datata 16 novembre, Mascar\u00f3 espresse la speranza di poterlo incontrare nuovamente prima della partenza dei Beatles per l'India, dove il gruppo avrebbe studiato meditazione con il guru Maharishi Mahesh Yogi. Mascar\u00f3 alleg\u00f2 alla lettera una copia del suo libro \"Lamps of Fire\", un'antologia di scritture religiose. Essendo un ammiratore del messaggio spirituale insito nella recente composizione di Harrison \"Within You Without You\", Mascar\u00f3 scrisse: \u00abforse potrebbe interessarti musicare qualche brano del Tao, per esempio il capitolo n. 48, pagina 66 del mio libro?\u00bb.\nHarrison scrisse la canzone durante il periodo nel quale inizi\u00f2 i suoi primi progetti musicali al di fuori dei Beatles, componendo la colonna sonora del film \"Wonderwall\" di Joe Massot, e continuando lo studio del sitar, in parte sotto la guida di Ravi Shankar. Quando compose \"The Inner Light\", George oper\u00f2 minimi cambiamenti al testo originale del capitolo 47 del \"Libro della Via e della Virt\u00f9\" (\"Daodejing\"), ovverosia uno dei testi fondamentali scritti da Laozi, il padre fondatore del sistema religioso taoista.\nDopo \"Within You Without You\", \"The Inner Light\" fu la seconda composizione di Harrison a riflettere pienamente la sua immersione nella filosofia indiana, con particolare attenzione verso la meditazione, interesse che aveva poi diffuso tra gli altri Beatles.\nRegistrazione.\nLa parte strumentale fu registrata in India, a Bombay, durante la sessione di George Harrison per l'album solista \"Wonderwall Music\", nel mese di gennaio del 1968, successivamente la traccia venne completata in studio di registrazione a Londra, dove furono incise la parte vocale di Harrison e i cori da parte degli altri Beatles.\nBombay.\nAvendo gi\u00e0 utilizzato dei musicisti indiani dell'Asian Music Circle in \"Love You To\" e \"Within You Without You\", Harrison decise di registrare \"The Inner Light\" direttamente in India con l'impiego di alcuni musicisti locali. Ai primi di gennaio 1968, si rec\u00f2 presso gli HMV Studios di Bombay per incidere le parti strumentali della colonna sonora di \"Wonderwall\". Il giorno dopo aver completato il lavoro per il film, il 13 gennaio, Harrison registr\u00f2 altri brani strumentali per un possibile utilizzo futuro, e uno di essi divenne la base strumentale di \"The Inner Light\". Cinque take del brano furono registrate su un registratore a due tracce.\nI musicisti della sessione furono reclutati da Shambhu Das, che aveva aiutato Harrison ad imparare i primi rudimenti del sitar nel corso della sua precedente visita a Bombay nel 1966, e Vijay Dubey, dirigente A&amp;R della HMV Records in India. Suonarono sulla traccia Aashish Khan (sarod), Mahapurush Misra (pakhavaj), Hanuman Jadev (shehnai), Hariprasad Chaurasia (bansuri) e Rijram Desad (harmonium).\nLondra.\nTornato a Londra, Harrison complet\u00f2 la canzone durante le sessioni in studio per il nuovo singolo dei Beatles, che avrebbe dovuto impegnare il mercato durante il soggiorno del gruppo a Rishikesh in India, con il Maharishi. Una volta trasferita la traccia incisa a Bombay su un nastro a quattro tracce, Harrison incise la traccia vocale il 6 febbraio, presso gli EMI Studios (ora Abbey Road Studios). Due giorni dopo, McCartney e Lennon sovraincisero i cori di sottofondo alla fine della canzone, sopra le parole \"Do all without doing\".\n\"The Inner Light\" era tenuta in alta considerazione dagli altri membri dei Beatles, e piaceva particolarmente a McCartney, cos\u00ec venne scelta per diventare la B-side del prossimo singolo in uscita.&lt;ref name=\"Fontenot/About\"&gt;&lt;/ref&gt; Fu la prima canzone di Harrison ad essere pubblicata su un singolo dei Beatles in Gran Bretagna, oltre che l'unica canzone del gruppo ad essere incisa fuori dall'Europa.\nAccoglienza e successo commerciale.\nLa canzone venne pubblicata come lato B del 45 giri \"Lady Madonna\" il 15 marzo 1968 in Gran Bretagna, mentre negli Stati Uniti usc\u00ec tre giorni dopo. Mentre Chris Welch di \"Melody Maker\" espresse dei dubbi circa il potenziale della canzone, il recensore di \"Billboard\" scrisse che \"The Inner Light\", gettava \"un incantesimo meditativo sulla band\". Negli Stati Uniti, la B-side entr\u00f2 in classifica a s\u00e9 stante nella \"Billboard\" Hot 100 restandovi una settimana, raggiungendo la posizione numero 96. In Australia, venne pubblicata come doppio lato A insieme a \"Lady Madonna\", e il 45 giri raggiunse la vetta della classifica dei singoli.\nNella descrizione di \"The Inner Light\" ad opera dello scrittore e critico David Quantick, se \"Lady Madonna\" rappresenta l'allontanamento dei Beatles dalla psichedelia degli anni precedenti, \"The Inner Light\" \u00e8 una \"chiara testimonianza del soggiorno del gruppo in India\". Paul Saltzman, un regista canadese ispirato dai temi del periodo indiano dei Beatles, si un\u00ec alla band all'ashram del Maharishi e ricord\u00f2 di aver l\u00ec sentito la canzone per la prima volta.\nIl soggiorno dei Beatles in India del 1968 ebbe come risultato un aumento di interesse generale verso la spiritualit\u00e0, la cultura e la filosofia indiane presso la giovent\u00f9 occidentale, ma segn\u00f2 anche la fine della \"fase mistica\" della band. A partire dal giugno di quell'anno, Harrison abbandon\u00f2 lo studio del sitar e torn\u00f2 alla chitarra come suo strumento principale. Nel corso di un'intervista a settembre, Harrison discusse del suo rinnovato interesse verso la musica rock e defin\u00ec \"The Inner Light\" una \"delle sue cose precedenti\".\n\u00c8 considerata una delle canzoni meno conosciute e pi\u00f9 rare dei Beatles: la sua prima apparizione su un album ufficiale (non cofanetto) della band fu sulla raccolta \"Rarities\"; successivamente fu disponibile nella antologia \"The Beatles Collection\" uscita su cofanetto nel 1978. Inoltre \u00e8 apparsa nella collezione \"Por Siempre Beatles\" distribuita, solamente, sul mercato spagnolo nel 1971. Solo nel 1988 \u00e8 stata infine resa disponibile in formato compact disc, pubblicata su CD nella raccolta \"Past Masters Vol. II\", rendendosi cos\u00ec facilmente reperibile.\nFormazione.\nThe Beatles\nAltri musicisti"}
{"id": "1861460", "revid": "666841", "url": "https://it.wikipedia.org/wiki?curid=1861460", "title": "Spellbinder (serie televisiva)", "text": "Spellbinder (\"Spellbinder\") \u00e8 una serie TV australiano-polacca con protagonista Zbych Trofimiuk, trasmessa in Italia per la prima volta dal 1999 al 2000 da Rai 2 e successivamente replicate nel 2003.\nLe due serie.\nSpellbinder \u00e8 una serie televisiva fantascientifica del 2005 prodotta in Australia e Polonia in collaborazione con l'Australian Children's Television Foundation e con la Telewizja Polska. La storia \u00e8 raccontata in forma di serie, divisa in 2 stagioni da 26 episodi l'una.\nTrama.\nUn gruppo di adolescenti va con la scuola al campus di Blue Mountains in Australia. Mentre sono al campus, Paul Reynolds accidentalmente apre una porta parallela tra il nostro mondo e un altro, attraverso campi magnetici ed elettricit\u00e0. Quest'altro mondo \u00e8 abitato da gente pi\u00f9 gerarchica e tecnologicamente diversa ed \u00e8 governata da un gruppo di persone note come Incantatori (Spellbinders). Paul incontra una ragazza di nome Riana, e diventano amici. \nGli Spellbinders hanno scoperto il potere di creare e manipolare l'elettricit\u00e0. Grazie alla pietra chiamata \"pietra di energia\" e sovraccaricata in un'enorme quantit\u00e0, riescono a far levitare grandi navi volanti. \nPaul si trover\u00e0 coinvolto in diverse situazioni: in primo piano la sua ricerca per come fare a tornare nel suo mondo. Gli Spellbinders, una volta convinti che lui venga da un altro mondo, cercheranno di carpirgli informazioni riguardo ad alcune invenzioni che lui si \u00e8 portato da l\u00e0: ad esempio vogliono che insegni loro come fabbricare la polvere da sparo.\nNella seconda stagione i mondi visitati dai protagonisti non sono solo due, ma molteplici. Ecco un breve elenco:"}
{"id": "1861462", "revid": "74801", "url": "https://it.wikipedia.org/wiki?curid=1861462", "title": "Pietro Buratti", "text": "Biografia.\nFiglio di Petronio e dell'olandese Vittoria Van Uregarden, proveniva da una ricca famiglia di banchieri di origine bolognese. Fu educato unicamente dalla madre, donna bigotta e rigida, in quanto il padre era pi\u00f9 dedito alla mondanit\u00e0 che alla famiglia e agli affari.\nEbbe un precettore piuttosto mediocre (A. Bagozzi, ex gesuita) che tuttavia gli suscit\u00f2 la passione per la poesia. Questi studi superficiali si interruppero a diciott'anni, quando inizi\u00f2 a lavorare come fattorino e copialettere nella banca di famiglia. Mantenne questa mansione sino ai trent'anni, conducendo sempre un'esistenza disordinata, incline agli sperperi, alle feste e ai facili amori.\nQualche tempo dopo la caduta della Serenissima (1797), la famiglia torn\u00f2 a Bologna, ma Pietro non volle seguirla. A detta sua, era troppo affezionato a Venezia, citt\u00e0 in cui fioriva la tradizione letteraria vernacola in dialetto (a cui da tempo si era accostato). Pi\u00f9 probabilmente, la lontananza della famiglia gli permetteva una vita pi\u00f9 libera e spensierata, potendo peraltro godere di un assegno di duemila ducati. Da questo momento visse completamente in ozio, impegnato in varie vicende amorose, oltre che come cavalier servente della contessa Porzia, e distinguendosi nell'alta societ\u00e0 come personaggio comico e irriverente, pozzo inesauribile di versi satirici se non osceni.\nNel 1816 prese l'improvvisa decisione di sposare la sua governante, Arcangela Maria Brinis, dalla quale ebbe quattro figli (Petronio, Cornelia, Vittoria e Antonio). Qualche mese dopo part\u00ec per Bologna sapendo che il padre era morente, ma lo raggiunse quando era gi\u00e0 deceduto. Gli lasci\u00f2 un'eredit\u00e0 molto esigua: lo stesso Buratti ne individu\u00f2 la causa in un suo componimento in cui lo scherniva per i suoi amori di ultrasettantenne; certamente i motivi erano pi\u00f9 profondi, da rimandare al rifiuto del poeta di seguire la famiglia a Bologna.\nIl matrimonio e i figli fecero del Buratti una persona pi\u00f9 seria e prudente. Acquist\u00f2 un podere a Zero Branco e una villa a Sambugh\u00e8, sul Terraglio, dove cominci\u00f2 a trascorrere lunghe e frequenti villeggiature.\nLetteratura.\nLa prima produzione del Buratti fu soprattutto in lingua italiana e improntata su un classicismo decisamente convenzionale. Di questo periodo, la sola pubblicazione fu una traduzione dell\"'Ester\" di Jean Racine (1795).\nAlcune sue opere, musicate da Giovanni Battista Perucchini, divennero note canzoni popolari."}
{"id": "1861463", "revid": "225373", "url": "https://it.wikipedia.org/wiki?curid=1861463", "title": "Tetraodontidi", "text": ""}
{"id": "1861465", "revid": "869733", "url": "https://it.wikipedia.org/wiki?curid=1861465", "title": "Michelle", "text": "Michelle \u00e8 una famosa canzone d'amore dei Beatles che compare nell'album \"Rubber Soul\" del 1965; fu composta principalmente da Paul McCartney e integrata da John Lennon.\nIl brano.\nLa caratteristica pi\u00f9 importante ed evidente di questo brano \u00e8 che parte del testo (in particolare il ritornello) \u00e8 in francese. Questa particolarit\u00e0 si deve ad un'idea di McCartney che, non conoscendo la lingua, chiese all'insegnante di francese Jan Vaughan (moglie del suo vecchio amico Ivan) di suggerirgli un nome francese ed una frase che facesse rima con esso. Il risultato fu il celebre ritornello: \"\u00abMichelle, ma belle, sont des mots qui vont tr\u00e8s bien ensemble\u00bb\". Quando McCartney propose la canzone a Lennon, quest'ultimo ebbe l'idea di inserire l'altrettanto famoso verso: \"\u00abI love you\u00bb\" a met\u00e0 brano, e cos\u00ec l'opera fu completa.\nL'armonia del brano \u00e8 tra i pi\u00f9 complessi giri armonici mai scritti dai Beatles: presenta accordi lontani dalle sonorit\u00e0 pop e dalla musica rock in genere, come accordi Bb-7, D-7b5 e B\u00f87, tutti accordi non previsti nella tonalit\u00e0 di Fa maggiore; pare che McCartney nello scrivere questo pezzo si fosse ispirato alle atmosfere delle big bands jazz delle quali faceva parte suo padre da giovane.\nComposizione.\nLa struttura musicale di \"Michelle\" fu ideata separatamente dal testo. Secondo quanto riferito da McCartney:\nIl testo e lo stile di \"Michelle\" ebbero origine dalla fascinazione nei confronti di Parigi durante la giovinezza di McCartney a Liverpool. Nella sua descrizione: \u00abEra l'epoca di gente come Juliette Gr\u00e9co, lo stile boh\u00e9mien francese e tutto quel genere di cose\u00bb. McCartney era andato a una festa di studenti della scuola d'arte, dove vide uno di essi, con un pizzetto e una maglietta strappata, che stava cantando una canzone francese. Paul volle allora imitarlo scrivendo un pezzo con un testo in francese inventato per divertire i propri amici. La canzone rimase un brano da festa fino al 1965, quando John Lennon sugger\u00ec di lavorarci sopra per inserirla in \"Rubber Soul\".\nIl verso \"I love you\", fu suggerito da John Lennon prendendo ispirazione da un brano che aveva sentito la sera prima, la versione di Nina Simone di \"I Put a Spell on You\", che utilizza la stessa espressione ma ponendo l'enfasi sull'ultima parola, \"I love \"you\"\".\nClassifiche e riconoscimenti.\n\"Michelle\" ha vinto il \"Grammy Award alla canzone dell'anno\" del 1967.\nNel 1966 il singolo fu primo in Italia per otto settimane, in Francia per tre settimane, in Olanda per cinque settimane ed in Norvegia per nove settimane, terzo in Austria e sesto in Germania.\nEsecuzioni dal vivo da parte di McCartney.\n\"Michelle\" venne eseguita in concerto da McCartney nel corso del suo tour mondiale del 1993. Da allora ha eseguito raramente la canzone dal vivo, ma nel 2009 la esegu\u00ec a Washington in onore di Michelle Obama, la First Lady statunitense.\nIl 2 giugno 2010, dopo aver ricevuto il Gershwin Prize for Popular Song dal presidente Barack Obama in una ceremonia alla Casa Bianca, McCartney esegu\u00ec il brano per Michelle Obama. McCartney scherz\u00f2 dicendo: \u00abPotrei essere il primo tizio ad essere preso a pugni da un presidente\u00bb. Notoriamente Michelle Obama disse che non avrebbe mai potuto immaginare, crescendo come ragazza afroamericana a Chicago, che un giorno un Beatle le avrebbe cantato \"Michelle\" come First Lady degli Stati Uniti d'America.\nFormazione.\nThe Beatles"}
{"id": "1861467", "revid": "125508981", "url": "https://it.wikipedia.org/wiki?curid=1861467", "title": "Yesterday", "text": "Yesterday \u00e8 un brano musicale dei Beatles, composto principalmente da Paul McCartney ma accreditato alla coppia Lennon/McCartney.\nPubblicato nel 1965 nell'album \"Help!\" (e successivamente inserito nel 45 giri \"Yesterday/Act Naturally.\"), secondo il Guinness Book of Records \u00e8 la canzone che vanta il maggior numero di cover, con pi\u00f9 di 1.600 versioni registrate.\nSecondo la Broadcast Music Incorporated (BMI) durante il ventesimo secolo, ha avuto nei soli Stati Uniti circa 7 milioni di passaggi radio-televisivi.\nNel 1997 riceve il Grammy Hall of Fame Award.\nNel 1999 una votazione condotta dal secondo canale radio della BBC tra ascoltatori ed esperti l'ha premiata canzone pi\u00f9 bella del ventesimo secolo. Nel 2000, l'emittente televisiva \"MTV\" e la rivista \"Rolling Stone\" l'hanno scelta come canzone pop numero 1 di tutti i tempi.\nDescrizione.\nComposizione.\nSecondo i biografi di McCartney e dei Beatles, McCartney compose l'intera melodia in sogno, nella sua stanza nella casa della sua fidanzata Jane Asher e della sua famiglia, in Wimpole Street, a Londra. Al risveglio, corse ad un pianoforte e suon\u00f2 il pezzo, per evitare che scivolasse nei recessi della sua mente.\nLa preoccupazione iniziale di McCartney fu di avere inconsciamente plagiato il lavoro di qualcun altro. Cos\u00ec spieg\u00f2 la situazione: \u00abPer circa un mese mi aggirai chiedendo alla gente dell'ambiente musicale se l'avevano mai sentita prima. Alla fine era come riportare un oggetto smarrito alla polizia. Pensai che se nessuno la reclamava dopo qualche settimana avrei potuto tenerla.\u00bb\nDopo essersi convinto di non avere derubato nessuno della sua melodia, McCartney cominci\u00f2 a scrivere il testo. Come Lennon e McCartney erano soliti fare, un testo temporaneo di lavoro, intitolato \"Scrambled Eggs\" (uova strapazzate) venne usato per la canzone fino a quando non fosse stato trovato qualcosa di pi\u00f9 adatto.\nDurante le riprese del film \"Help!\", un piano venne piazzato su uno dei palcoscenici dove si sarebbe girato, e McCartney ne approfitt\u00f2 per lavorare alla canzone. Il regista Richard Lester infine perse la pazienza, e disse a McCartney di finire di scrivere la canzone o il piano sarebbe stato rimosso. Anche la pazienza degli altri Beatles fu messa alla prova dall'ossessione di McCartney. Harrison disse: \u00abAccidenti, parla in continuazione di questa canzone. Come se fosse Beethoven!\u00bb\nMcCartney sostenne di avere scritto \"Yesterday\" durante la tourn\u00e9e dei Beatles in Francia nel 1964; la canzone non venne per\u00f2 pubblicata fino all'estate del 1965. Nel frattempo, i Beatles pubblicarono due album: \"Beatles for Sale\" e \"A Hard Day's Night\", in cui la canzone non venne inserita. Il ritardo potrebbe essere stato dovuto a disaccordi tra McCartney e George Martin riguardo all'arrangiamento della canzone, o l'opinione degli altri Beatles che pensavano non corrispondesse alla loro immagine.\nLennon pi\u00f9 tardi ricostru\u00ec: \nIl 27 maggio 1965 McCartney e la Asher volarono a Lisbona per una vacanza ad Albufeira, Algarve, in casa di Bruce Welsh, cantante degli Shadows. McCartney si fece prestare una chitarra e complet\u00f2 il suo lavoro su \"Yesterday\".\nLa canzone venne offerta a Chris Farlowe, prima che i Beatles la registrassero, ma lui la rifiut\u00f2 perch\u00e9 la considerava \"troppo tenera\".\nFu la prima canzone eseguita da un solo componente della band, infatti nessun altro dei Beatles oltre a McCartney e ad un quartetto d'archi partecip\u00f2 alla sua registrazione.\nRegistrazione.\n\"Yesterday\" fu registrata negli Abbey Road Studios, immediatamente dopo \"I'm Down\", il 14 giugno 1965. Ci sono diverse versioni al riguardo. La pi\u00f9 comune sostiene che McCartney la registr\u00f2 da solo, senza coinvolgere gli altri; altri sostengono che McCartney e i Beatles provarono diversi strumenti, tra cui batteria e organo, e che George Martin pi\u00f9 tardi li persuase a lasciare che McCartney la suonasse con la sua chitarra acustica, aggiungendo in seguito un quartetto d'archi come accompagnamento. Comunque, nessuno degli altri Beatles fu incluso nella registrazione finale.\nMcCartney il 14 giugno 1965 esegu\u00ec due registrazioni di \"Yesterday\". La seconda fu giudicata migliore e utilizzata come master. Il quartetto d'archi fu sovrapposto ad essa e fu pubblicata quella versione.. La prima registrazione, senza gli archi, fu pubblicata in \"Anthology 2\". La seconda registrazione differisce dalla prima per lo scambio di due versi: \"There's a shadow hanging over me\"/\"I'm not half the man I used to be\", sebbene sembri chiaro che quello corretto sia l'ordine nella seconda, perch\u00e9 durante la prima registrazione si pu\u00f2 sentire McCartney soffocare una risata al suo errore.\nPi\u00f9 tardi George Martin disse:\nPubblicazione.\nSebbene McCartney si fosse innamorato della canzone, fece molta fatica a convincere gli altri membri della band che meritava un posto in un album; la principale obiezione era che non corrispondeva alla loro immagine, considerando inoltre che \"Yesterday\" era assai diversa dalle altre canzoni dei Beatles dell'epoca. Questa posizione era cos\u00ec forte che gli altri Beatles (Lennon, Harrison e Starr) rifiutarono il permesso di pubblicare un singolo in Gran Bretagna. Questo non imped\u00ec a Matt Monro di registrare la prima di molte cover di \"Yesterday\", e di raggiungere la top ten nelle classifiche britanniche, subito dopo la sua pubblicazione nell'autunno del\n1965.\nL'influenza dei Beatles sulla loro etichetta americana Capitol non fu cos\u00ec forte come sulla Parlophone in Gran Bretagna. Un singolo fu pubblicato negli USA, con \"Yesterday\" come lato B di \"Act Naturally\", una canzone in cui cantava Ringo, il Beatle pi\u00f9 famoso negli USA in quel momento. Dopo il successo di \"Yesterday\", l'ordine in cui le canzoni comparivano sulla copertina fu invertito.\nSolo un decennio dopo, l'8 marzo 1976, \"Yesterday\" fu pubblicata dalla Parlophone come singolo in Gran Bretagna, con \"I Should Have Known Better\" come lato B. Entrata in classifica il 13 marzo, vi rimase per sette settimane, ma non super\u00f2 mai l'ottava posizione. La pubblicazione fu possibile grazie all'estinzione del contratto dei Beatles con la EMI, proprietaria della Parlophone. La EMI pubblic\u00f2 lo stesso giorno quanti pi\u00f9 singoli dei Beatles pot\u00e9, portando 23 di essi nei primi 100 posti della classifica britannica, di cui 6 nei primi 50 posti.\nMusica e testo.\nDal punto di vista dei contenuti, il testo \u00e8 generalmente considerato un affresco nostalgico riguardante un amore del passato, forse concluso definitivamente, che suscita dolore e pena nel protagonista. Alcuni critici ritengono che ci possa essere qualche collegamento fra talune immagini struggenti della canzone e la morte precoce della madre di Paul.\nNel luglio del 2003, alcuni musicologi britannici evidenziarono delle similitudini tra il testo e le rime di \"Yesterday\" e di \"Answer Me\" di Nat King Cole, fino a valutare possibile che McCartney potesse essere stato influenzato da quest'ultima.\nNel 2006 il produttore e compositore italiano Lilli Greco afferm\u00f2 che \"Yesterday\" era fortemente ispirata, al punto da sfiorare il plagio, a una canzone napoletana del XIX secolo intitolata \"Piccer\u00e8 Che Vene a Dicere\". Dalle successive verifiche, per\u00f2, non fu possibile ritrovare traccia di tale canzone.\nAccoglienza.\nLa canzone rimase 11 settimane nelle classifiche dei 100 dischi pi\u00f9 venduti negli Stati Uniti d'America (Billboard Hot 100) conquistando la vetta per quattro settimane, vendendo un milione di copie in cinque settimane. Fu in seguito la canzone pi\u00f9 trasmessa nelle radio americane per otto anni consecutivi.\nIl singolo arriv\u00f2 in prima posizione in Norvegia per cinque settimane e nei Paesi Bassi per otto settimane, in seconda in Australia, in sesta in Germania, in ottava nella Official Singles Chart ed in decima in Austria.\nNel frattempo, nel Regno Unito, l'album \"Help!\" debutt\u00f2 come numero uno il 14 agosto 1965 (primo album a riuscirci), e rimase in testa per nove settimane.\n\"Yesterday\" vinse l'Ivor Novello Award come 'Outstanding Song of 1965', e raggiunse il secondo posto come 'Most Performed Work of the Year', cedendo il primato ad un'altra composizione di McCartney: \"Michelle\".\nNel 2004 la rivista musicale \"Rolling Stone\" la piazz\u00f2 tredicesima nella lista delle 500 pi\u00f9 grandi canzoni di tutti i tempi.\nIn Italia l'accoglienza fu invece molto tiepida e il disco soggiorn\u00f2 nelle classifiche solo per una settimana raggiungendo il sedicesimo posto (da \"Storia dell'hit-parade\" di Dario Salvatori), anche se il disco si rivel\u00f2 uno dei 100 pi\u00f9 venduti nell'anno.\n\"Yesterday\" \u00e8 la canzone pi\u00f9 registrata nella storia della musica pop: il \"Guinness Book of Records\" parla di pi\u00f9 di 1600 cover dal 1965 al 1985, e gli artisti coinvolti formano un insieme eclettico, comprendente The Seekers, Joan Baez, Michael Bolton, Bob Dylan, Frank Sinatra, Elvis Presley, Ray Charles, Matt Monro, Willie Nelson, Marvin Gaye, Daffy Duck, Wet Wet Wet, Pl\u00e1cido Domingo, Boyz II Men, Matia Bazar, Mina, Ornella Vanoni. Paul McCartney la cant\u00f2 con i Linkin Park e Jay-Z all'assegnazione annuale dei Grammy del 2006. La cover \u00e8 chiamata \"Numb -Encore\\Yesterday\"."}
{"id": "1861478", "revid": "123394399", "url": "https://it.wikipedia.org/wiki?curid=1861478", "title": "Ciorb\u0103", "text": "Ciorb\u0103 (; dal turco \"\u00e7orba\" pron. \"ciorba\") \u00e8 un gruppo di minestre acide realizzate con carne, ortaggi vari o funghi, diffusa in Asia centrale, in Turchia e in alcune aree balcaniche storicamente di influenza turco-altaica.\nVarianti rumene.\nLa maggior parte dei rumeni distinguono \"sup\u0103\" (zuppa), \"zeam\u0103\" (brodo) e \"bulion\" (brodo di carne ristretto) dalla ciorb\u0103 sulla base del fatto che la prima non prevede aggiunta di sostanze acide e, soprattutto, non contiene al suo interno alcun tipo di carne o verdura, essendo solamente un brodo, mentre la ciorb\u0103 pu\u00f2 contenere una grande variet\u00e0 di ingredienti acidi, come limoni, \"bor\u015f\" (crusca fermentata), panna acida (\"sm\u00e2nt\u00e2n\u0103\") o \"zeam\u0103 de varz\u0103 acr\u0103\" (succo di crauti). \nSpesso si aggiunge del levistico. La ciorb\u0103 richiede la presenza di pezzetti di verdura (mista di solito) e a volte anche di carne. \u00c8 un piatto povero, spesso preparato dai contadini delle campagne con quello che la terra offriva loro, ovvero verdura mista e in proporzioni variabili (molto di raro conteneva la carne, ingrediente ricco), questa variante libera \u00e8 detta \"ciorb\u0103 \u0163\u0103r\u0103neasc\u0103\" (minestrone contadino).\nVi sono diversi tipi di ciorb\u0103 che si cucinano nelle varie zone della Romania. Ricordiamo qui:\ndi bietolone rosso)\nVarianti turche.\nRicetta tradizionale nota in tempi molto remoti e codificata ufficialmente con la ricetta attuale gi\u00e0 nel III secolo d.C."}
{"id": "1861485", "revid": "287204", "url": "https://it.wikipedia.org/wiki?curid=1861485", "title": "La prima marcia su Roma", "text": "La prima marcia su Roma \u00e8 un saggio scritto e pubblicato nel 2007 dallo storico e saggista Luciano Canfora, che nello stesso anno ha scritto \"Esportare la libert\u00e0. Il mito che ha fallito\" (Arnoldo Mondadori Editore), \"Su Gramsci\" (Datanews) e \"The True History of the So-called Artemidorus Papyrus\". Si tratta di uno dei libri pi\u00f9 famosi di Canfora, il quale ha ripreso il \"Res gestae divi Augusti\", scritto dall'interessato, Ottaviano Augusto, ed altri testi per ricostruire la sua conquista del potere.\nCanfora punta il dito contro Augusto e Cicerone, del quale cita le \"Filippiche\", accusandone la scorrettezza e la mancanza di scrupoli, che ha portato alla morte dei due consoli Vibio Pansa ed Aulo Irzio, partiti nel 43 a.C. per combattere Marco Antonio."}
{"id": "1861487", "revid": "1305772", "url": "https://it.wikipedia.org/wiki?curid=1861487", "title": "Reflections", "text": ""}
{"id": "1861488", "revid": "2179318", "url": "https://it.wikipedia.org/wiki?curid=1861488", "title": "Governo Rivoluzionario Provvisorio del Vietnam del Sud", "text": "La Repubblica del Sud Vietnam (in vietnamita: \"C\u1ed9ng ho\u00e0 Mi\u1ec1n Nam Vi\u1ec7t Nam\") fu costituita ufficialmente l'8 giugno 1969, durante la guerra del Vietnam, come governo clandestino in grado di organizzare una struttura di potere nei territori del Vietnam del Sud liberati dal movimento di resistenza Viet Cong, in opposizione al governo costituito della Repubblica del Vietnam, sostenuto dagli Stati Uniti e presieduto da Nguy\u1ec5n V\u0103n Thi\u1ec7u.\nIl Governo Rivoluzionario Provvisorio era costituito da delegati provenienti in gran parte dal Fronte di Liberazione Nazionale del Vietnam del Sud, con l'inserimento di personalit\u00e0 provenienti da altri gruppi politici minori.\nIl Governo Provvisorio venne riconosciuto come legittimo governo del Vietnam del Sud dalla maggior parte degli stati comunisti, tra cui l'Unione Sovietica e la Cina. Nel 1973 i suoi delegati firmarono, come entit\u00e0 politica indipendente, il trattato di pace di Parigi che stabiliva un'effimera tregua nella guerra del Vietnam. Dopo la disfatta militare completa della Repubblica del Vietnam sostenuta dagli americani a seguito della campagna di Ho Chi Minh e della caduta di Saigon il 30 aprile 1975, divenne il governo provvisorio dell'intero Vietnam del Sud; il 2 luglio 1976 il Governo provvisorio si sciolse e la struttura amministrativa venne inglobata, insieme al Vietnam del Nord, nel nuovo stato riunificato della Repubblica Socialista del Vietnam.\nLa bandiera adottata dal Governo Provvisorio era la stessa del Fronte di Liberazione Nazionale del Vietnam del Sud.\nStoria.\nA partire dalla fine del 1960 il Fronte di Liberazione Nazionale del Vietnam del Sud aveva guidato dal punto di vista politico-militare la guerriglia dei Viet Cong contro il regime filo-americano del Vietnam del Sud. In realt\u00e0 accanto al Fronte, guidato da Nguy\u1ec5n H\u1eefu Th\u1ecd, un politico non comunista, esisteva un quartier generale direttamente dipendente dal Vietnam del Nord, conosciuto dagli americani come COSVN (\"Central Office for South Vietnam\") che dirigeva realmente, sotto la guida a partire dal 1964 del generale Nguy\u1ec5n Ch\u00ed Thanh e dal 1967 del generale Ho\u00e0ng V\u0103n Th\u00e1i, le operazioni delle Forze armate popolari di liberazione del Vietnam del Sud e prendeva le decisioni politico-strategiche pi\u00f9 importanti.\nNel 1968 la guerra ebbe una svolta con l'offensiva del T\u00eat e l'arresto dell'escalation americana; in queste circostanze favorevoli, i dirigenti del Fronte di Liberazione Nazionale ritennero, con il consenso dei capi politici comunisti del Vietnam del Nord, che fosse opportuno allargare la base politica della resistenza e ridurre almeno esteriormente la predominanza delle componenti politiche di estrema sinistra e rivoluzionarie. Su iniziativa soprattutto di Hu\u1ef3nh T\u1ea5n Ph\u00e1t e Tr\u01b0\u01a1ng Nh\u01b0 T\u1ea3ng, nel maggio 1968 venne costituito nel corso di un congresso di fondazione il nuovo movimento della Alleanza delle forze nazionali, democratiche e della pace, la nuova entit\u00e0 politica che si sarebbe affiancata al Fronte di Liberazione Nazionale. Il presidente dell'Alleanza fu Tr\u1ecbnh \u0110\u00ecnh Th\u1ea3o, assertore di istanze patriottiche e pacifiste, mentre altri elementi moderati entrarono a far parte della dirigenza del movimento.\nAll'inizio del 1969, mentre il nuovo presidente americano Richard Nixon attivava la nuova politica di Vietnamizzazione del conflitto diretta a ridurre l'impegno diretto degli Stati Uniti e potenziare l'efficienza politica e militare del governo del Vietnam del Sud, i dirigenti del Fronte, dell'Alleanza e del Partito dei lavoratori del Vietnam del Nord, decisero di procedere sulla strada della costituzione di reali strutture di governo per assicurare un contro-potere della resistenza al cosiddetto \"governo-fantoccio\" e un controllo amministrativo reale sui territori liberati a livello regionale e distrettuale.\nDal 6 all'8 giugno 1969 si svolse il congresso fondativo della nuova struttura di governo della resistenza che ricevette il nome di Governo Rivoluzionario Provvisorio del Vietnam del Sud; i lavori si svolsero sul confine tra Cambogia e Vietnam del Sud, lungo la \"Route 22\" nella zona del cosiddetto \"amo da pesca\". Il congresso si svolse in un'atmosfera di entusiasmo e concordia; il presidente dell'Alleanza Tr\u1ecbnh \u0110\u00ecnh Th\u1ea3o tenne il discorso inaugurale, mentre Hu\u1ef3nh T\u1ea5n Ph\u00e1t present\u00f2 il terzo giorno dei lavori la lista dei ministri del governo provvisorio. Lo stesso Hu\u1ef3nh T\u1ea5n Ph\u00e1t venne nominato capo del gabinetto, mentre Nguy\u1ec5n H\u1eefu Th\u1ecd rimase il presidente.\nLo scopo principale del Governo Provvisorio era quello di organizzare formali strutture di governo del territorio e dimostrare concretamente di rappresentare realmente la popolazione del sud vietnamita. La costituzione di un governo inoltre avrebbe consentito la partecipazione diretta ai negoziati di pace in corso a Parigi con l'obiettivo di realizzare la riunificazione del paese. La popolare signora Nguy\u1ec5n Th\u1ecb B\u00ecnh divenne il ministro degli Esteri e svolse un importante ruolo di prestigio internazionale divenendo uno dei protagonisti dei negoziati di Parigi.\nLa struttura di gabinetto svolgeva in pratica le funzioni di un vero governo in esilio che manteneva formali relazioni diplomatiche con numerosi nazioni del movimento dei paesi non allineati, come l'Algeria, e del campo dei paesi comunisti, come l'Unione Sovietica e la Cina.\nMentre nel periodo 1969-1970, i membri del Governo Rivoluzionario Provvisorio rimasero nella sede vicino al confine cambogiano, a partire dal marzo-aprile 1970, furono costretti ad abbandonare la regione del cosiddetto \"amo da pesca\" e sconfinare in Cambogia a causa della massiccia offensiva delle forze americane e sudvietnamite contro i cosiddetti \"santuari\" vietcong. L'incursione cambogiana raggiunse alcuni risultati tattici momentanei ma non riusc\u00ec a catturare o uccidere n\u00e9 i membri del COSVN n\u00e9 i componenti del gabinetto del Governo Provvisorio che, dopo estenuanti marce a piedi nella giungla, riuscirono a trovare scampo in profondit\u00e0 in Cambogia. Il Governo Provvisorio stabil\u00ec la sua nuova sede prima a Krati\u00e9 e poi sulla riva occidentale del fiume Mekong; inoltre, dopo un incontro a Canton con i capi nordvietnamiti, il presidente del Fronte di Liberazione e i dirigenti del Pathet Lao, il principe cambogiano Sihanouk condann\u00f2 l'incursione americana e autorizz\u00f2 ufficialmente il Governo Provvisorio a risiedere ed operare in Cambogia.\nNegli anni seguenti il Governo Provvisorio continu\u00f2 ad operare dalla Cambogia mentre la guerra continuava con alterne vicende e a Parigi si prolungavano le accanite discussioni di pace che vedevano coinvolta a pieno titolo, almeno ufficialmente, anche Nguy\u1ec5n Th\u1ecb B\u00ecnh, il ministro degli esteri del gabinetto diretto da Hu\u1ef3nh T\u1ea5n Ph\u00e1t. Gli accordi di pace di Parigi furono conclusi nel gennaio 1973 e furono firmati in rappresentanza del Governo Provvisorio dalla signora B\u00ecnh; questi accordi non prevedevano la formazione di un governo di coalizione che comprendesse gli esponenti della resistenza ma consentiva alle forze vietcong e nordvietnamite di rimanere sul territorio sudvietnamita mentre gli americani avrebbero dovuto ritirare completamente in tempi brevi le loro forze militari. Dopo la conclusione degli accordi di Parigi, il Governo provvisorio pot\u00e9 rientrare in Vietnam e dopo un difficile viaggio nella giungla i membri del gabinetto e il quartier generale del COSVN si stabilirono in due piccoli villaggi all'incrocio delle strade \"Route 7\" e \"Route 22\" a pochi chilometri dalla provincia di Tay Ninh.\nNella primavera 1975 il Governo Rivoluzionario Provvisorio formalmente partecip\u00f2 accanto alla dirigenza politico-militare nord-vietnamita alle operazioni offensive dell'Esercito popolare e dei Viet Cong che provocarono il rapido crollo del governo del Vietnam del Sud; dopo la caduta di Saigon il 30 aprile 1975 finalmente la guerra del Vietnam ebbe fine con la vittoria totale del Vietnam del Nord e del Governo Provvisorio, emanazione del Fronte di Liberazione e dell'Alleanza delle forze democratiche, nazionali e per la pace.\nIl Governo Provvisorio quindi ufficialmente prese il potere nel Vietnam del Sud ma gli sviluppi politici successivi alla vittoria furono rapidi e insoddisfacenti per una parte della dirigenza del movimento di resistenza. I dirigenti comunisti del Vietnam del Nord procedettero rapidamente all'unificazione e all'assimilazione di ogni componente politica della resistenza all'interno del partito comunista dominante che assunse in pratica tutto il potere, emarginando le correnti politiche non allineate. Nel novembre 1975 si tenne a Saigon, ribattezzata \"Citt\u00e0 di Ho Chi Minh\", una prima conferenza consultiva dominata dai rappresentanti comunisti del Nord e del Sud che deliber\u00f2 di procedere con la massima celerit\u00e0 alla riunificazione e alla trasformazione socialista di tutto il paese. In aprile 1976 si tennero elezioni generali che elessero i delegati all'Assemblea nazionale; il sud invi\u00f2 243 rappresentanti scelti tra membri del Fronte di Liberazione Nazionale e l'Alleanza per la democrazia, ma i principali capi del Governo Provvisorio, Hu\u1ef3nh T\u1ea5n Ph\u00e1t e Nguy\u1ec5n H\u1eefu Th\u1ecd erano ormai allineati sulle posizioni dei comunisti nordvietnamiti. L'Assemblea generale decret\u00f2 il 24 giugno 1976 la riunificazione del Vietnam con la conseguente scomparsa il 2 luglio 1976 del Governo Rivoluzionario Provvisorio, i cui componenti pi\u00f9 prestigiosi entrarono a far parte, con ruolo secondari, del nuovo governo del Vietnam socialista riunificato."}
{"id": "1861489", "revid": "124087396", "url": "https://it.wikipedia.org/wiki?curid=1861489", "title": "Epidermolisi bollosa", "text": "L'epidermolisi bollosa \u00e8 un gruppo di rare malattie genetiche caratterizzate da fragilit\u00e0 della cute e delle mucose.\nEpidemiologia.\nAttraverso studi \u00e8 stato stimato che la sua incidenza complessiva risulta essere di 50 persone in un milione di nati. Attualmente in Italia colpisce un bambino su .\nIn molti paesi, i pazienti pi\u00f9 giovani vengono descritti con il termine \"bambini farfalla\", vista la fragilit\u00e0 della loro pelle, paragonabile alle ali di una farfalla; in Sud America sono definiti come \"bambini pelle di cristallo\".\nSintomatologia.\nLe manifestazioni sono varie: tutte le forme presentano fragilit\u00e0 della cute e delle mucose a causa della quale compaiono delle piccole vescicole ma a volte possono essere pi\u00f9 grandi bolle, disfagia in seguito alla rottura di esse. Inoltre a volte rimangono delle piccole cicatrici. Le sofferenze inflitte dalle piaghe da epidermolisi bollosa sono state paragonate a quelle da ustioni di terzo grado.\nEziopatogenesi.\nEsse riguardano deficit o alterazioni a carico di alcune proteine della pelle con funzione adesiva intercellulare: collagene, cheratina, laminina, desmocolina, desmoplachina, desmogleina, placoglobina, placofillina, integrine e altre che formano desmosomi ed emidesmosomi, strutture proteiche deputate alla adesivit\u00e0 cellulare.\nFra le cause pi\u00f9 comuni vi sono piccoli traumi che causano spazi intraepidermici in cui si depositer\u00e0 siero.\nClassificazione.\nFra le forme pi\u00f9 comuni ritroviamo:\nLa forma ereditaria si suddivide a sua volta in semplice, emidesmosomiale, giunzionale e distrofica.\nTrattamento.\n\u00c8 una patologia non contagiosa. Bisogna monitorare il rischio di sovrainfezioni, a oggi non esistono terapie risolutive; comunque ricerche recenti si sono focalizzate sul cambiare la miscela di cheratine prodotte nella pelle. Ci sono 54 geni conosciuti \u2013 28 dei quali appartengono al I gruppo dei filamenti intermedi e 26 al II \u2013 che operano come eterodimeri. Molti di questi geni condividono una notevole somiglianza strutturale e funzionale, ma sono specializzati per tipo di cellule e/o le condizioni in cui essi sono normalmente prodotti. Se si riuscisse a spostare la produzione del gene lontano dalla sua forma mutata, dal gene della cheratina disfunzionale verso un gene di cheratina intatto, i sintomi potrebbero essere ridotti. Per esempio si \u00e8 scoperto che il sulforafano, un composto presente nei broccoli, \u00e8 in grado di ridurre la formazione di bolle nei topi a tal punto da non riuscire pi\u00f9 a identificare visivamente i cuccioli affetti da quelli sani, quando iniettato in topi in gravidanza (5 \u00b5mol/giorno = 0,9 mg) e applicato in maniera topica nei neonati (1 \u00b5mol/giorno = 0,2 mg di olio di jojoba)."}
{"id": "1861493", "revid": "827882", "url": "https://it.wikipedia.org/wiki?curid=1861493", "title": "Pignolata glassata", "text": "La pignolata, conosciuta anche come pignolata glassata, \u00e8 un dolce tipico siciliano e calabrese.\nLa specialit\u00e0 dolciaria \u00e8 inclusa nella lista siciliana dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf) con la denominazione di pignolata di Messina.\nIl dolce \u00e8 ampiamente diffuso anche nella Sicilia orientale e nell'area calabrese che va da Melito a Scilla dove vi \u00e8 una variante con glassa al gusto di bergamotto, oltre alla tradizionale con cedro e cioccolato.\n\u00c8 un dolce tradizionalmente tipico del periodo di carnevale, tuttavia oggi lo si produce durante tutto l'anno.\nSi presenta come un mucchietto di \"pigne\" di varie dimensioni ricoperte di glassa bianca al limone e scura al cioccolato e dall'odore di essenza di cedro e cioccolato vanigliato.\nStoria.\nLa \"pignolata\" nasce nel periodo della dominazione spagnola, quando su commissione di famiglie nobili si rielabor\u00f2 la precedente ricetta \"povera\" sostituendo la copertura con una dolcissima glassa aromatizzata al limone e al cacao. Oggi la pignolata, che nel corso dei secoli si \u00e8 diffusa in tutta l'area dello Stretto, \u00e8 il dolce tipico pi\u00f9 apprezzato della zona assieme alla Granita Messinese e vi \u00e8 prodotto in grandi quantit\u00e0 per l'esportazione in Italia ed all'estero.\nTradizione.\nGiuseppe Polimeni, nel suo testo \"Quando a Reggio non c'erano i cornetti\" afferma che \"Il Carnevale, si diceva, era la festa della trasgressione, dell'illiceit\u00e0, del superamento dell'atavica fame. Sulla tavola trasbordavano i maccarruni i zita con rag\u00f9 di maiale (rassu e mariu), pasta o furnu, polpette che piacevano ai bambini, ma questi aspettavano soprattutto la distribuzione generosa della pignolata. Questo dolce era composto da palline di pasta fritte nello strutto e poi assemblata in mucchietti ricoperti con glassa di cioccolato ed al limone, oppure composto in piccoli coni impastati e ricoperti con il miele e decorati con confettini colorati\"."}
{"id": "1861495", "revid": "767487", "url": "https://it.wikipedia.org/wiki?curid=1861495", "title": "Como Calcio 1998-1999", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1998-1999.\nCompetizioni ufficiali.\nNella stagione 1998-1999 il Como Calcio ha concorso in due competizioni ufficiali:\nSponsorizzazione.\nSponsor Tecnico: Erre\u00e0\nSponsor Ufficiale: Polti"}
{"id": "1861501", "revid": "262457", "url": "https://it.wikipedia.org/wiki?curid=1861501", "title": "Ti\u0101nt\u00e1i", "text": ""}
{"id": "1861502", "revid": "287204", "url": "https://it.wikipedia.org/wiki?curid=1861502", "title": "Tom Smith (allevatore)", "text": "Biografia.\nPrimi tempi.\nNato in una baita nelle foreste a nord della Georgia, agli inizi del XX secolo Smith rimane a stretto contatto con i nativi americani che lo chiamano \"\"Lone Plainsman\" (il tranquillo solitario), mentre i coloni invece gli affibbiano il soprannome di \"Silent Tom\" (Tom il silenzioso). Da ragazzo, Smith partecipa agli ultimi spostamenti delle mandrie di bovini, nelle praterie americane, cimentandosi anche nella caccia ai cervi e ai leoni di montagna. Considerato uno degli ultimi cowboy, all'et\u00e0 di soli 13 anni diventa un esperto addestratore di cavalli e si occupa di addestrare numerosi mustang per la Cavalleria britannica. Successivamente, diventa caporeparto al Colorado's Unaweep Cattle Range, e vi rimane per circa 20 anni. In questo periodo, il suo compito \u00e8 quello di addestrare cavalli e di prendersene cura, trattando eventuali lesioni o malattie. Nel 1921 il Colorado's Unaweep viene venduto e Smith trova lavoro come addestratore di purosangue da corsa, attivit\u00e0 che gli riusciva con successo avendo trasformato, in pi\u00f9 di un'occasione, ordinari cavalli da corsa in campioni.\nGiorno fortunato.\nNel 1934 nel nord del Messico Smith acquista in compropriet\u00e0 con Noble Threewit un cavallo di nome Oriley, in pessime condizioni. La fortuna vuole che Threewit fosse il preparatore di cavalli di George Giannini, proprietario di cavalli da corsa e grande amico del magnate dell'automobile Charles S. Howard. Giannini, visitando il cavallo acquistato dai due, si stupisce di come in poco tempo Smith sia riuscito a metterlo in sesto e riferisce di questo bravo allenatore all'amico Howard, che decide cos\u00ec di assumere Smith come preparatore per i suoi cavalli da corsa.\nL'incontro con Seabiscuit.\nNel 1936 Howard e Smith si recano in Massachusetts alla ricerca di cavalli potenziali campioni ed \u00e8 in questa occasione che Smith incontra per la prima volta Seabiscuit. Due mesi dopo questo incontro, Howard e sua moglie Marcela rivedono Seabiscuit durante una gara minore nella quale in cavallo arriva primo. Howard, parla di questo \"piccolo cavallo color fango\" a Tom Smith e lui, che aveva gi\u00e0 intuito le capacit\u00e0 di Seabiscuit gli disse che, se gli avesse dato quel cavallo, avrebbe fatto di lui un campione. Smith disse inoltre ad Howard che vedeva in Seabiscuit una forte potenzialit\u00e0 per diventare grande e che la sua mediocre carriera era stata causata da una forte negligenza, dalla scarsa preparazione e dalle troppe gare alle quali partecip\u00f2 fino ad allora.\nHoward acquist\u00f2 quindi il cavallo e Smith, si dedic\u00f2 a Seabiscuit assecondando la sua abitudine di dormire molto e studiando per lui una dieta bilanciata. Inoltre, per mantenere calmo il cavallo che in pi\u00f9 di un'occasione dimostr\u00f2 di essere intrattabile, decise di affiancargli nella stalla un puledro di nome Pumpkin e un piccolo cane bianco. Questa compagnia, fece diventare un po' pi\u00f9 mansueto il suo carattere. Come fantino per Seabiscuit fu scelto Red Pollard, un ragazzo di origini irlandesi che si rec\u00f2 un giorno alle scuderie in cerca di un lavoro. Entrambi (cavallo e fantino) avevano un carattere molto simile e Smith gli affid\u00f2 la guida di Seabiscuit, convinto che questa loro somiglianza poteva avere successo sulle piste. La costanza nell'allenare Seabiscuit e il forte amore che Smith provava verso questo cavallo lo fecero diventare in poco tempo un allenatore molto ricercato dagli addetti ai lavori. Gli altri allevatori si chiedevano spesso se Smith avesse a che fare con qualche tipo di magia, essendo cos\u00ec bravo a trattare non solo problemi fisici ma anche caratteri intrattabili. Smith rispondeva a queste provocazioni dicendo che per allenare un buon cavallo ci voleva solo buon senso e costanza.\nDopo le prime vittorie di Seabiscuit Howard si prodig\u00f2 per far balzare alle cronache il suo cavallo, organizzando incontri con la stampa americana. I giornalisti spesso cercavano di attirare l'attenzione di Smith rivolgendogli domande su Seabiscuit e lui rispondeva semplicemente che avevano \"trovato un buon cavallo\"\". Questi commenti, fecero s\u00ec che alcuni cronisti, giudicarono Smith come qualcuno a cui avessero tagliato la lingua. In realt\u00e0 Smith odiava apparire sui giornali e considerava la stampa solo un mucchio di personaggi invadenti.\nIl successo.\nTom Smith, attraverso la sua visione, riusc\u00ec a far s\u00ec che Seabiscuit diventasse una leggenda americana. Grazie al suo allenamento, il cavallo vinse alcune delle pi\u00f9 grandi gare ippiche americane come il duello con War Admiral e la Santa Anita Handicap. Vinse inoltre il titolo di miglior cavallo dell'anno 1938 e divenne il pi\u00f9 grande vincitore di premi in denaro nel mondo delle corse ippiche. Quando Seabiscuit fu ritirato dalle competizioni, nel 1940, Smith continu\u00f2 a lavorare al servizio di Charles S. Howard fino alla primavera del 1943, anno in cui a causa di un'operazione alla schiena, rest\u00f2 fermo per alcuni mesi per la lunga convalescenza. Howard affid\u00f2 cos\u00ec i suoi cavalli ad un altro allenatore. Dopo il recupero dall'operazione Smith si rec\u00f2 nella costa orientale, e venne assunto da Elizabeth Arden Graham, magnate della cosmetica e grande appassionata di cavalli, che riteneva Smith un uomo del quale potersi fidare ciecamente.\nIl marchio nero.\nNel 1945, all'et\u00e0 di 67 anni, Smith riceve un duro colpo per la sua carriera. L'8 novembre di quell'anno, durante la preparazione di un cavallo della scuderia Arden per il Kentucky Derby, decide di usare sul cavallo del decongestionante per via nasale. La legislatura dello stato di New York proibiva per\u00f2 la prescrizione e l'assunzione di medicinali da parte dei cavalli da corsa. Si tratt\u00f2 di un caso di doping, sicuramente involontario. Anche se l'assunzione del farmaco da parte del cavallo fu ritenuta di quantit\u00e0 insignificante, Smith venne allontanato dalle corse per un anno, nonostante si fosse aperta un'inchiesta su questo episodio che venne ritenuto controverso e privo di prove. Dopo la revoca dell'allontanamento, Smith fu riassunto dalla Arden e lui ricambi\u00f2 il gesto di fiducia portando il suo cavallo Jet Pilot alla vittoria del Kentucky Derby del 1947.\nUltimi tempi.\nTom Smith, dopo questo episodio, continu\u00f2 a lavorare con i cavalli fino all'et\u00e0 di 78 anni. Durante questo tempo il suo fisico si debilit\u00f2 e nel 1955 si ritir\u00f2 in pensione e viene ricoverato per motivi di salute presso un sanatorio a Glendale, in California. Questo periodo fu l'unico che Smith pass\u00f2 lontano dai suoi amati cavalli e fin\u00ec i suoi ultimi giorni in totale solitudine, come era sempre vissuto. Smith si spense al sanatorio il 23 gennaio 1957 e alla funzione funebre, avvenuta in un freddo giorno, erano presenti pochissime persone. Le sue spoglie riposano al Forest Lawn Memorial Park a Glendale, Los Angeles, California. Nella sua carriera Tom Smith ha portato al successo 29 cavalli purosangue tra i quali il leggendario Seabiscuit, Kayak II, Lord Boswelle, Porter's Cap e War Jeep (figlio del campione War Admiral).\nOmaggi postumi.\nLa sua fama di grande allenatore fu riabilitata pi\u00f9 di 40 anni dopo la sua morte, essendo stato iscritto alla Hall of fame degli allenatori dei cavalli da corsa e la sua storia \u00e8 stata raccontata nel libro del 2001 di Laura Hillenbrand \"Seabiscuit: una leggenda americana\".\nNel 2003 l'attore premio Oscar Chris Cooper interpreta Tom Smith nel film di Gary Ross \"Seabiscuit - Un mito senza tempo\"."}
{"id": "1861503", "revid": "287204", "url": "https://it.wikipedia.org/wiki?curid=1861503", "title": "Ciorba", "text": ""}
{"id": "1861504", "revid": "547992", "url": "https://it.wikipedia.org/wiki?curid=1861504", "title": "Supercoppa italiana 2006 (beach soccer)", "text": "La Supercoppa italiana 2006 si \u00e8 disputata a Vasto, il 14 luglio 2006, quale match inaugurale di una quattro giorni dedicata all'assegnazione della Supercoppa di Lega prima e della Coppa Italia poi. Come era accaduto un anno prima, sulla spiaggia della cittadina abruzzese si sono affrontati i Cavalieri del Mare Viareggio, fino ad allora unici vincitori dello scudetto, ed anche il Catania Beach Soccer, senza rivali nell'albo d'oro della coppa nazionale."}
{"id": "1861505", "revid": "289247", "url": "https://it.wikipedia.org/wiki?curid=1861505", "title": "Ch\u00e1n", "text": ""}
{"id": "1861506", "revid": "287204", "url": "https://it.wikipedia.org/wiki?curid=1861506", "title": "Cittadinanza latina", "text": ""}
{"id": "1861507", "revid": "287204", "url": "https://it.wikipedia.org/wiki?curid=1861507", "title": "Cerr\u00e8 Marabino", "text": "Cerr\u00e8 Marabino \u00e8 una frazione del comune di Toano in provincia di Reggio Emilia. I suoi abitanti sono chiamati \"cereliani\". \nIl paese \u00e8 collocato tra i 600 e i 750 metri s.l.m ed \u00e8 situato su di un crinale delimitato a nord-est dal fiume Secchia e a sud-ovest dal fiume Secchiello. Fanno parte del paese di Cerr\u00e8 e della parrocchia le borgate di Casa Alberi, Roncaciso, Vignola, Armignone.\nStoria.\nDa recenti studi, l'antico nome del paese va ricercato circa il culto della dea Ceres (Cerere). Nel secolo XII cambi\u00f2 il nome in \"Cerelio\", nel XVI secolo, in \"Cereto Verabino\", fino all'attuale nome Cerr\u00e8 Marabino. Diventato autonomo gi\u00e0 dall'epoca feudale, la frazione compare in un documento datato 1218, del comune di Reggio quando la citt\u00e0 cercava aggregati per il Comune sottoscrivendo un giuramento di fedelt\u00e0.\nCome i territori circostanti, queste zone hanno avuto nel corso dei secoli, svariate civilt\u00e0 e popolazioni. Dopo i Liguri dei Friniani Verabolensi, popolo di abili guerrieri, le nostre terre vennero assoggettate dai romani, i quali dovettero sudare per domare questi abitanti.\nLe truppe capitoline tagliarono castagneti interi e vigneti, deportarono in esilio nel Sannio e sull'Irpinia un buon gruppo di abitanti come attesta lo storico dell'epoca Tito Livio, ricordando la strage della legione con il Console avvenuta nei pressi dell'attuale Monte San Vitale (altura ad est dal Castello di Carpineti) detto a quei tempi Verabolo, fortilizio Ligure assieme a Bismantova e al Verabolino (Cerr\u00e8 Marabino).\nLa popolazione lungo il \"Gabelus\" (cos\u00ec chiamavano il fiume Secchia i romani) fu latinizzata sotto l'impero, e lo confermano due piccole necropoli scoperte di recente: una nei pressi di Riva di Cavola, e l'altra nei pressi di Fora, dove il Secchiello confluisce nel Secchia.\nDopo l'avvento romano e le invasioni barbariche, ci fu un periodo di dominio bizantino che furono padroni della vallata, nel periodo dell'imperatore Leone l'Isaurico, quando furono cacciati dalla popolazione locale oppressa dal fiscalismo e dall'iconoclastia; fu cos\u00ec che il territorio si assoggett\u00f2 ai Longobardi nell'VIII secolo.\nNel IX e X secolo furono territori dei Canossa, periodo in cui sorgono Castelli Chiese; Diventato autonomo gi\u00e0 dall'epoca feudale, la frazione compare in un documento, datato anno 1218 del comune di Reggio, quando la citt\u00e0 cercava aggregati per il Comune sottoscrivendo un giuramento di fedelt\u00e0.\nnel 1300 il territorio toanese \u00e8 feudo dei Fogliani di Reggio che dovettero per\u00f2 cedere il passo agli Estensi nel 1427.\nNel 1621 Attilio Ariosti, un soldato reggiano al servizio del duca Cesare d'Este che si era distinto in una battaglia venne premiato dal duca Cesare d'Este insediandolo nel paese di Cerr\u00e8 che fu smembrato dalla comunit\u00e0 toanese elevandolo cos\u00ec a Contea. Il 1\u00ba ottobre 1629 l'Ariosti fu investito della contea di Cerr\u00e8 Marabino, insediandosi nel palazzo appena costruito in posizione panoramica. Nella seconda meta del XVII secolo il feudo pass\u00f2 nelle mani della nobile famiglia dei Pepoli provenienti da Bologna; e nel 1673 il conte Ugo Giuseppe, si vide concedere da Francesco II d'Este, il titolo di Marchese di Cerr\u00e8 Marabino elevando cos\u00ec il territorio a marchesato. Ai Pepoli succedettero i Maleguzzi, nobile famiglia di Reggio fino al 1796 con l'avvento napoleonico e la proclamazione della Repubblica Cisalpina. Il palazzo \u00e8 tuttora esistente e lo si pu\u00f2 ammirare purtroppo non nella sua interezza, ma in quello che \u00e8 rimasto dopo ingiustificati ed incompetenti interventi di ristrutturazione. \nNel 1141 fu consacrata una chiesa dal vescovo di Reggio Alberio poco distante dal luogo, dove sorgeva un'altra chiesa fatta costruire da Matilde di Canossa, distrutta da una frana. L'edificio dedicato a San Prospero \u00e8 situato alla pendici del paese in una conca dalla quale si pu\u00f2 ammirare un bellissimo panorama: a sud la catena degli Appennini dominato dal monte Cusna, a nord la vallata del Secchia Con il castello di Carpineti. Totalmente ricostruito nel 1400 in pietre di arenaria squadrate e picchiate, l'edificio, nella sua forma attuale, si presenta imponente e massiccio, con facciata a capanna e con portale e rosone superiore in arenaria scolpita. Nel 1652 il cardinal Rinaldo d'Este in visita pastorale apprezz\u00f2 la chiesa per le sue pietre squadrate e picchiate, segno di antichit\u00e0. Una porta laterale con architrave in sasso reca il simbolo del Santissimo Sacramento con la data 1636. Due caratteristiche finestre a \"campana\" illuminano la sacrestia costruita nei primi del Novecento. A fianco sorge un elegante campanile del XIX secolo che domina tutte le due vallate: costruito in arenaria squadrata all'origine possedeva una cuspide a base ottagonale in mattoni, che slanciava la torre fino a 27 metri; fu demolita negli anni cinquanta perch\u00e9 definita \"pericolante\". L'interno a navata unica con due cappelle laterali \u00e8 in stile neoclassico, conserva alcune suppellettili di notevole pregio artistico e storico: tele del Cinquecento e Seicento, un confessionale del Settecento finemente intagliato, pulpito in noce e legno decorato, mobili e paramenti ed argenteria. Da menzionare sono due sportelli in noce intagliato per gli oli santi risalenti al primo Seicento attribuiti ad Antonio Ceccati capostipite di una famiglia di famosi intagliatori del legno e scultori di pietra della regione."}
{"id": "1861512", "revid": "287204", "url": "https://it.wikipedia.org/wiki?curid=1861512", "title": "Selce (disambigua)", "text": ""}
{"id": "1861514", "revid": "120667301", "url": "https://it.wikipedia.org/wiki?curid=1861514", "title": "Torrey Canyon", "text": "La Torrey Canyon \u00e8 stata la prima petroliera (battente bandiera liberiana) capace di trasportare 120\u00a0000 tonnellate di petrolio grezzo.\nIl disastro ambientale.\nIl 19 marzo 1967, la \"Torrey Canyon\" lasci\u00f2 il terminale petrolifero della raffineria della Kuwait National Petroleum Company, a Mina, in Kuwait. La petroliera raggiunse le Canarie il 14 marzo e da qui prosegu\u00ec per la sua destinazione finale e attraccare al porto di Milford Haven per scaricare. Tuttavia, durante quest\u2019ultima tratta, il 18 marzo 1967, la \"Torrey Canyon\" colp\u00ec lo scoglio di Pollard, incagliandosi sulla secca delle Sette Rocce, nel Mar Celtico, al largo tra le isole Scilly e le coste della Cornovaglia, causando il primo rilevante disastro ambientale dovuto allo sversamento in mare di grandi quantit\u00e0 di petrolio e alla successiva contaminazione costiera da parte del petrolio fuoriuscito. Al momento del naufragio era di propriet\u00e0 della Barracuda Tanker Corporation, una sussidiaria della Union Oil Company of California, e registrata in Liberia ma noleggiata alla British Petroleum. \nPer evitare altri danni alle coste francesi e inglesi, dato che il mare mosso impediva un intervento adeguato e non esistevano esperienze precedenti di contenimento di simili disastri, il governo inglese diede ordine alla RAF di bombardare la nave ed incendiare il petrolio fuoriuscito. Successivamente le autorit\u00e0 inglesi, e in un secondo tempo anche quelle francesi, fecero un ampio utilizzo di solventi per cercare di contenere la marea nera.\nLa successiva inchiesta diede la responsabilit\u00e0 del disastro al comandante Pastrengo Rugiati dato che tracci\u00f2 una rotta rischiosa per arrivare in tempo al porto di Milford Haven. Un'altra causa fu quella di un difetto di progettazione relativo al sistema di navigazione della nave.\nIl relitto si trova ad una profondit\u00e0 di 30 metri.\nDiritto internazionale.\nPer giustificare il proprio bombardamento, le autorit\u00e0 inglesi fecero riferimento allo stato di necessit\u00e0, causa di esclusione dell'illecito che opera in presenza di grave pericolo per lo Stato nel suo complesso, sempre che l'atto sia l'unico in grado di scongiurare il pericolo, non arrechi danni seri ad un altro Stato e che il pericolo stesso non sia stato causato dalla condotta colpevole dello Stato."}
{"id": "1861516", "revid": "958185", "url": "https://it.wikipedia.org/wiki?curid=1861516", "title": "Moneta bancaria", "text": "La \"moneta bancaria\" \u00e8 costituita dai mezzi di pagamento che il sistema bancario mette a disposizione dei depositanti.\nIn particolare il rapporto di conto corrente consente l'uso come strumenti di pagamento del bonifico, dell'assegno bancario, delle carte di debito (bancomat) e delle carte di credito. Possono essere usati come mezzi di pagamento anche i libretti al portatore (depositi a risparmio) ma il loro uso in Italia \u00e8 stato drasticamente limitato dalla legge contro il riciclaggio. Rientrano nella moneta bancaria, cio\u00e8 sono strumenti bancari di pagamento, anche gli assegni circolari (emessi con addebito sul deposito del richiedente) e le carte di debito ricaricabili emesse dietro versamento di contante allo sportello o mediante addebito sul conto corrente o deposito a risparmio.\nLa moneta bancaria viene spesso indicata come \"moneta scritturale\", in quanto basata su annotazioni (per l'appunto, scritture) formate dalla banca, piuttosto che su entit\u00e0 fisiche come banconote o monete metalliche..\nLa moneta bancaria \u00e8 accettata in pagamento sia dai privati che dalla Pubblica Amministrazione. Come \u00e8 noto sono solo gli assegni bancari che non sempre vengono accettati in pagamento dai privati in quanto possono essere \"scoperti\", ossia non ci sono fondi nel conto corrente del traente. In tutti gli altri casi gli assegni bancari sono in genere sempre accettati in pagamento S.B.F. (Salvo Buon Fine)."}
{"id": "1861519", "revid": "889336", "url": "https://it.wikipedia.org/wiki?curid=1861519", "title": "Revolver (The Beatles)", "text": "Revolver \u00e8 il settimo album del gruppo musicale britannico The Beatles, pubblicato nel 1966 e prodotto da George Martin; venne messo in commercio nel Regno Unito il 5 agosto 1966. In esso si ritrovano, per la prima volta nella discografia del gruppo di Liverpool, elementi di rock psichedelico che diventeranno predominanti nell'album \"Sgt. Pepper's Lonely Hearts Club Band\" dell'anno successivo. \u00c8 unanimemente considerato uno dei capolavori dei Beatles nonch\u00e9 uno tra i dischi pi\u00f9 importanti della musica pop: la rivista \"Rolling Stone\" lo ha inserito al 3\u00ba posto della lista dei 500 migliori album mentre la rivista \"New Musical Express\" lo posiziona al 2\u00ba posto nella sua analoga classifica dei migliori 500 album; compare anche nel volume \"1001 Albums You Must Hear Before You Die\".\nI Beatles registrarono \"Revolver\" dopo aver preso una pausa di tre mesi all'inizio del 1966, durante un periodo storico di cui Londra era la capitale culturale del mondo. Le canzoni dell'album riflettono l'interesse dei membri del gruppo nella sostanza psichedelica nota come LSD, la filosofia orientale e l'avant-garde, mentre affrontano temi come la morte e la trascendenza dai beni materiali. Il fatto che non avessero piani di portare \"Revolver\" in tour li spinse a usare effetti come il double-tracking automatico, varispeed, registrazioni riprodotte al contrario, microfonaggio ravvicinato e brani difficilmente riproducibili dal vivo. Tra le canzoni pi\u00f9 significative e innovative ci sono la psichedelica \"Tomorrow Never Knows\", creata usando multipli loop di nastri controllati separatamente; \"Eleanor Rigby\", una meditazione sulla solitudine con la collaborazione di un ottetto d'archi come unico accompagnamento; e \"Love You To\", un'incursione nella musica classica indostana. Le sessioni hanno inoltre prodotto il singolo \"Paperback Writer\" / \"Rain\" non incluso nell'album.\nDescrizione.\nLa genesi dell'album.\nAlla fine del 1965 le esibizioni dal vivo del gruppo erano divenute delle frustranti \"performance\" fra le urla assordanti del pubblico in delirio che relegava sullo sfondo la qualit\u00e0 dei musicisti. Inoltre, come avevano affermato esplicitamente Lennon e Harrison ancor prima del secondo tour negli USA, cominciava a far breccia nei quattro musicisti la consapevolezza che i loro ininterrotti e ripetitivi impegni \"live\" impedissero l'evolversi delle capacit\u00e0 creative.\nNel dicembre 1965 il gruppo si esib\u00ec nel Regno Unito per nove date in quella che sarebbe stata la loro ultima tourn\u00e9e in patria. Le tappe sincopate dei tour comprimevano l'energia inventiva concedendo loro poco spazio alla composizione dei brani che spesso era confinata nei ritagli di tempo. Pertanto la scelta di privilegiare l'elaborazione e la registrazione in studio si configur\u00f2 come naturale e permise al gruppo di sfruttare al massimo la creativit\u00e0, anche dal punto di vista non marginale delle risorse tecniche. Dopo questi concerti, i Beatles decisero di prendere un lungo periodo di riposo e di rientrare in sala di registrazione a partire dall'aprile 1966. Per ottemperare a precedenti impegni dovettero tornare a esibirsi negli Stati Uniti, ma rifiutarono ulteriori proposte di concerti dal vivo e il concerto del 29 agosto 1966 al Candlestick Park di San Francisco fin\u00ec per essere il loro ultimo appuntamento in pubblico.\nSebbene la creazione di nuovi brani fosse, almeno nelle linee portanti, sempre meno il frutto di un impegno corale e sempre di pi\u00f9 il risultato di una ricerca individuale, si era ancora lontani dal quel progressivo deterioramento dei rapporti personali che avrebbe portato quattro anni dopo all'implosione del gruppo: i Beatles costituivano ancora una formazione affiatata, avviata a raggiungere le vette artistiche del biennio '66-'67. E tuttavia la loro maturazione personale e artistica li rese consapevoli di essersi incamminati per sentieri diversi: Paul McCartney si era tuffato alla scoperta della musica classica e nello sperimentalismo; George Harrison viaggiava verso il misticismo favorito dall'immersione nella filosofia indiana; John Lennon era concentrato nell'esplorazione e l'espansione dei propri spazi interiori indotte dall'uso dell'acido lisergico; e Ringo Starr \u2013 il meno coinvolto in questa ricerca di nuovi percorsi culturali ed esistenziali \u2013 fungeva da essenziale \"trait d'union\" per controbilanciare eventuali forze centrifughe.\nCome ebbe a dire il tecnico di studio Geoff Emerick \u2013 che gioc\u00f2 una parte rilevante nelle sonorit\u00e0 dell'album \u2013 \u00abDal giorno in cui usc\u00ec, \"Revolver\" cambi\u00f2 per tutti il modo in cui si facevano i dischi [\u2026]. Nessuno aveva mai udito niente di simile.\u00bb\nIl lavoro costituisce anche il punto di equilibrio nelle dinamiche del duo Lennon e McCartney. Se il primo aveva fino ad allora rappresentato l'elemento pi\u00f9 autorevole, e perci\u00f2 a lui era riservata la linea vocale della traccia di apertura e quella di chiusura nella maggioranza degli album precedenti, dopo \"Revolver\" Paul avrebbe giocato un ruolo primario nella restante parte della carriera dei Beatles, e non solo dal punto di vista musicale.\nStile musicale e contenuti.\nPubblicato nel 1966 a otto mesi di distanza dal precedente album \"Rubber Soul\" (il pi\u00f9 lungo intervallo fino ad allora intercorso fra la pubblicazione di due album del gruppo), secondo alcuni critici \u00e8 il disco pi\u00f9 bello da loro prodotto. Le soluzioni sonore create da George Martin e dai suoi tecnici, con le sue tecniche sperimentali rappresentano un\u2019innovazione nel mondo della musica pop.\n\u00c8 George Harrison ad aprire l'album con \"Taxman\" (al contrario di quanto si possa pensare, in questa canzone \u00e8 Paul McCartney la chitarra solista), in cui esprime il suo disappunto nei confronti del fisco inglese (con buon senso dell'umorismo nero: \"declare the pennies on your eyes\"). Di Harrison sono anche la mistica \"Love You To\", registrata insieme a un suonatore di tabla, che richiama le sonorit\u00e0 indiane e in cui compare per la seconda volta il sitar (la prima fu in \"Norwegian Wood\", canzone di Lennon contenuta in \"Rubber Soul\"), e \"I Want to Tell You\".\nA Paul McCartney si devono invece numerosi pezzi melodici, quali \"Here, There and Everywhere\" (da lui considerata la sua migliore canzone di sempre), \"Good Day Sunshine\", e \"For No One\"; ma anche il rock di \"Got to Get You into My Life\", la celeberrima \"Eleanor Rigby\" (con ottetto d'archi in sottofondo) e la filastrocca \"Yellow Submarine\", cantata da Ringo Starr, che sar\u00e0 poi lo spunto iniziale da cui trarr\u00e0 vita l'omonimo film d'animazione.\nMa i brani veramente lisergici, che fanno considerare \"Revolver\" un vero prototipo del rock psichedelico, sono quelli di Lennon: \"I'm Only Sleeping\", con nastri di chitarra registrati al contrario; \"She Said She Said\", che si ispira a un trip di LSD; \"Doctor Robert\", in cui si parla di un \"dottore lisergico\"; e soprattutto \"Tomorrow Never Knows\", pezzo psichedelico per eccellenza, ispirato al \"Libro dei morti\" della cultura tibetana. Il pezzo \u00e8 basato sul solo accordo di do maggiore.\nSecondo George Harrison, \"Revolver\" avrebbe tranquillamente potuto intitolarsi \"Rubber Soul Volume 2\". In effetti l'album \u00e8 un ampliamento degli aspetti pi\u00f9 innovativi del precedente, il primo album dei Beatles \"pi\u00f9 maturi\".\nL'edizione statunitense di \"Revolver\", pubblicata tre giorni dopo l'uscita ufficiale nel Regno Unito, conteneva solo undici pezzi pur presentando una identica copertina; i tre pezzi mancanti (\"I'm Only Sleeping\", \"And Your Bird Can Sing\" e \"Doctor Robert\") erano gi\u00e0 stati editi nella raccolta pubblicata per il solo mercato statunitense a giugno 1966 e intitolata \"Yesterday and Today\". \"Revolver\" fu l'ultimo disco dei Beatles a presentare tracce differenti fra l'edizione Parlophone e l'edizione Capitol.\nCopertina e titolo.\nL'illustrazione che funge da copertina per il disco, primo esempio di \"arte beatlesiana\", \u00e8 opera di Klaus Voormann ed \u00e8 segno evidente di un passo ulteriore verso la psichedelia di \"Sgt. Pepper's Lonely Hearts Club Band\". Bassista e artista tedesco, Voormann era amico dei Beatles dai giorni in cui la band suonava al Kaiserkeller di Amburgo e lui era un giovane studente di scuola d'arte. La creazione di Voormann tendeva a mettere in risalto i capelli, che erano un tratto distintivo dei Beatles, e il risultato finale risult\u00f2 composto dal disegno dei quattro volti eseguito a inchiostro di china assieme a un \"collage\" di immagini dei musicisti ritagliate da giornali e riviste e di qualche fotografia originale, con una scelta cromatica in controtendenza dato che il tutto era in bianco e nero in un periodo in cui sulle copertine predominava invece un abbondante uso dei colori. Il viso di Voormann, come anche la sua firma (Klaus O. W. Voormann), sono visibili tra i capelli di George Harrison sul lato destro, sotto le labbra di Lennon.\nIl titolo \"Revolver\", come anche \"Rubber Soul\" in precedenza, \u00e8 un gioco di parole, riferito sia al revolver come tipo di pistola sia al movimento rotatorio (in originale \"revolving\") che compie un disco sul piatto di un giradischi. Il titolo dell'album non fu facile da trovarsi. Originariamente era stato scelto il titolo \"Abracadabra\", ma poi i Beatles si accorsero che era gi\u00e0 stato usato da un'altra band e lo scartarono. Lennon allora propose \"Four Sides of the Eternal Triangle\", Starr scherzosamente sugger\u00ec \"After Geography\", un ironico riferimento al recente \"Aftermath\" dei Rolling Stones. Altre proposte prese in esame furono \"Magical Circles\", \"Beatles on Safari\", \"Pendulum\", \"Fat Man and Bobby\", \"Rock'n'roll Hits of '66\" e infine, su suggerimento di Paul, \"Revolver\", titolo che mise tutti d'accordo.\nI brani.\n\"Taxman\".\nDa un rendiconto del loro studio di commercialisti, i Beatles scoprirono di versare allo Stato il 95% dei loro guadagni. George Harrison, effettuando una curiosa inversione di ruoli, con \"Taxman\" (\"Esattore\") si incaric\u00f2 di mettere sul pentagramma lo sbigottito rodimento per un prelievo fiscale ritenuto eccessivamente oneroso e perci\u00f2 ingiusto. Il testo del pezzo, velenoso e corrosivo, prende di petto senza giri di parole il sistema tributario inglese e suona come un equanime atto di accusa nei confronti delle due principali forze politiche i cui leader (il laburista Wilson e il conservatore Heath) vengono esplicitamente richiamati. Il coretto di John e Paul che cita i nomi dei due esponenti politici fu sovrainciso il terzo giorno di registrazioni, in un breve spazio precedentemente occupato da un veloce ritornello vocale (come si pu\u00f2 ascoltare nella versione del brano pubblicata su \"Anthology 2\", il ritornello recitava \u00abAnybody gotta bit of money\u00bb, ripetuto tre volte). In seguito, il 16 maggio, in testa al nastro fu montato il conteggio iniziale assieme a rumori e a qualche colpo di tosse, e questo provvide a dare al brano un sapore di esecuzione \"live\" in sala di registrazione. La versione quasi definitiva si interrompeva bruscamente; per ovviare a questo troncamento fu deciso di duplicare dalla sezione mediana il notevole assolo di chitarra di Paul \u2013 che, in omaggio a George, aveva suonato lo strumento in modo da fargli assumere l'aroma di un sitar \u2013 e montarlo in coda al pezzo.\n\"Eleanor Rigby\".\nDramma della solitudine, in una grigia ambientazione lontana dalle abituali atmosfere solari e multicolori che echeggeranno anche nello stesso \"Revolver\" e ancora pi\u00f9 in l\u00e0, \"Eleanor Rigby\" \u00e8 una creazione di McCartney dal punto di vista melodico, dell'arrangiamento e del testo, anche se in questo un po' tutti fornirono un loro contributo (John, senza molto credito, sostenne addirittura di averne scritto il 70 per cento). A quanto dichiara l'autore, il titolo (in origine il personaggio si chiamava Miss Daisy Hawkins), sarebbe la fusione del nome di Eleanor Bron \u2013 che recit\u00f2 coi Beatles nel film \"Help!\" \u2013 e quello colto da Paul sull'insegna del negozio Rigby &amp; Evens Ltd a Bristol. Ma negli anni ottanta fu trovata nel cimitero della chiesa di St Peter\u2019s a Liverpool una lapide intitolata a una certa Eleanor Rigby, morta nel 1939. C'\u00e8 chi suggerisce, date le frequentazioni del luogo, che il nome possa essere stato visto e restato impresso a livello inconscio.\nNonostante i suoi ventitr\u00e9 anni e lo stile di vita, grazie al suo passato di boy scout Paul conosceva la terza et\u00e0 e spesso era a contatto con anziane signore dalle quali ascoltava volentieri storie del loro passato recente e remoto, racconti che restavano immagazzinati nel suo cervello in attesa di essere rielaborati. E cos\u00ec pian piano nella mente di Paul si formarono i quadri struggenti di una vecchia zitella, intristita dal trascorrere del tempo, a cui non rimangono che le briciole dell'altrui felicit\u00e0 e che dopo la morte verr\u00e0 sepolta in solitudine (\"\u201cNobody came\u201d\"). E di padre McKenzie \u2013 anch'egli solo, inascoltato ed emarginato \u2013 ritratto in due momenti che ne sottolineano l'isolamento e la grossolanit\u00e0, finch\u00e9 tutto si dissolver\u00e0 nel finale tetro \"\u201cNo-one was saved\u201d\" (\"\u201cNessuno si salv\u00f2\u201d\").\nPer evidenziare le atmosfere malinconiche, Paul chiese aiuto a George Martin perch\u00e9 gli scrivesse una partitura per archi nella quale questi sostenessero la canzone. La richiesta cos\u00ec formulata richiam\u00f2 a Martin la colonna sonora del film di Truffaut \"Fahrenheit 451\" composta da Bernard Herrmann, e il produttore convoc\u00f2 per il 28 aprile negli studi di Abbey Road due quartetti d'archi, da cui scatur\u00ec il celebre ottetto; in quell'occasione si fece ricorso a efficaci tecniche di cattura del suono tanto innovative da provocare lo sconcerto degli strumentisti. Il giorno dopo furono incisi i cori \"\u201cah, look at all the lonely people\u201d\" (un'idea di George Harrison) cantati da John e George, assieme alla linea vocale di Paul che venne successivamente rifatta il 6 giugno.\nPer la canzone Paul McCartney avrebbe ricevuto nel 1966 il Grammy Award per la migliore interpretazione vocale dell'anno. Nel 2000 invece, \"Eleanor Rigby\" riceve il Grammy Hall of Fame: il compositore Howard Goodall defin\u00ec \"Eleanor Rigby\" una \u00abversione urbana di una ballata tragica in modo dorico\u00bb.\n\"I'm Only Sleeping\".\nInno all'indolenza, costituisce la confessione di John Lennon della propria vita trascorsa a casa a impigrire, preferibilmente a letto fra sonno, letture e TV.\nLa base, registrata il 27 aprile, e la parte vocale di John, inserita due giorni dopo, subirono poi diverse ed elaborate sovraincisioni. Durante un riversaggio, accidentalmente il nastro della canzone fu fatto partire dal tecnico alla rovescia, e questo incidente \u2013 come in genere le casualit\u00e0 che avvenivano in studio \u2013 divenne parte del brano e abitudine che nel futuro raggiunger\u00e0 in qualche caso livelli esasperati. In questa occasione, per\u00f2, il nastro rovesciato funse da ispirazione per George che elabor\u00f2 la notazione di un assolo, poi invert\u00ec la partitura riscrivendolo al contrario, e infine suon\u00f2 la linea di chitarra che all'apparenza \u00e8 un nastro fatto scorrere a ritroso ma che \u00e8 invece una parte strumentale suonata normalmente. Il prodotto finale fu trattato col vari-speed per conferire brillantezza al suono.\nIl tema della pigrizia, fulcro della canzone, ritorner\u00e0 con ben altra pesantezza in \"I\u2019m So Tired\" del \"White Album\", ma con un Lennon non pi\u00f9 beato sognatore sotto l'influsso dell'LSD ma fortemente prostrato dall'assunzione di eroina.\n\"Love You To\".\nNel 1965, il musicista californiano e membro dei Byrds David Crosby aveva introdotto Harrison alla musica del celebre sitarista Ravi Shankar, e George, che si era gi\u00e0 cimentato in esecuzioni con il sitar, ne aveva tratto ulteriori spunti per la composizione di un brano dalle classiche sonorit\u00e0 indiane.\nNon \u00e8 la prima volta che lo strumento appare in un pezzo dei Beatles (era presente gi\u00e0 in \"Norwegian Wood\", anche se mescolato a melodie occidentali), ma in questa circostanza l'atmosfera \u00e8 pi\u00f9 uniforme. In \"Granny Smith\" (questo il titolo provvisorio, come provvisori saranno i titoli di molti dei pezzi di Harrison), l'autore al sitar si avvale della collaborazione di Anil Bhagwat, un suonatore indiano di tabla a cui fu richiesta un'esecuzione alle percussioni come se stesse accompagnando Ravi Shankar. Il 13 aprile, due giorni dopo la registrazione della versione base \u2013 che risult\u00f2 essere quella definitiva \u2013, il pezzo fu ritoccato con le sovraincisioni di una breve linea vocale di Paul e dei tamburelli suonati da Ringo.\n\"Here, There and Everywhere\".\nAl repertorio dei Beatles appartiene un numero considerevole di canzoni d'amore fra le quali alcune che conseguirono un successo rilevante e che a distanza di tanti anni restano delle pietre miliari \u2013 \"Girl\", \"Something\", \"Michelle\" le pi\u00f9 celebri e ricordate \u2013 perci\u00f2 pu\u00f2 risultare non immediatamente comprensibile la considerazione di Paul McCartney nei confronti della propria creazione. L'autore ritiene infatti \"Here, There and Everywhere\" la preferita fra tutte le canzoni da lui scritte, persino migliore di \"Yesterday\", che nella sua personale classifica segue a ruota. E, cosa inusuale visti i rapporti di rivalit\u00e0 musicale, anche John la considerava fra le canzoni che prediligeva.\n\u00c8 un brano che indubbiamente appartiene allo stile melodico di Paul e che presenta interessanti soluzioni armoniche delle quali l'autore \u00e8 in debito nei confronti dei Beach Boys, in particolare di \"God Only Knows\" dell'album \"Pet Sounds\". McCartney riconosce anche di essersi richiamato a certe melodie che Julia Stanley, la madre di John Lennon, insegnava ai due chitarristi in erba.\nGi\u00e0 abbozzato durante le riprese del film \"Help!\" effettuate in Austria, il pezzo assunse la sua forma definitiva quando Paul ne costru\u00ec la linea di accordi a casa di John Lennon. L'incisione richiese tre sedute di registrazione che videro alternarsi Paul alla voce e al basso, e gli altri tre che si esibirono ognuno al proprio strumento, in cori e in schiocchi delle dita.\n\"Yellow Submarine\".\n\"Singalong song\", adatta perci\u00f2 a essere cantata in coro, \"Yellow Submarine\" fu concepita da Paul in una fase di dormiveglia e poi elaborata in forma di allegro motivetto per bambini in cui si narrano le avventure nella \u201cterra dei sottomarini\u201d sperimentate sulla scorta dei racconti di un vecchio marinaio. Ai testi collabor\u00f2 anche Donovan con uno dei versi che chiudono la canzone (\"Sky of blue and sea of green / in our yellow submarine\"). Melodicamente semplice e godibile, fu ritenuta adatta alle possibilit\u00e0 di Ringo che esegu\u00ec la linea vocale principale.\nUn ruolo chiave per la ricchezza della canzone assumono gli effetti sonori che riempirono la parte centrale. Il 1\u00ba giugno ci fu un raid in uno stanzino di Abbey Road in cui si teneva di tutto al fine di produrre gli effetti audio pi\u00f9 vari. L\u00e0 i Beatles trovarono delle catene, campane e campanacci e una vasca da bagno che fu riempita d'acqua; e Alf Bicknell, autista del gruppo, trascin\u00f2 le catene dentro la vasca mentre Brian Jones, Marianne Faithfull e Pattie Boyd facevano tintinnare bicchieri e John Lennon soffiava con una canna in un secchio d'acqua producendo bolle di sapone, il tutto condito da stravaganti comandi navali (\"\u201cFull speed ahead, Mr Bosun, full speed ahead\u201d - \u201cAvanti tutta, Mr Bosun\u201d\") e seguito da alcuni secondi di una marcia bandistica. La tecnica di incisione della banda militare precorse il procedimento di registrazione delle calliopi in \"Being for the Benefit of Mr Kite!\" Individuato il nastro da riprodurre, per non incorrere nella violazione del copyright il tecnico Geoff Emerick provvide a tagliarlo a pezzi che furono lanciati in aria e poi riattaccati a casaccio. Incredibilmente, il risultato finale si avvicin\u00f2 moltissimo alla versione originaria.\n\"She Said She Said\".\nIl 24 agosto 1965, durante il loro secondo tour americano, i Beatles si trovavano nella villa di Beverly Hills appartenuta a Zsa Zsa G\u00e1bor, in compagnia di parecchi ospiti fra i quali i Byrds e Peter Fonda. In quell'occasione John e George fecero un viaggio con l'LSD assieme a Peter Fonda e l'attore americano, rievocando un suo gravissimo incidente da bambino con un'arma da fuoco, insisteva nel sussurrare ai due Beatles la propria cognizione dell'essere morto (\u00abI know what it's like to be dead\u00bb), mentre John e George lo invitavano seccamente a smetterla con quei discorsi. Questo sgradevole scambio di battute rimase impresso nella mente di John e, pare, si associ\u00f2 all'esperienza spaesante della \u201cperdita dell'ego\u201d indotta dall'LSD e provata agli inizi del 1966. Una volta sbollita l'irritazione, Lennon richiam\u00f2 dalla memoria lo scontro con Fonda, provvide a effettuare un cambiamento di genere del soggetto (da \"he\" a \"she\"), e vi costru\u00ec attorno il pezzo dotandolo di un passaggio di tempo nel \"middle eight\" dai 4/4 a 3/4 (come a rendere musicalmente le alterazioni percettive causate dall'LSD) e registrandolo poi in un'unica seduta di incisione, l'ultima per \"Revolver\", il 21 giugno 1966.\nAnche se gli archivi della EMI non registrano il fatto, Paul ricorda che a causa di un battibecco non partecip\u00f2 in nulla alla registrazione del brano.\n\"Good Day Sunshine\".\nIl brano si inquadra nell'estate del 1966, stagione in cui raggiunsero un alto indice di popolarit\u00e0 pezzi di segno e fattura simili: \"Sunshine Superman\" di Donovan, \"Sunny Afternoon\" dei Kinks, \"Lazy Sunday Afternoon\" degli Small Faces e soprattutto \"Daydream\" dei newyorkesi Lovin\u2019 Spoonful. Proprio da quest'ultimo brano Paul McCartney avrebbe riconosciuto in epoca successiva di essere stato influenzato nella composizione di \"Good Day Sunshine\". Eppure lo stesso John Sebastian \u2013 il leader del gruppo statunitense che aveva conosciuto i Beatles quando questi erano in tourn\u00e9e negli USA \u2013 avrebbe individuato l'ispirazione originaria di \"Good Day Sunshine\" solo a seguito dell'ammissione di Paul, riconoscendo cos\u00ec implicitamente la ricca e creativa personalit\u00e0 dei Beatles e il loro talento nell'elaborazione compositiva.\nCreato in una giornata piena di sole con l'ausilio del pianoforte che Lennon aveva nella sua dimora di Weybridge e portato in sala di incisione col titolo \"A Good Day's Sunshine\", il brano necessit\u00f2 di due sole sedute di registrazione \u2013 ai primi di giugno \u2013 per essere completato. Il secondo giorno vide la sovraincisione alla base ritmica di una breve parte di piano in stile \"honky tonk\" suonato da George Martin per la sezione centrale del pezzo e l'aggiunta di battimani e cori eseguiti da George, John e Ringo.\n\"And Your Bird Can Sing\".\nAltro pezzo brillante, nato col titolo \"You Don't Get Me\", per le sonorit\u00e0, le armonie e l'uso delle voci fu concepito come un omaggio ai Byrds. Il testo richiama quello di \"Corinne, Corinna\", un blues di vecchia data ereditato dai Quarry Men nella versione di Blind Lemon Jefferson.\nIl brano venne registrato la prima volta il 20 aprile ma i nastri furono considerati insoddisfacenti e perci\u00f2 dopo una settimana si provvide al rifacimento dell'intero pezzo. In seguito fu svalutato dal suo autore John Lennon che lo defin\u00ec causticamente \u201cuno scarto\u201d. Lungi dall'essere tale, la composizione \u00e8 solida e convincente. Cadenzate dal tamburello di Ringo, le due chitarre tessono una trama di arpeggi mordenti, inseguendo con i loro incisivi controcanti la linea vocale di John, e il tracciato musicale si conclude eccentricamente con una nota di sottodominante che lascia un sapore di incompiutezza, seguita in dissolvenza dalla tonica ripetuta dal basso. Resta insicura l'individuazione dei due chitarristi che eseguono le linee soliste, anche se si tende ad accreditarle a George Harrison e Paul McCartney.\n\"For No One\".\nFu in Svizzera, dove era andato in vacanza con la fidanzata Jane Asher, che Paul McCartney compose \"For No One\". Concepita con il titolo \"Why Did It Die?\", musicalmente presenta una linea iniziale discendente di basso che verr\u00e0 ripresa in \"A Day in the Life\" e ha un testo biograficamente premonitore che raffigura i quadri dolenti della separazione fra due amanti.\nIn sala di incisione Paul il primo giorno si trov\u00f2 solo con Ringo e assieme registrarono la base. Incisa la voce il 16 maggio, dopo qualche giorno la canzone venne completata con l'assolo di corno francese suonato da Alan Civil, che si trov\u00f2 a fronteggiare situazioni inusuali e istruzioni non facilmente comprensibili per un musicista abituato a registrare musica sinfonica in circostanze ordinarie. Anche in questo caso il motivo non termina con la nota tonica ma si conclude con la sensibile sull'accordo di dominante.\n\"Doctor Robert\".\nCome sempre accadeva, per scrivere le proprie canzoni Lennon prendeva spunto da situazioni reali. Per la composizione di \"Doctor Robert\", John si ispir\u00f2 a due personaggi che negli Stati Uniti svolgevano le stesse pratiche soddisfacendo i loro assistiti attraverso l'uso di sostanze stimolanti. Uno era il dottor Max Jacobson, noto anche come doctor Feelgood, con una lista di clienti notissimi fra cui il presidente Kennedy e Tennessee Williams; l'altro, Robert Freymann, esercitava in una discreta clinica sulla Settantottesima East di New York, nella quale riceveva illustri pazienti ai quali iniettava un cocktail di vitamine miscelate ad anfetamine, al tempo in cui la somministrazione di anfetamine, purch\u00e9 in quantit\u00e0 misurata, non costituiva ancora un reato. Il dottor Freymann dest\u00f2 la curiosit\u00e0 di Lennon che con soddisfazione ne divenne cliente.\nIl pezzo fu registrato in due sedute a met\u00e0 aprile. Tutti e quattro i Beatles vi parteciparono suonando i rispettivi strumenti, e la voce \u00e8 ovviamente di Lennon. La tessitura armonica del brano registra il costante variare della tonica, inizialmente un La che si sposta a Fa diesis 7, approda a un Si per concludere con un Mi minore 7. E \"Doctor Robert\" \u00e8 la quarta composizione consecutiva che termina in una tonalit\u00e0 diversa da quella iniziale.\n\"I Want to Tell You\".\nAnche in questo caso George non aveva un titolo per la sua terza composizione da inserire in \"Revolver\". Cos\u00ec il pezzo fu temporaneamente chiamato col nome di una qualit\u00e0 di mele, \"Laxton's Superb\", e il 2 giugno i Beatles registrarono cinque piste della base, fra le quali fu scelta la terza come la migliore. Furono quindi sovraincise le parti vocali \u2013 la voce solista di George e i cori di John e Paul \u2013 e vennero poi aggiunti dei battimani eseguiti da tutti e quattro i musicisti. Nella seduta del giorno successivo fu aggiunta da Paul una breve linea di basso e il pezzo cambi\u00f2 nome, diventando (ancora provvisoriamente) \"I Don't Know\", titolo adatto per un testo che esprime la difficolt\u00e0 in determinate circostanze di razionalizzare il proprio pensiero e di comunicarlo con chiarezza. Ma in fondo anche il titolo finale \"I Want to Tell You\" riassume il senso delle liriche e, se rapportato al precedente \"I Don't Know\", evidenzia la contraddizione fra le cose da dire e la maniera di manifestarle, e soprattutto la scissione fra i differenti piani in cui la comunicazione si realizza. In questo senso affiorano elementi della filosofia indiana che in George Harrison era gi\u00e0 diventata \u2013 e sempre pi\u00f9 sarebbe stata \u2013 un tratto culturalmente e musicalmente distintivo.\nPaul McCartney confessa le proprie difficolt\u00e0 iniziali nell'esecuzione del pezzo a causa di un tempo irregolare che in alcuni passaggi dava l'impressione di non essere n\u00e9 in quattro quarti n\u00e9 in tempo composto.\n\"Got to Get You into My Life\".\nLa complessit\u00e0 musicale del pezzo \u00e8 denunciata dai due mesi e dalle sei sedute di registrazioni che ci vollero per giungere alla versione definitiva e che videro manipolazioni e rifacimenti dei nastri iniziali. Scritto da McCartney, il risultato finale fu apprezzato da Lennon che lo defin\u00ec in un'intervista \u00abuna delle sue migliori canzoni\u00bb.\nPaul McCartney aveva creato il testo come un'\u00abode all'erba\u00bb e aveva concepito musicalmente la composizione rifacendosi allo stile \"Motown\"; perci\u00f2 si rese necessario integrare le chitarre della base ritmica posta su nastro il 7 aprile con degli ottoni. Pass\u00f2 pi\u00f9 di un mese di decantazione e di riflessione e il 18 maggio fu convocata nello studio di Abbey Road una sezione di cinque fiati \u2013 tre trombe e due sax tenori \u2013 a cui fu sostanzialmente chiesto di improvvisare, dato che non c'era una partitura scritta ma solo le indicazioni di Paul che al piano coordinava sax e trombe indicando agli strumentisti una linea musicale da seguire. L'incisione dei fiati avvenne con i microfoni direttamente dentro la campana degli strumenti e fu una tecnica innovativa rispetto alla posizione dei microfoni tradizionalmente posti a circa un metro di distanza dai fiati.\nTrombe e sassofoni, che dettero un'impronta jazz al pezzo, dopo un altro mese furono rimpinguati con artifici tecnici nell'ultima seduta in cui il brano venne rifinito e ultimato. Era il 20 giugno.\n\"Tomorrow Never Knows\".\n\"Tomorrow Never Knows\", ricco di sonorit\u00e0 indiane, chiude in grandezza l'album \"Revolver\", anche se fu il primo pezzo a essere inciso per il disco. Lo spunto di Lennon derivava dalla lettura del libro di Timothy Leary \"The Psychedelic Experience: A Manual Based on the Tibetan Book of the Dead\", libro apparso nel 1964 che riprendeva \"Il Libro tibetano dei morti\", testo sacro dei buddisti usato per rasserenare i morenti nella loro transizione all'altra vita. Nel suo manuale, Leary reinterpretava l'opera indiana adattandola all'annullamento del proprio ego ottenibile con l'uso dell'LSD. A pagina 14 Lennon si trov\u00f2 a leggere: \u00abWhenever in doubt, turn off your mind, relax, float downstream\u00bb, e rimase cos\u00ec impressionato che ne volle fare i versi di apertura della sua composizione, \"Tomorrow Never Knows\", il cui titolo si deve a Ringo Starr. Si tratt\u00f2 di una sua fulminante battuta a una conferenza stampa nel febbraio del 1964, pronunciata a proposito della indeterminatezza dell'avvenire e che Lennon archivi\u00f2 nella propria mente a futura memoria.\nLe sedute di registrazione di \"Mark I\" (titolo provvisorio del brano) realizzate il 6 e 7 aprile rappresentano, sotto il profilo dello sperimentalismo musicale e tecnico, il livello pi\u00f9 alto mai raggiunto fino a quel momento in una sala di incisione. Gi\u00e0 il 6 aprile aveva visto la registrazione di tre nastri di fattura notevolissima, secondo quanto riferisce Mark Lewisohn.\nIl giorno dopo, Paul McCartney \u2013 che utilizzando il registratore portatile Brenell aveva cominciato a incidere e manipolare suoni, e a costruire dei \"tape loop\" amatoriali \u2013 port\u00f2 nello Studio Tre di Abbey Road i nastri prodotti, cinque dei quali furono usati simultaneamente su altrettanti registratori: un suono stridente come l'urlo di un gabbiano (le fonti non concordano sul fatto che si tratti del grido di un vero gabbiano, di una risata velocizzata di Paul oppure di una chitarra distorta), un Mellotron regolato sul registro dei flauti, un altro Mellotron sul registro degli archi, l'accordo di un'orchestra, e l'arpeggio di un sitar. Paul cos\u00ec descrive il clima di quella seduta:\nNel frattempo John, che eseguiva la linea vocale, espresse a George Martin la richiesta che la sua voce fosse come quella di veri monaci tibetani salmodianti. Per rendere la voce echeggiante, si ricorse a due effetti sonori di recentissima ideazione proprio dai tecnici EMI: l'ADT e il trattamento del segnale con il Leslie. Nuove tecniche di cattura delle sonorit\u00e0 coinvolsero anche Ringo: affinch\u00e9 la batteria assumesse un suono ipnotico, Geoff Emerick provvide a posizionare il microfono vicinissimo al tamburo e a imbottire la grancassa con un maglione in modo da ovattarne il timbro, suscitando l'entusiastica sorpresa di Ringo al riascolto dei nastri.\nLo straordinario risultato finale, per\u00f2, venne in seguito deprezzato dallo stesso autore. John Lennon dichiar\u00f2 la propria delusione e il rimpianto per non aver utilizzato il coro di monaci, come aveva in origine progettato.\nNel 1981 Phil Collins realizz\u00f2 una \"cover\" di questo brano inserendola a chiusura del suo primo album solista \"Face Value\" a pochi mesi dalla scomparsa di John Lennon.\nTracce.\nVersione europea.\nLato A\nLato B\nFormazione.\nThe Beatles\nAltri musicisti\nCrediti"}
{"id": "1861523", "revid": "287204", "url": "https://it.wikipedia.org/wiki?curid=1861523", "title": "Rodd Point", "text": "Rodd Point \u00e8 un piccolo sobborgo di Sydney, Nuovo Galles del Sud, Australia.\nGeografia fisica.\nIl sobborgo di Rodd Point \u00e8 situato 9 kilometri ad ovest dalla city di Sydney, nel Local Government Area di City of Canada Bay.\nRodd Point sorge sulla costa occidentale dell'Iron Cove, sul Fiume Paramatta, confina a nord con i sobborghi di Russell Lea e Drummoyne ad ovest con il sobborgo di Five Dock, a sud con i sobborghi di Haberfield e Leichhardt e ad est con il sobborgo di Lilyfield. Del territorio del sobborgo fa parte anche l'isola di Rodd Point.\nStoria.\nIl nome di Rodd Point si deve alla famiglia Rodd che contribu\u00ec per pi\u00f9 di un secolo allo sviluppo di quest'area. Brent Clements Rodd (1809-1898) acquist\u00f2 l'area dalla Five Dock Farm Estate nel 1836. Brent ebbe 12 figli e molte delle vie del sobborgo sono dedicate a membri di questa famiglia: Brent, Brisbane, Burnell, Clements, Janet, Lenore, Rodd, Trevanion e Undine. Barnstaple Road, ha invece preso il suo nome dalla citt\u00e0 del sud-ovest dell'Inghilterra da cui proveniva la famiglia Rodd.\nL'isola Rodd tra il 1888 e il 1894 \u00e8 stata utilizzata da scienziati inviati da Louis Pasteur per sperimentare un metodo che utilizzava il virus del colera aviare per controllare la popolarione dei conigli australiani riprodottosi in maniera esponenziale e incontrollata. Adesso l'isola fa parte del Sydney Harbour National Park."}
{"id": "1861535", "revid": "121337019", "url": "https://it.wikipedia.org/wiki?curid=1861535", "title": "Ettore Lo Gatto", "text": "Considerato con Giovanni Maver il fondatore della slavistica in Italia, fu titolare dal 1931 al 1936 di filologia slava all'Universit\u00e0 di Padova, e dal 1941 al 1965 della cattedra di letteratura russa all'Universit\u00e0 di Roma, dove gli succeder\u00e0 poi Angelo Maria Ripellino.\nBiografia.\nNato da Clelia de Cesbron de la Grennelais e Domenico Lo Gatto, trascorse la giovent\u00f9 a Porto Maurizio. Pubblic\u00f2 i suoi primi due romanzi durante l'adolescenza.\nSi laure\u00f2 in giurisprudenza all'Universit\u00e0 di Napoli. Durante il praticantato per l'attivit\u00e0 forense prosegu\u00ec i suoi studi in filosofia. Avvicinatosi alla germanistica organizz\u00f2 viaggi accademici a Monaco, Heidelberg, Bayreuth e Zurigo.\nTra il 1915 e il 1919 pubblic\u00f2 per una casa editrice partenopea alcune traduzioni di Sachs, Nietzsche e Richard Wagner.\nIn seguito si arruol\u00f2 nel XXXIX Reggimento Fanteria del Regio Esercito, partecipando alla prima guerra mondiale col grado di sottotenente. Mentre si trovava a combattere sul fronte in Austria fu fatto prigioniero e internato in un campo di Sigmundsherberg. Nella permanenza forzata entr\u00f2 in contatto con la cultura russa dichiarando egli stesso:\nNel 1919 inizi\u00f2 la sua collaborazione con Zoja Matveevna Voronkova, gi\u00e0 sua insegnante di russo, che divenne in seguito sua moglie e collaboratrice.\nNel 1921 rientr\u00f2 in Italia, assumendo la segreteria dell'Istituto per l'Europa Orientale di Roma, costituita quello stesso anno su iniziativa del senatore Francesco Ruffini e Giovanni Gentile.\nL'anno dopo gli fu assegnata la libera docenza in lingua e letteratura russa all'Universit\u00e0 di Roma. Ottenne cattedre per l'insegnamento delle letterature slave a Napoli e Padova.\nNella sua intensa ricerca delle culture slave dell'est europeo fu tra i fondatori della rivista \"Russia\", poco fortunata ma di importanza per le materie trattate, che venne pubblicata dal 1920 al 1926. Maksim Gor'kij fu tra le personalit\u00e0 russe e slave di rilievo che collaborarono al progetto editoriale.\nComp\u00ec un paio di viaggi nell'Unione Sovietica, nel 1928 e nel 1929, durante il quale port\u00f2 a termine i suoi scritti pi\u00f9 celebri.\nDal 1936 al 1940 si stabil\u00ec a Praga dove insegn\u00f2 presso l'Istituto Italiano di Cultura. L'anno seguente rimpatri\u00f2 riprendendo la cattedra all'Ateneo della Capitale, e continuando la sua opera di divulgazione soprattutto con lo slavista Giovanni Maver. La sua \"Storia della letteratura russa\", edita originariamente nel 1942 e subito tradotta in spagnolo e francese, fu pi\u00f9 volte riproposta e ampliata.\nNegli anni cinquanta lavor\u00f2 a due saggi sull'opera e sulla figura di Aleksandr Sergeevi\u010d Pu\u0161kin.\nDedic\u00f2 la sua vita a migliorare i rapporti civili e culturali dell'Italia con la Russia e l'Europa orientale. Si spense a Roma il 16 marzo del 1983."}
{"id": "1861538", "revid": "28592", "url": "https://it.wikipedia.org/wiki?curid=1861538", "title": "Accademico dei Lincei", "text": ""}
{"id": "1861556", "revid": "1305772", "url": "https://it.wikipedia.org/wiki?curid=1861556", "title": "Illusion of Gaia", "text": " \u00e8 un videogioco action RPG uscito per Super Nintendo Entertainment System il 1\u00ba gennaio 1994, e sviluppato da Quintet. Enix pubblic\u00f2 il gioco in Giappone, e Nintendo lo pubblic\u00f2 in tutto il mondo. Il gioco fu rititolato Illusion of Time in Europa, e fu distribuito ufficialmente in inglese, francese, spagnolo e tedesco.\nLa colonna sonora di Illusion of Gaia fu sviluppata da Yasuhiro Kawasaki. L'influente mangaka Moto Hagio ha curato il design dei personaggi. Lo scrittore Mariko Ohara ha lavorato sulla trama.\nModalit\u00e0 di gioco.\nSebbene \"Illusion of Gaia\" abbia un grande cast di personaggi, Will, Freedan e Shadow sono gli unici personaggi giocabili nel gioco. Ognuno di essi ha specifiche abilit\u00e0, e certe aree sono insuperabili senza uno specifico personaggio. I personaggi ottengono le tecniche durante la storia. Le tecniche di Will sono tutte basate sul raggiungimento di nuove aree con eventuali utilizzi anche nel combattimento, mentre le tecniche di Freedan sono pi\u00f9 orientate al combattimento. Shadow entra tardi nella trama, ma \u00e8 cos\u00ec potente che Freedan diventa obsoleto rispetto a lui.\nIl combattimento \u00e8 relativamente semplice. I personaggi condividono la stessa salute e punti di difesa, ma hanno diversi livelli di forza. Freedan, per esempio, infligge molto pi\u00f9 danno, e ha un raggio di azione maggiore di Will. Shadow procura ai nemici danni maggiori rispetto a Freedan. Gli attacchi sono principalmente ravvicinati e senza una strategia ben definita, e sono fatti usando il flauto di Will, la spada di Freedan e uno pseudo-arto di Shadow. La barra della salute dei nemici appare quando li si attacca, mostrando una serie di sfere rosse che rappresentano i punti ferita. I boss non possono essere riaffrontati, e i nemici non riappaiono fino a quando Will non perde tutte le sue vite o esce e rientra nell'area.\n\"Illusion of Gaia\" ha un design generale che \u00e8 unicamente semplice rispetto agli altri RPG. Il gioco si allontana dai punti esperienza dei tipici RPG; invece, il gioco ha un sistema nuovo per fare avanzare le statistiche del personaggio. Uccidendo tutti i nemici in una stanza, il protagonista guadagna un bonus permanente in forma di gemma. Queste gemme aumentano l'attacco, la difesa o i punti ferita. Sebbene il rientro in un'area faccia riapparire i mostri, le gemme non ricompaiono. Inoltre, quando un nemico \u00e8 sconfitto, rilascer\u00e0 una pietra (piccola o grande); raccogliendone cento, si ha la possibilit\u00e0 di ricominciare da un posto pi\u00f9 vicino in caso di morte, con tutti i nemici uccisi finora ancora morti.\nNel gioco, non c'\u00e8 un sistema di equipaggiamento. C'\u00e8 un solo oggetto che cura le ferite (un'erba curativa), presente solo poche volte durante il gioco. A differenza di altri giochi di questo tipo, le zone precedentemente visitate sono impossibili da rivisitare almeno fino a quando non si raggiunge l'ultima parte del gioco, sebbene le aree dei due terzi del gioco rimangano inaccessibili. L'unica subquest nel gioco, il ritrovamento delle Red Jewel (Gemme Rosse), diventa impossibile da finire se il giocatore non riesce a trovarle tutte in una zona prima di passare alla successiva.\nCome molti RPG, il gioco ha solo una modalit\u00e0 di difficolt\u00e0. I salvataggi sono effettuabili nei \"Dark Space\", sparsi in tutti i livelli (anche in zone senza nemici, p. es. nelle citt\u00e0). Nei Dark Space Will pu\u00f2 anche recuperare le energia perdute, cambiare forma (in Freedan o Shadow) e qualche volta imparare nuove tecniche.\nStoria.\nTrama.\n\"Illusion of Gaia\" \u00e8 ambientato in una versione della Terra pi\u00f9 fantasy che storica. Il gioco contiene diversi posti del modo reale, come le rovine Inca, le linee di Nazca, il tempio di Angkor Wat, la Grande muraglia cinese e le piramidi egiziane. Ognuna di queste rovine contiene un pezzo del puzzle finale, svelato in cima alla Torre di Babele.\nLa storia inizia in un'epoca di esplorazioni (vagamente corrispondente al XVI secolo, Cristoforo Colombo viene citato almeno una volta nel gioco), ed esploratori hanno cominciato a girare il mondo in cerca di antiche rovine e tesori perduti e i secreti contenuti in essi. Molti ritornano a mani vuote, ed altri non fanno pi\u00f9 ritorno. Will, il protagonista del gioco, \u00e8 un sopravvissuto di una spedizione finita male. Aveva accompagnato suo padre, un famoso esploratore, in un viaggio sul mare per scoprire i segreti della Torre di Babele, ma gli esploratori andarono incontro ad un misterioso disastro. In qualche modo Will riesce a tornare nella sua citt\u00e0 natale, ma non ricorda come ha fatto.\nQuando il gioco comincia, Will inciampa in un Dark Space (Spazio Oscuro), dove incontra uno strano essere di nome Gaia. Gaia dice a Will di abbandonare la sua casa e salvare il mondo da una forza maligna che si sta avvicinando. Una cometa si sta avvicinando alla Terra, portando un destino perfido con s\u00e9. Nel suo viaggio, Will acquisisce l'abilit\u00e0 di trasformarsi in altre forme, ognuna con specifici poteri: Freedan, un cavaliere oscuro, e Shadow, una forma solida di energia.\nSi svela pi\u00f9 avanti nel gioco che la cometa \u00e8 in effetti un'antica arma usata durante l'ultima Blazer War (Guerra dei Blazer), e ha il potere di cambiare la forma del mondo. Nelle rovine di Angkor Wat, si scopre che il gioco in effetti si svolge nell'era moderna, ma la luce della cometa ha riportato il tempo indietro fino all'epoca delle esplorazioni.\nWill e i suoi amici attraversano il mondo e collezionano oggetti conosciuti come \"Mystic Statues\" (\"Statue mistiche\"). Alla fine, Will e Kara raggiungono la Torre di Babele, dove si scoprir\u00e0 che Will \u00e8 il Dark Knight (Cavaliere Oscuro), mentre Kara \u00e8 la Light Knight (Cavaliera Luminosa). I due si uniscono per formare Shadow e usano le statue mistiche per ottenere il potere finale, chiamato \"firebird\" (uccello di fuoco).\nAttaccando direttamente la cometa, che presto si manifesta come Dark Gaia (Gaia Oscura), Will e Kara riescono a distruggere il suo potere, facendo ritornare normale il mondo. Gli spiriti dei genitori di Will li informano che il mondo ritorner\u00e0 normale e che nessuno ricorder\u00e0 nulla dell'avventura. Rattristati da questa notizia, Will e Kara si uniscono per l'ultima volta e, sotto forma di Shadow, ritornano sulla Terra.\nLa scena finale \u00e8 ambigua. Tutti gli amici di Will sono raffigurati in quella che sembra una scuola moderna, il che implica che anche se hanno dimenticato il loro tempo insieme, rimarranno amici nel mondo \"reale\".\nPersonaggi.\n\"Illusion of Gaia\" ha un solo personaggio giocabile in ogni momento - Will o i suoi alter ego Freedan e Shadow. Comunque, un grande gruppo di personaggi non giocabili accompagna Will da regione a regione. Nel gruppo ci sono i compagni di classe e amici di Will che sono conosciuti collettivamente come la gang della costa:\nGli altri personaggi che accompagnano Will sono\nWill e i suoi amici affrontano molti nemici nel loro viaggio per scoprire i segreti della Torre di Babele, sia quelli che proteggono le informazioni per svelare il mistero della Torre, sia quelli che cercano il suo potere per i loro scopi. Alcuni potenti demoni sono a guardia dei tesori inestimabili delle civilt\u00e0 perdute, mentre Re Edward e sua moglie la regina Edwina, umani ma desiderosi di potere, contattano Jackal (lo Sciacallo), un assassino, per pedinare Will e Kara lungo il loro viaggio. I genitori di Neil sono a capo della compagnia Rolek, che \u00e8 la forza trainante del commercio degli schiavi. Pi\u00f9 avanti si svela che i genitori di Neil erano stati rimpiazzati da membri della Moon Tribe (Trib\u00f9 della Luna). La stessa trib\u00f9 viene incontrata pi\u00f9 volte durante il viaggio, essendo ombre viventi che hanno perso la loro forma corporea dopo essere stati esposti alla luce della cometa. Gli altri incontri di Will includono Sam, uno schiavo che lo aiuta a fare tornare indietro la memoria a Lance, e i suoi nonni, Lola e Bill.\nDifferenze nelle versioni.\nAssecondando le politiche censorie di Nintendo of America all'epoca della pubblicazione del gioco, vennero fatti diversi cambiamenti per rendere meno oscuri alcuni elementi del gioco. Il pi\u00f9 importante lo si ha con la trib\u00f9 di primitivi che i protagonisti incontrano vicino ad Angkor Wat: nella versione giapponese i nativi sono diventati cannibali per sopravvivere, e i resti degli scheletri sono sparsi per tutto il villaggio.\nInoltre, sono stati cambiati o completamente rimossi molti riferimenti religiosi. Inizialmente la scuola di Will era una scuola domenicale gestita da un prete e tenuta in una chiesa cristiana; la versione americana identifica l'edificio come una scuola e rimpiazza la croce con una statua. Nella versione giapponese, se si parla col prete, egli comincia a fare pregare Will, mentre nella versione americana l'insegnante fa recitare una poesia. Un errore di traduzione in una sequenza verso la met\u00e0 del gioco suggerisce che la coscienza di Seth sia stata assorbita da un mostro marino di nome Riverson, mentre la versione giapponese spiega che \u00e8 stato trasformato in un leviatano. Una frase della parte finale del gioco, nel quale Will e Kara, vedendo la Terra dallo spazio, commentano dicendo che questo \u00e8 come dovrebbe essere sentirsi come un dio, \u00e8 stata rimossa.\nUn cambio notevole nello stesso gampelay si ha con il boss dello Sky Garden, diverso nella versione americana rispetto a quella giapponese. In quest'ultima, il boss \u00e8 semplicemente un uccello gigante, mentre nella versione americana, il boss \u00e8 una stata babilonese alata con gli artigli. Sembra che il boss della versione americana sia quello originario, e in linea con l'idea che lo Sky Garden fosse in origine i giardini pensili di Babilonia; gli sviluppatori hanno usato il porting del gioco per \"sistemare\" il boss, in quanto non erano soddisfatti della versione giapponese.\nIn Europa, il gioco \u00e8 stato pubblicato in inglese, tedesco, francese e spagnolo. Di queste, solo la versione francese aveva cambiamenti significativi, aggiungendo nuovi riferimenti a persone esistenti o miri, come Edgar Degas, Franz Kafka, Crisaore e Nosferatu.\nMerchandise.\nNintendo ha pubblicato un bundle pack in USA che, fino a esaurimento scorte, includeva una t-shirt a taglia unica, con raffigurato il logo, Freedan e Shadow. Essendo pubblicato da Nintendo, il gioco ha ricevuto attenzioni speciali nella rivista Nintendo Power, e dell'oggettistica extra \u00e8 stata venduta nel catalogo Super Power Supplies per gli iscritti."}
{"id": "1861561", "revid": "196390", "url": "https://it.wikipedia.org/wiki?curid=1861561", "title": "Reazione del trapianto verso l'ospite", "text": ""}
{"id": "1861562", "revid": "110387230", "url": "https://it.wikipedia.org/wiki?curid=1861562", "title": "Greco Milanese", "text": ""}
{"id": "1861564", "revid": "1543377", "url": "https://it.wikipedia.org/wiki?curid=1861564", "title": "Tha\u00efs (opera)", "text": "Tha\u00efs \u00e8 una com\u00e9die lyrique in tre atti di Jules Massenet, su libretto di Louis Gallet, tratta dal romanzo omonimo di Anatole France. La prima rappresentazione dell'opera, all'Op\u00e9ra di Parigi, risale al 16 marzo 1894, con Sybil Sanderson.\nTrama.\nIl monaco cenobita Athana\u00ebl \u00e8 intenzionato a convertire alla fede la cortigiana Tha\u00efs, che corrompe il popolo d'Alessandria e lo spinge al culto di Afrodite. Perci\u00f2 lascia la Tebaide alla volta della citt\u00e0, dove viene ospitato dall'amante di Tha\u00efs, Nicias. Durante un banchetto in onore della cortigiana, l'asceta invita costei a redimersi ed ella, noncurante, ignora momentaneamente i consigli del monaco. Successivamente, desiderosa di riscattarsi dal peccato, si converte e trova rifugio in un cenobio, nel deserto. In quell'austero luogo di preghiere e meditazioni trova la tanto cercata pace interiore, mentre il monaco Athana\u00ebl, dopo aver compiuto la sua missione, tornato alla Tebaide, ha perduto la pace dell'anima. Sono subentrati in lui l'orgoglio di aver portato alla redenzione la famosa peccatrice ed il desiderio di un amore terreno. Ossessionato dal ricordo della bellezza di Tha\u00efs, dopo averla vista morente in sogno, torna di fretta al monastero. Ella, dopo tre mesi di penitenza, \u00e8 ormai santa e totalmente distaccata dalle vanit\u00e0 terrene, e non sente le parole d'amore di Athana\u00ebl, morendo dolcemente tra le sue braccia rapita da una celeste visione."}
{"id": "1861568", "revid": "204012", "url": "https://it.wikipedia.org/wiki?curid=1861568", "title": "Cardiomiopatia ventricolare destra aritmogena", "text": ""}
{"id": "1861571", "revid": "213654", "url": "https://it.wikipedia.org/wiki?curid=1861571", "title": "Hidden e Dangerous 2", "text": ""}
{"id": "1861572", "revid": "109651", "url": "https://it.wikipedia.org/wiki?curid=1861572", "title": "Ascolto medio", "text": ""}
{"id": "1861574", "revid": "86341", "url": "https://it.wikipedia.org/wiki?curid=1861574", "title": "Techniques d'Avant Garde", "text": "TAG Group (Holdings) SA \u00e8 una societ\u00e0 lussemburghese di propriet\u00e0 della famiglia arabo saudita Ojjeh dai molteplici campi d'azione.\nStoria.\nTAG fu fondata nel 1975 da Akram Ojjeh.\nTAG Heuer \u00e8 una sua sussidiaria nata nel 1985 quando TAG acquis\u00ec la Heuer, nota fabbrica di orologi specializzata in cronografi da corsa. Insieme hanno modernizzato la linea dei prodotti e sono diventati uno dei pi\u00f9 grandi marchi di orologi svizzeri. TAG Heuer \u00e8 stata separata dal resto del gruppo negli anni novanta e fu acquisita dalla LVMH nel 1999 per 740 milioni di $.\nAttivit\u00e0.\nAviazione.\nTAG Aeronautics Ltd. \u00e8 distributore degli aerei della Bombardier per il Medio Oriente.\nTAG Aviation ha sede a Ginevra, in Svizzera, \u00e8 fornitore di servizi aerei commerciali, voli charter, manutenzione, commercio di aeroplani. TAG Aviation USA, Inc. \u00e8 una societ\u00e0 di gestione di servizi aerei con sede a San Francisco. TAG \u00e8 comproprietaria dell'AMI Jet Charter Company di San Francisco che detiene l'autorizzazione dell'FAA per operare negli USA. Alla fine del 2007 l'FAA ha revocato tale permesso all'AMI Jet Charters poich\u00e9 aveva violato il regolamento sui controlli operativi. L'azienda opera adesso esclusivamente come \"broker\" di aeroplani.\nTAG Farnborough Airport Ltd. \u00e8 una sussidiaria della TAG Aviation che detiene una concessione per 99 anni sull'aeroporto di Farnborough del Ministero della difesa britannico.\nFormula 1.\nTAG ha sponsorizzato la scuderia Williams nei primi anni ottanta e ha finanziato la realizzazione dei motori Porsche turbo per la McLaren International a met\u00e0 degli anni ottanta, che sono stati chiamati TAG Porsche TTE PO1. Il rapporto con la McLaren continua , poich\u00e9 il TAG Group detiene il 25% del Gruppo McLaren (mentre Ron Dennis e il gruppo Bahrain Mumtalakat Holding Company, fondo sovrano del Bahrein, detengono rispettivamente il 25% e il 50% delle azioni).\nAltro.\nAltri settori di attivit\u00e0 includono le tecnologie avanzate e il settore immobiliare."}
{"id": "1861576", "revid": "1522738", "url": "https://it.wikipedia.org/wiki?curid=1861576", "title": "Bandiera del Fronte Nazionale per la liberazione del Vietnam", "text": "La bandiera del Fronte Nazionale per la liberazione del Vietnam del Sud fu usata dai guerriglieri Viet Cong durante la guerra del Vietnam e venne adottata dalla transitoria Repubblica del Sud Vietnam nel periodo che va dalla vittoria comunista sulle forze del sud fino alla riunificazione dei due paesi.\nIl disegno derivava dalla bandiera del Vietnam del Nord, con la met\u00e0 inferiore azzurra a simboleggiare la pace."}
{"id": "1861577", "revid": "547034", "url": "https://it.wikipedia.org/wiki?curid=1861577", "title": "Alcatraz (disambigua)", "text": ""}
{"id": "1861579", "revid": "122315", "url": "https://it.wikipedia.org/wiki?curid=1861579", "title": "Punx &amp; Skins", "text": ""}
{"id": "1861591", "revid": "729019", "url": "https://it.wikipedia.org/wiki?curid=1861591", "title": "Sonda Hall", "text": "La sonda Hall \u00e8 un dispositivo che permette la misurazione dell'intensit\u00e0 del campo magnetico B sfruttando l'effetto Hall.\nDescrizione qualitativa.\nIn un circuito elettrico di sezione \"S\" e percorso da corrente \"i\", sottoposto a un campo magnetico \"B\" ortogonale al verso di percorrenza della corrente, si verifica l'effetto Hall, che consiste nella formazione di una differenza di potenziale elettrico fra i capi della sezione del circuito. Collegando questi capi ad un voltmetro \u00e8 possibile risalire all'intensit\u00e0 del campo magnetico essendo questo in relazione con la differenza di potenziale misurata.\nSe il campo magnetico B \u00e8 generato da magneti permanenti, variando la distanza di tali poli si varier\u00e0 l'uscita in tensione mettendo quindi in relazione lo spostamento con l'uscita in tensione."}
{"id": "1861592", "revid": "125316873", "url": "https://it.wikipedia.org/wiki?curid=1861592", "title": "Tre Allegri Ragazzi Morti", "text": "I Tre Allegri Ragazzi Morti (spesso abbreviato in TARM) sono un gruppo musicale formatosi nel 1994 a Pordenone.\nStoria del gruppo.\nIl chitarrista e fumettista Davide Toffolo inizi\u00f2 a suonare alla fine degli anni settanta quando Pordenone divenne una delle citt\u00e0 pi\u00f9 rilevanti per il punk rock italiano.\nQuesto grazie al movimento pordenonese The Great Complotto, dal quale usciranno una miriade di piccoli gruppi punk rock e new wave, che per\u00f2 avranno quasi tutti breve vita. Tra questi anche i Futuritmi (1983-1990), nella cui formazione, oltre a Toffolo, militava anche Gian Maria Accusani, leader dei Prozac+. Il gruppo partecip\u00f2 anche al programma musicale pomeridiano \"\", di Renzo Arbore.\nInizi e prime produzioni.\nI Tre Allegri Ragazzi Morti nacquero nel 1994, in un clima particolarmente attivo, per iniziativa di Toffolo, del bassista Stefano Muzzin e di Luca Masseroni (in arte Luca Casta), ai quali si unir\u00e0 per il singolo \"Si parte\" il bassista Enrico Molteni (all'epoca appena 18enne), che era tra gli spettatori dei primi concerti della band e che prende il posto del dimissionario Muzzin.\nTra il 1994 ed il 1996 realizzano tre dischi autoprodotti e pubblicati solo su cassetta (\"Mondo Naif\", \"Allegro Pogo Morto\" e \"Si Parte\"), che per\u00f2 vengono perlopi\u00f9 ignorati dalla critica.\nNel 1997 usc\u00ec il primo LP del gruppo, \"Piccolo intervento a vivo\", un album che unisce al suo interno registrazioni live di canzoni gi\u00e0 presenti nelle precedenti pubblicazioni, e tracce in studio inedite.\nL'album richiam\u00f2 l'attenzione di alcune case discografiche, tra cui la BMG Ricordi, che mise la band sotto contratto per il successivo LP, \"Mostri e normali\". Con questo disco si fanno conoscere sulla scena musicale italiana, attraverso un particolare rock alternativo che mette in risalto l'attitudine e la secchezza nel tratteggiare musiche e testi prettamente punk, con influenze anche blues e indie rock statunitensi.\nPubblicazioni per la loro etichetta La Tempesta.\nIl sodalizio con la BGM dura per\u00f2 molto poco, poich\u00e9 subito dopo (2000) i TARM aprirono una loro etichetta personale, La Tempesta Dischi, con la quale pubblicarono \"Il principe in bicicletta\", un EP scaricabile o acquistabile esclusivamente dal sito ufficiale, e i seguenti album in studio. La Tempesta Dischi attualmente pubblica i lavori dei TARM e quelli di altri artisti come Il Teatro degli Orrori, Giorgio Canali, Moltheni e Le luci della centrale elettrica. Nel corso dell'edizione 2010 del MEI (Meeting Etichette Indipendenti), inoltre, La Tempesta viene insignita del PIMI per la migliore etichetta.\nDopo l'EP, intitolato proprio \"EP\" (2000), distribuito sul loro sito e contenente 4 tracce, nel 2001 la band pubblica l'album \"La testa indipendente\", prodotto da Giorgio Canali. Partecipano in seguito a diverse rassegne e festival, come il Beach Bum Festival, l'Indipendent Days Festival e l'Arezzo Wave.\nNel 2002 la band friulana pubblica \"Le origini\", che raccoglie i tre album pubblicati tra il 1994 e il 1996 e mai stampati fino ad allora su CD, per un totale di 25 canzoni. Nel 2003 il duo elettronico Senor Tonto riprende e riarrangia alcune canzoni dei TARM e le pubblica in rete nel disco \"Switched on T.A.R.M.\".\nIl gruppo ritorna a pubblicare inediti il 5 marzo 2004, quando esce nei negozi \"Il sogno del gorilla bianco\". Il disco, come per \"Il principe in bicicletta\", \u00e8 stato registrato e mixato presso il Natural Head Quarter Studio di Ferrara. e vanta la collaborazione di Giorgio Canali in veste di chitarrista. Lo slancio creativo resta immutato e la band intraprende un tour in cui mescolano musica, parole e disegni alle immagini ispirate al libro \"Intervista a Pasolini\" di Toffolo, dedicato alla vita di Pier Paolo Pasolini, grande intellettuale conterraneo del gruppo.\nNello stesso periodo la canzone \"Voglio\" viene scelta come colonna sonora del film \"Una talpa al bioparco\" di Fulvio Ottaviano. La band inoltre si esibisce in diverse rassegne musicali, tra cui il Tora! Tora!, il Rock Island e gli Indipendent Days.\nAgli inizi del 2005 viene pubblicato il DVD \"Non mi manca niente, non ho niente\", che raccoglie l'enorme lavoro prodotto nei dieci anni di carriera attraverso immagini, video e foto, fino ad arrivare all'ultimo video \"Rasoio, mattatoio, pazzatoio\", che ha vinto anche il premio del MEI nel 2004. A questo DVD collaborano, tra gli altri, Lorenzo Vignolo, Andrea Corridori, Matteo Lena, Michele Bernardi e Andrea Toselli.\nNell'ottobre 2005 la band si reca in tour in Uruguay e Argentina, con altri gruppi della regione (Arbe Garbe, Kosovni Odpadki e Kra\u0161ki Ov\u010darji).\nNel febbraio 2007 viene pubblicato il quinto album, dal titolo \"La seconda rivoluzione sessuale\". Il disco \u00e8 immediatamente seguito da un tour e dal video de \"Il mondo prima\", realizzato da Matteo Lena (gi\u00e0 regista di \"Rasoio, Mattatoio, Pazzatoio\"). Questo disco si avvale di numerose collaborazioni: Ru Catania degli Africa Unite e Agostino dei Lombroso suonano le chitarre, insieme a Giorgio Canali; a loro si aggiungono gli Zen Circus al gran completo con Brian Ritchie dei Violent Femmes e, come novit\u00e0 due donne, Marcella De Gregoriis e Flora Michal. Subito dopo ripartono in tour e salgono anche sul palco del \"The Italian Job\", mini-festival tenutosi a Londra in cui musicisti indipendenti italiani si confrontano con il pubblico inglese.\nNei primi mesi del 2008 i TARM collaborano con i Grimoon per le registrazioni del disco \"Les 7 vies du chat\", pubblicato in marzo.\nNello stesso periodo partecipano alle riprese e alla colonna sonora del film \"Come Dio comanda\" di Gabriele Salvatores. Prendono parte al progetto \"Post-Remixes vol. 1\", album di remix edito da I Dischi della Valigetta, in cui propongono una loro versione di \"Around the World\" dei Daft Punk.\nA partire dal settembre 2008, Davide Toffolo pubblica in tre volumi per Coconino Press l'edizione definitiva (compreso il finale inedito) di \"Cinque Allegri Ragazzi Morti\", la serie a fumetti dal cui immaginario sono nati i TARM. Ognuno dei tre volumi contiene un CD della band di Pordenone: il primo \u00e8 un \"Best of\" dal 2000 al 2007, il secondo una raccolta di rarit\u00e0, il terzo invece \u00e8 \"Mondo Naif\" (1994), disco d'esordio della band.\nIl 26 settembre 2010 i Tre Allegri Ragazzi Morti partecipano al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente.\nPubblicazioni recenti.\nIl 5 marzo 2010 esce \"Primitivi del futuro\", il sesto album ufficiale dei Tre Allegri Ragazzi Morti. Il disco viene masterizzato a Brixton (Regno Unito) ed \u00e8 caratterizzato dall'esplorazione di nuove sonorit\u00e0 dub e reggae con \"ritmi in levare e sfumature caraibiche\". A fine marzo viene diffuso il video di \"Puoi dirlo a tutti\", diretto da Stefano Poletti e girato a Colorno.\nIl 25 aprile 2010 prendono parte alla compilation-progetto \"Materiali resistenti\", suonando anche al relativo concerto-evento tenutosi a Carpi. Inoltre prendono parte a diverse rassegne legate alla loro etichetta (come \"La Notte della Tempesta\") e non (\"Maledetta primavera\", \"Milano vista da lontano\").\nA distanza di nove mesi da \"Primitivi del futuro\", il 14 dicembre viene pubblicato \"Primitivi del dub\", rielaborazione dub dell'album precedente, in pieno stile giamaicano.\nL'album \u00e8 prodotto e \"dubbato\" da Paolo Baldini di Alambic Conspiracy (B.R. Stylers, Africa Unite, Dub Sync), che si \u00e8 gi\u00e0 occupato del missaggio di \"Primitivi del futuro\". La pubblicazione dell'album \u00e8 stata preceduta il 2 dicembre dalla distribuzione digitale dell'EP \"XL Dub Sessions\" in collaborazione con XL di Repubblica.\nDa sempre interessati a Pier Paolo Pasolini, dopo avergli dedicato varie attivit\u00e0 in passato, il trio di Pordenone torna da marzo 2011 in tour nei principali locali d'Italia, non solo con le proprie canzoni, ma anche con attivit\u00e0 creative (a cura di Davide Toffolo) riguardanti proprio il celebre regista e scrittore italiano. Oltre a realizzare diversi lavori e concerti con La Tempesta (\"La Tempesta al Rivolta\", \"La Tempesta gemella\" e il libro fotografico \"Dentro La Tempesta\"), i TARM nel 2011 fanno qualche apparizione televisive (\"Parla con me\", Rai Tre) e pubblicano il libro-diario \"La testa indipendente\".\nIl 7 dicembre 2012 esce l'album \"Nel giardino dei fantasmi\" per La Tempesta Dischi. A questo album, di stampo pop con sprazzi di folk, blues, musica etnica e afro beat, hanno preso parte Andrea Maglia (che accompagner\u00e0 il gruppo anche dal vivo) Giulio Frausin (The Sleeping Tree, Mellow Mood) e un gruppo vocale chiamato I Fantasmi.\nNel periodo giugno-luglio 2013 aprono diverse tappe del tour negli stadi di Jovanotti. Nel luglio dello stesso anno pubblicano, in allegato facoltativo al numero 88 della rivista \"XL di Repubblica\", un album live chiamato \"Il fantastico introvabile live. Bootleg\"\nNel 2015 i TARM si esibiscono nel tour \"Unplugged\", una serie di concerti acustici in locali di dimensioni modeste e nel maggio dello stesso anno la band pubblica l'album \"Quando eravamo swing\", una raccolta di brani riarrangiati in stile swing con l'Abbey Town Jazz Orchestra, con la collaborazione di Maria Antonietta nel brano \"Occhi bassi serenade\", al quale \u00e8 seguito il tour estivo di presentazione dell'album.\nil \u00a012 gennaio 2016 la band annuncia il nuovo album dal titolo \"Inumani\" in uscita venerd\u00ec 11 marzo 2016 per La Tempesta Dischi. Il 25 febbraio viene pubblicato il primo singolo estratto dal disco, \"In questa grande citt\u00e0 (La prima cumbia)\", che vede la partecipazione di Jovanotti e Monique \"Honeybird\" Mizrahi. Il tour di \"Inumani\" \u00e8 composto da undici date, in cui i TARM condividono il palco anche con la formazione italo-statunitense Honeybird &amp; the Monas.\nIl 25 gennaio 2019 viene pubblicato \"Sindacato dei sogni\", il nono album in studio.\nMaschere ed esibizioni.\nLa band ha deciso di non donare la propria immagine ai media e di immaginarsi dentro la matita di Davide Toffolo, popolare disegnatore di fumetti, e di nascondersi inoltre dietro maschere/teschio divenute feticcio e simbolo dell'immaginario evocato dai testi e soprattutto dagli spettacoli live, al punto di pregare il pubblico di non scattare fotografie quando levandosele mostrano il viso, sebbene tali fotografie siano state a volte scattate durante il backstage. Per le video-interviste si coprono ancora il volto con la medesima maschera."}
{"id": "1861598", "revid": "116158800", "url": "https://it.wikipedia.org/wiki?curid=1861598", "title": "L'Ernesto", "text": "L'Ernesto \u00e8 stata una rivista mensile, fondata a Torino nel 1993 dal Comitato Regionale Piemontese del Partito della Rifondazione Comunista.\nLa rivista.\nLa rivista \"L'Ernesto\" \u00e8 successivamente divenuta una rivista bimestrale comunista che dava il nome a una corrente politica interna (o area tematica) al Partito della Rifondazione Comunista denominata l'Area de \"L'Ernesto\". All'interno del PRC, la rivista condivideva le attivit\u00e0 in ambito di politica internazionale dell'Organizzazione di Shanghai per la Cooperazione e, all'interno, operava per l'unificazione di tutte le forze comuniste, anti-imperialiste, anti-capitaliste ed anti-vaticaniste.\nNell'ultima fase editoriale \u00e8 stata diretta da Andrea Catone, poi da Fosco Giannini, e prima del suo avvenuto scioglimento, da Mauro Gemma, in vendita nelle librerie, in particolar modo quelle della catena Feltrinelli. \nA causa di difficolt\u00e0 economiche \u00e8 stata costretta a interrompere la pubblicazione cartacea per un breve periodo, mantenendo quella digitale sul proprio sito, riprendendola poi nel 2011, col nome di MarxVentuno, fondendo la sua redazione con quella dell'associazione MARX XXI.\nIl nome \u00e8 un riferimento a Ernesto Che Guevara e i loro membri infatti si reputavano degli ortodossi che lottavano contro la deriva moderata voluta dal bertinottismo.\nLa corrente politica.\nL'Area de \"L'Ernesto\", interna per anni al Partito della Rifondazione Comunista \u00e8 stata guidata dall'ex senatore Fosco Giannini. Sostiene le tesi della necessit\u00e0 sociale e politica dell'unit\u00e0 dei comunisti e fa riferimento al marxismo leninismo e condivide le attivit\u00e0 in ambito di politica internazionale dell'Organizzazione di Shanghai per la Cooperazione e, relativamente allo Stato italiano, opera per l'unificazione di tutte le forze Comuniste, anti-imperialiste, anti-capitaliste, ed anti-vaticaniste\nLa corrente si \u00e8 scissa dalla corrente Essere Comunisti nel 2007 a causa di divergenze politiche: sulla possibilit\u00e0 di aprire un dialogo con i bertinottiani e sulla necessit\u00e0 di mantenere aperta l'ipotesi di ricostruzione di un partito comunista che recuperi l'esperienza migliore del marxismo e del leninismo (ma anche in dissenso con la scelta di Essere Comunisti di votare a favore dell'allontanamento del senatore Franco Turigliatto dal partito). Su molte questioni come pace, lavoro, governo, sinistra, Cuba, Russia, Cina, India, Corea Nord, Venezuela, ecc., l'Area de \"L'Ernesto\" si colloca su posizioni pi\u00f9 radicali rispetto alla corrente Essere Comunisti.\nAccolse l'appello che chiedeva l'Unit\u00e0 dei Comunisti, appoggiato anche da Oliviero Diliberto. Al settimo congresso la mozione 3 sostenuta da \"L'Ernesto\"e dai compagni dei cosiddetti '100 circoli', ha raccolto il 7,68% di consensi. Sulla base di devergenze dal punto di vista dei contenuti politici, si \u00e8 verificata una frattura con Gianluigi Pegolo che entra a far parte della segreteria e pi\u00f9 tardi fuoriuscir\u00e0 per fondare l'area Sinistra Comunista, maggioritaria sia in CPN che nella successiva IV Conferenza dei Giovani Comunisti, svoltasi a febbraio 2010. La minoranza del Cpn guidata da Fosco Giannini avrebbe preferito due membri de \"L'Ernesto\" in una segreteria pi\u00f9 ampia. Da qui l'accusa di Giannini a Ferrero di aver volutamente escluso \"L'Ernesto\" dalla segreteria.\nNel febbraio 2011 \"L'Ernesto\", dopo aver raccolto mille firme sull'appello \"Ricostruire il partito comunista\", lascia Rifondazione per aderire al Partito dei Comunisti Italiani, dentro al quale si scioglie portando il proprio patrimonio teorico, ideologico e politico come contributo al pi\u00f9 ampio processo di ricostruzione di un'avanguardia comunista in Italia."}
{"id": "1861603", "revid": "113461817", "url": "https://it.wikipedia.org/wiki?curid=1861603", "title": "Talassoterapia", "text": "La talassoterapia, dal greco \"thalassa\" (mare) e \"th\u00e9rapeia\" (trattamento) \u00e8 basata sull'azione curativa del clima marino. La talassoterapia \u00e8 stata inventata in Bretagna nel corso del XIX secolo, tuttavia la sua efficacia non \u00e8 stata scientificamente provata.\nI differenti trattamenti.\nL'acqua di mare viene impiegata per sabbiature e nebulizzazioni ad una temperatura tiepida. Un'altra applicazione talassoterapeutica \u00e8 la \"balneoterapia\", che viene effettuata, invece, con acqua di mare calda (di poco superiore ai 30\u00a0\u00b0C); questi tipi di bagni esercitano un'azione positiva nei confronti del sistema circolatorio. Infine troviamo i trattamenti con le alghe marine ricche di oligoelementi, che possono essere impiegate sia fresche che essiccate.\nElioterapia.\nLa talassoterapia combinata all'azione dell'elioterapia \u00e8 utilizzata per la cura dei dolori articolari, artrosi e rachitismo.\nMalattie curabili.\nSebbene l'efficacia delle sue pratiche non sia confermata, la talassoterapia viene indicata per la cura di malattie come:\nInoltre \u00e8 considerata efficace nella riabilitazione post-traumatica.\nControindicazioni.\nLa talassoterapia \u00e8 da evitare per le persone affette da malattie a carico del sistema nervoso (epilessia e isterismo). I bagni di acqua fredda non sono consigliabili a coloro i quali presentino disturbi cardio-vascolari.\nCongressi.\nLa FE.M.TE.C. \u00e8 la Federazione Mondiale del Termalismo e della Climatoterapia, che promuove ogni anno forum internazionali nei vari stati, in cui il tema principale \u00e8 la salute e tutto ci\u00f2 che contribuisce al suo mantenimento e miglioramento:"}
{"id": "1861608", "revid": "767487", "url": "https://it.wikipedia.org/wiki?curid=1861608", "title": "Il mistero della casa sulla collina", "text": "Il mistero della casa sulla collina (\"House on Haunted Hill\") \u00e8 un film del 1999 diretto da William Malone. Il film \u00e8 il remake del film \"La casa dei fantasmi\" del 1959.\nTrama.\nLos Angeles, 1999. Il bizzarro miliardario Stephen H. Price, proprietario di una catena di parchi divertimento e amante degli scherzi pesanti, \u00e8 in pessimi rapporti con la cinica moglie Evelyn Stockard, interessata solo al denaro del marito. In un documentario televisivo, Evelyn apprende dell'esistenza di un ex manicomio, dove il dottor Richard B. Vannacutt effettuava sui pazienti esperimenti grotteschi e spesso fatali; l'istituto fu abbandonato nel 1931, quando i pazienti si ribellarono provocando un vasto incendio, dal quale nessuno ebbe scampo a causa del meccanismo di chiusura delle porte azionato da Vannacutt. Affascinata dalla storia, Evelyn decide di festeggiare il proprio compleanno nell'ex manicomio e incarica Price di affittare l'edificio e di mandare gli inviti; il marito tuttavia decide di divertirsi alle sue spalle modificando la lista degli invitati con degli sconosciuti scelti a caso e montando dei paurosi effetti speciali nell'ex manicomio.\nLa sera della festa i quattro ignari invitati (Sara, Eddie, Melissa e Donald) si ritrovano al manicomio insieme alla disorientata Evelyn e al proprietario dell'edificio Watson Pritchett. A spiegare cosa sia successo arriva Price il quale, per evitare che la serata si concluda subito e che gli ospiti se ne vadano irritati, offre un milione di dollari a chiunque passi la notte nell'edificio e ne esca vivo al mattino seguente. Ma in quel frangente si aziona il meccanismo automatico di chiusura delle porte, ancora funzionante dopo quasi settant'anni, che costringe tutti (volenti o nolenti) ad accettare l'offerta. Mentre Price \u00e8 sorpreso di scoprire che il trucco non \u00e8 stato azionato dal suo assistente, incaricato di far scattare gli effetti speciali, gli invitati si avventurano negli enormi sotterranei alla ricerca del comando per riaprire le porte.\nQui incontrano i primi segni di presenze sovrannaturali: Sara viene quasi affogata in una vasca piena di sangue da un fantasma; Melissa filma una stanza vuota con la sua telecamera ma scompare lasciando una copiosa traccia di sangue, subito dopo essersi accorta che attraverso l'obiettivo si poteva vedere il dottor Vannacutt impegnato in un'operazione chirurgica; l'assistente di Price, accusato di aver esagerato con gli effetti speciali, viene trovato morto e sfregiato. Price non vuole credere alla natura sovrannaturale degli eventi ed \u00e8 convinto che gli omicidi siano stati compiuti da uno degli ospiti per accaparrarsi tutti i cinque milioni messi in palio. Poco dopo, la moglie Evelyn viene trovata morta (legata ad un tavolo per la terapia dell'electroshock in funzione): Price, fuori di s\u00e9, chiede di sapere chi \u00e8 stato, minacciando gli ospiti con una pistola, ma viene disarmato e imprigionato in una stanza, per essere messo in condizioni di non nuocere.\nAll'insaputa degli altri, Donald accende un macchinario usato da Vannacutt per curare la schizofrenia e stordisce Price. Si scopre infatti che Donald \u00e8 l'amante di Evelyn (la quale stava solo fingendo di essere morta), e che i due sono in combutta per uccidere il magnate e incassare l'eredit\u00e0; ma subito dopo aver risvegliato la donna, Donald trova la morte, ucciso dalla stessa Evelyn, che ormai non aveva pi\u00f9 bisogno di lui per portare avanti il losco piano. Intanto, in un ufficio impolverato, Eddie e Sara scoprono che i cinque invitati sono discendenti degli unici cinque infermieri scampati all'incendio del 1931, come se una forza maligna avesse guidato la scelta casuale di Price per riunirli e vendicare la scampata morte dei loro antenati. Successivamente Price si libera e raggiunge Evelyn con cui inizia una violenta colluttazione, nella quale la donna viene scagliata oltre una porta di legno marcio; dalla stanza emerge una creatura scura e senza forma, composta dagli spiriti di tutte le persone morte nell'edificio, che cattura Evelyn e la assorbe in s\u00e9.\nPritchett, l'unico che aveva creduto sin da subito che la casa fosse \"viva\", viene catturato dalla creatura, mentre Price riesce a scappare ed avverte Eddie e Sara con i quali fugge nella soffitta. Qui il comando per riaprire le porte viene finalmente trovato; azionandolo Price si sacrifica venendo assorbito dallo spirito della casa, mentre Eddie e Sara riescono a scappare all'esterno del manicomio. Mentre il sole sorge, i due sopravvissuti trovano i cinque assegni da un milione di dollari che costituiscono il loro premio; dopo i titoli di coda, si vede invece la sorte di Evelyn e Price nell'aldil\u00e0: essere torturati dagli spiriti dei pazienti del manicomio.\nConfronto con l'originale.\nCome nel film originale del 1959, la vicenda coinvolge persone invitate ad una festa in una casa stregata, a cui viene offerto un premio in denaro. In entrambi i film, come del resto in molti del genere horror, un ruolo centrale \u00e8 svolto dalla casa infestata. La classica villa in stile vittoriano, per\u00f2, viene qui sostituita da un imponente manicomio, le cui forme sono ispirate all'architettura nazista e in particolare alle creazioni di Albert Speer, architetto personale di Hitler. Anche le pratiche mediche illegali utilizzate sui malcapitati pazienti sono basate sugli esperimenti condotti dai nazisti sugli esseri umani, e lo stesso dottor Vannacut \u00e8 uno scienziato pazzo ricalcato sulla figura di Josef Mengele.\nCome nell'originale, anche in questo film trova spazio (soprattutto nella prima met\u00e0) una certa ambiguit\u00e0 sulla natura degli avvenimenti (forse davvero paranormali o forse causati dai rancori e dalla sete di denaro degli invitati); tuttavia nel film del 1959 questa ambiguit\u00e0 rimane fino all'ultimo, mentre in quello del 1999 \u00e8 inequivocabilmente risolta nella seconda met\u00e0 del film, dove non pu\u00f2 sussistere alcun dubbio sul reale coinvolgimento degli \"spiriti\" negli omicidi. L'originale viene evocato nel remake da diversi dettagli: il cognome di chi indice la festa (Price), la scena dell'arrivo degli invitati (accompagnati ciascuno in una limousine), la chiusura inspiegabile degli ingressi dell'edificio, la scena della consegna della pistola agli invitati (custodita in un contenitore a forma di bara), la finta morte della moglie, la figura di Pritchard (che sin dall'inizio avverte i convitati dell'impossibilit\u00e0 di sfuggire alla maledizione della casa), ecc.\nProduzione.\nGli effetti speciali del film sono stati realizzati da Gregory Nicotero e Robert Kurtzman, con aggiunte di trucco da parte di Dick Smith (alla sua ultima partecipazione cinematografica).\nLa massa tentacolare degli spiriti che infestano la casa, che appare nel finale, \u00e8 stata realizzata in grafica computerizzata dalla KNB Effects per mezzo della CGI; \u00e8 ispirata alle illustrazioni dei romanzi di H. P. Lovecraft e richiama le macchie di Rorschach che si usano in psichiatria.\nLa colonna sonora \u00e8 stata composta da Don Davis e pubblicata su CD dall'etichetta \"Var\u00e8se Sarabande\"; inoltre sono stati usati i brani \"Sweet Dreams (Are Made of This)\", nell'interpretazione di Marilyn Manson (fa da sottofondo alla scena in cui Price manda gli inviti, e ai titoli di coda) e \"Quartetto n. 1 per pianoforte ed archi\" di Johannes Brahms (\u00e8 suonata dal giradischi dell'infermiere nel flashback iniziale).\nScene eliminate.\nNegli extra della versione DVD del 2000 \u00e8 possibile trovare diverse scene che furono tagliate dalla versione finale del film. La prima di queste si collocava nella parte iniziale e spiegava il modo in cui Sara riceveva l'invito: mentre \u00e8 al lavoro riceve inaspettatamente un pacco che contiene un giocattolo (un \"\"). Preso in mano dal suo capo, il giocattolo si apre provocandogli un taglio, ragione per cui egli licenzia Sara e getta il giocattolo in un cesto della spazzatura; l\u00ec dentro, nell'atto di recuperare il giocattolo, Sara trova l'invito alla festa di Price (destinato in realt\u00e0 alla sua collega Jennifer Jenzen). Senza lavoro e bisognosa di denaro, decide di partecipare alla festa, spacciandosi per l'invitata originale; questa \u00e8 la ragione per cui, nella versione finale del film, Sara si presenta inizialmente con il nome di Jennifer.\nUn'altra scena eliminata si doveva trovare nel finale, quando Sara ed Eddie scappano nella soffitta: nella scena il pavimento cede e Sara cade due piani pi\u00f9 sotto, ritrovandosi in un ossario sotterraneo dove Vannacutt accumulava le ceneri e le ossa dei pazienti, i quali tornano in vita e rincorrono Sara, strappandole di dosso il cappotto (che infatti nella versione finale sparisce improvvisamente).\nUn'ultima scena doveva trovarsi alla fine del film per completare la storia dell'invitata mancata, e per concludere la vendetta della casa nei confronti dei discendenti degli infermieri scampati nel 1931: la vera Jennifer Jenzen entra insieme ad un agente immobiliare nella casa che ha ereditato, dopodich\u00e9 si sente un urlo e si scopre che l'agente era in realt\u00e0 il dottor Vannacutt. L'eliminazione della scena si rendeva necessaria dopo il taglio della parte iniziale, l'unica dove veniva menzionata la Jenzen, e inoltre perch\u00e9, secondo il regista William Malone, aveva un tono comico che male si inseriva nel contesto del film.\nAccoglienza.\nIl film ha avuto un buon successo commerciale e ha incassato 40,8 milioni di dollari nei soli Stati Uniti, a fronte di un budget di 37 milioni di dollari, debuttando al primo posto del box office. La critica tuttavia lo ha accolto in modo molto pi\u00f9 freddo, e buona parte delle recensioni lo indica come un film mediocre.\nSequel.\n\u00c8 stato realizzato un sequel, intitolato \"Il ritorno nella casa sulla collina\", uscito solamente in VHS. Nel sequel Sara, entrata in possesso del diario dove il dottor Vannacutt rivelava i segreti del manicomio, si suicida; Ariel, sua sorella minore, vuole scoprire i segreti che si nascondono dietro questo gesto e fa ritorno al manicomio."}
{"id": "1861609", "revid": "83531", "url": "https://it.wikipedia.org/wiki?curid=1861609", "title": "Rocker", "text": "Rocker \u00e8 una subcultura giovanile nata negli anni sessanta in Inghilterra.\nOrigini.\nSi pu\u00f2 dire che la cultura rocker si sia sviluppata a partire dai \"Ton Up Boys\" (da \"ton-up\", l'espressione colloquiale per definire il superamento delle 100 miglia orarie, pari a circa 160\u00a0km/h) degli anni cinquanta, i quali assimilarono il modo di vestire rockabilly e la musica rock and roll.\nLa cultura rocker nasce in concomitanza con la maggiore disponibilit\u00e0 di denaro per la classe operaia, dovuta alla fine delle restrizioni imposte alla popolazione in seguito alla Seconda guerra mondiale, che era costata alla Gran Bretagna un notevole sforzo economico: nel frattempo, dagli USA arrivavano film, musica e modi di vita che vennero assimilati dalla societ\u00e0 giovanile europea.\nIl termine \"rocker\" fu coniato dagli esterni alla subcultura con accezione negativa, ma venne in seguito adottato dagli stessi rocker per definire s\u00e9 stessi: altro termine in uso per definirli \u00e8 \"greaser\", anche se questi ultimi in realt\u00e0 sono una subcultura a s\u00e9 stante.\nA causa del loro amore per le moto, vennero considerati l'antitesi dei mods, amanti invece degli scooter: ben presto la rivalit\u00e0 Mods &amp; Rockers si trasform\u00f2 in una vera e propria faida, con scontri anche molto violenti, come quelli di Bank Holiday o di Brighton (vedi film \"Quadrophenia\").\nStile.\nI rocker erano soliti possedere una motocicletta che essi stessi provvedevano a modificare dopo l'acquisto, in modo da renderle adatte alla corsa (i modelli preferiti erano Triumph, Bsa, Norton, Vincent, Royal Enfield). Si lanciavano poi in corse da un capo all'altro della citt\u00e0, percorrendo le grandi arterie stradali di recente costruzione che lambivano le periferie: generalmente una corsa cominciava ad un bar e finiva in un altro bar. I bar (in inglese \"cafes\", nel gergo rocker \"caffs\"), infatti, erano i luoghi dove le varie bande di rocker erano solite riunirsi.\nPer questo loro \"sport\", i rocker non erano ben visti dalla societ\u00e0, che li riteneva pericolosi: d'altro canto, a differenza di molte altre subculture contemporanee, essi (almeno nei primi periodi di vita del movimento) disprezzavano l'uso di droghe.\nA partire dagli anni cinquanta, oltre al possesso di una motocicletta, i rocker cominciarono ad adottare uno stile proprio anche nel vestire: il loro guardaroba comprendeva indumenti mutuati dai re del rock and roll statunitense, come Gene Vincent, Eddie Cochran, Chuck Berry, Bo Diddley ed ovviamente Elvis Presley.\nLo stile dei rocker nel vestire trascendeva completamente dalla praticit\u00e0 e dal collegamento con l'attivit\u00e0 del proprietario, al contrario di quello dei mod. I rocker erano soliti vestire nel seguente modo:\nA questi, durante la guida in moto, si aggiungevano un casco aperto sul davanti, occhiali da aviatore ed una sciarpa solitamente di colore bianco.\nI capelli venivano portati in stile Pompadour e tenuti alti con la brillantina.\nRevival.\nNei primi anni settanta il movimento rocker cominci\u00f2 ad evolversi assimilando elementi dalla subcultura hippy e dalle bande di motociclisti americani come gli Hells Angels: coloro i quali rimasero fedeli alla vecchia subcultura divennero \"greaser\".\nNegli anni ottanta, nacque il \"Rocker Reunion Club\" per mano di alcuni \"Chelsea Bridge Boys\", guidati da Lan Paterson: costoro organizzavano corse con itinerari storici per i rocker nostalgici. L'associazione arriv\u00f2 a contare 12.000 iscritti.\nLo stile e le abitudini dei rocker furono a loro volta mutuati da numerose bande giovanili, soprattutto nelle zone malfamate delle grandi citt\u00e0: anche le prime \"band\" punk rock presero in prestito alcuni elementi rocker.\nNel terzo millennio, la ribalta di rockabilly e psychobilly ha visto questi ultimi due generi mescolarsi anche notevolmente con l'attitudine rocker, che dal canto suo ha acquisito nuovi elementi (i brothel creeper dalla subcultura Teddy Boy, i Dr. Martens dalla subcultura skinhead) per perderne altri (i cappellini in cuoio, le scarpe appuntite)."}
{"id": "1861615", "revid": "6923", "url": "https://it.wikipedia.org/wiki?curid=1861615", "title": "Toyota Rush", "text": ""}
{"id": "1861616", "revid": "1745361", "url": "https://it.wikipedia.org/wiki?curid=1861616", "title": "Gabr\u00e8", "text": "Biografia.\nFratello di Michele Cimato, anch'egli cantante con il nome d'arte di Miscel, Gabr\u00e8 debutta al Teatro Maffei di Torino il 19 aprile 1913. In quell'anno le case produttrici di grammofoni sono gi\u00e0 46, solo l'anno prima il disco aveva sostituito il cilindro e a Milano veniva fondata la Societ\u00e0 Nazionale del Grammofono.\nCon un'impostazione da tenore leggero, \u00e8 il primo che tenta di uscire dagli schemi del tabarin raccontando sentimenti comuni in un'epoca in cui le canzoni di moda, interpretate da Gino Franzi o da Anna Fougez, sono popolate da figure di prostitute e gigol\u00f2 sulla strada del vizio. Artista eclettico, capace di passare dalla patriottica \"La canzone del Piave\" (E. A. Mario, 1918) alle canzoni napoletane del variet\u00e0, nel 1914 viene inserito nella Piedigrotta Poliphon e ha successo cantando \"Napule!\" (Murolo-Tagliaferri, 1919), \"Brinneso\" (Bovio-Valente, 1922) - il cui primo interprete, Gennaro Pasquariello, alla prima esecuzione in pubblico concesse ben undici bis del brano - \"Piscatore 'e Pusilleco\" (Murolo-Tagliaferri, 1925) e molte altre, tanto \u00e8 vero che in quel periodo viene paragonato allo stesso Pasquariello e al compositore-cantante Giovanni Donnarumma (Napoli, 1877 \u2013 1949).\nGabr\u00e8 esprime i buoni sentimenti con una retorica piccolo-borghese, ha una tecnica pi\u00f9 da fine dicitore che da cantante e per lui, dalla met\u00e0 degli anni venti, gli autori Cesare Andrea Bixio e Bixio Cherubini firmano un successo dopo l'altro, come \"Il tango delle capinere\" (1928), \"Miniera\" (1927) o \"Scintilla\" (1928), nel quale la donna traditrice muore con l'amante nella casa deputata agli incontri clandestini.\nIn Italia si balla il tango, approdato in Europa nel 1913, il foxtrot, osteggiato dalla chiesa cattolica, il charleston e il black bottom; nel 1924 il Partito Nazionale Fascista ordina di presentare le canzoni straniere con parole tradotte e il 17 novembre 1927 nasce l'EIAR. Raffinato d'aspetto e sobrio sulla scena, Gabr\u00e8 tenter\u00e0 inutilmente di entrarvi come cantante, nonostante il suo repertorio costituisse una sorta di easy listening dell'epoca.\nInterprete della cosiddetta \"canzone-feuilleton\", nel 1928 firma un contratto con la Parlophon e viene allineato, volente o nolente, alla linea culturale del regime fascista, che intende contrastare il maledettismo del tabarin e della nuova musica d'oltreoceano: il jazz. Il programma del 1929 dedicato ai ritmi, \"Eiar Jazz\", viene abolito l'anno dopo mentre Gabr\u00e8 canta \"Quel ritmo americano\" (Frassinett, 1928), \"Ziki-Paki, Ziki-Pu\" (di Vittorio Mascheroni e Peppino Mendes) e \"Villico black bottom\" (Dino Rulli - Bruno, 1928).\nMentre Miscel continua la strada aperta del fratello, esibendosi a Roma tra il 1925 e il 1935 e impersonando in maniera pi\u00f9 esplicita e meno innovativa i modelli della cultura italica imperante, mammona e deamicisiana, Gabr\u00e8 scompare gradualmente dalle scene e muore in Toscana, subito dopo la fine della seconda guerra mondiale."}
{"id": "1861617", "revid": "92723", "url": "https://it.wikipedia.org/wiki?curid=1861617", "title": "Dubno", "text": "Dubno \u00e8 una citt\u00e0 dell'Ucraina di 37.000 abitanti, appartenente all'oblast' di Rivne e capoluogo di distretto. Si trova sul fiume Ikva 44\u00a0km a sud-ovest di Rivne sulla direttrice stradale M 06 che collega Kiev, Rivne, Leopoli e U\u017ehorod verso il confine ungherese."}
{"id": "1861619", "revid": "1305772", "url": "https://it.wikipedia.org/wiki?curid=1861619", "title": "Franz Bardon", "text": "Biografia.\nFu mago, apprendista e maestro di ermetismo. Durante la seconda guerra mondiale, Bardon venne trattenuto in un campo di concentramento, secondo i suoi sostenitori \"rifiutando di collaborare con le tradizioni mistiche che caratterizzavano il panorama nazista\". Secondo altre fonti, come molti altri esoteristi ed operatori dell'occulto, veniva invece rinchiuso per attivit\u00e0 contrarie alla legislazione nazista.\nNella primavera del 1945, Bardon sarebbe stato liberato dai soldati sovietici che occuparono il campo; secondo altra fonte, fu invece lui a fuggire, dopo che gli anglo-americani avevano bombardato il campo. Continu\u00f2 il lavoro sull'Ermetismo fino al 1958, quando venne arrestato e imprigionato a Brno durante una delle purghe della Cecoslovacchia comunista e mor\u00ec nello stesso anno di pancreatite.\nNegli ultimi anni nuovo interesse si \u00e8 raccolto attorno alla sua figura: sono in corso riedizioni delle sue opere e vi \u00e8 molta attesa per il recente ritrovamento di opere inedite del Bardon presso gli eredi. Il successo di codesta acquisizione si deve all'ordine esoterico veneziano S.O.I.\nSecondo alcune indiscrezioni, sarebbero in corso trattative tra editori americani e la S.O.I. per la pubblicazione del carteggio tra Bardon e Carl Gustav Jung. Da esso emergerebbero aspetti nuovi e significativi delle ricerche a carattere magico ed esoterico nel secolo scorso, con riferimenti alla \"vita oltre la vita\" e alle \"altre dimensioni dell'essere\". \nLa metafisica.\nLa metafisica di Bardon \u00e8 un sistema cominciato con \"Iniziazione all'Ermetica\" ed \u00e8 spiegata nei volumi successivi. La realt\u00e0 pi\u00f9 elevata \u00e8 l'Akasha, che \u00e8 associata sia a Dio, sia alla visione del Mondo delle idee platoniche.\nLe opere.\nBardon \u00e8 meglio conosciuto per i suoi tre volumi sulla magia ermetica, scritti per la Grande Loggia Bianca. Questi tre volumi sono: \"Iniziazione all'Ermetismo\", \"La Pratica dell'Evocazione Magica\", \"La Chiave della Vera Qabbalah\". In aggiunta vi \u00e8 un quarto lavoro a lui attribuito dal titolo \"Frabato il Mago\", un'ipotetica autobiografica dell'iniziato, scritto dalla sua segretaria Otti Votavova ed il \"Domande e Risposte fra Bardon ed i suoi Allievi\". Del \"Libro d'oro della Conoscenza\", sono pervenuti solo tre capitoli su dieci, gli unici che si sono salvati: i frammenti sono contenuti nel libro \"Domande e Risposte\".\nI lavori di Bardon spiccano per la loro semplicit\u00e0, la sezione teorica relativamente breve, e moltissimi esercizi: viene considerato da molti come l'ideatore del miglior programma di insegnamento del XX secolo.\n\"Iniziazione all'Ermetica\".\n\"Iniziazione all'Ermetica\" provvede, con istruzioni guidate, agli esercizi pratici. Questi esercizi mirano allo sviluppo del corpo, dell'Anima e dello Spirito. Il risultato della Pratica dovrebbe essere, secondo l'autore, l'accrescersi delle abilit\u00e0 sottili a beneficio dello studente, con le quali, pazientemente, dovrebbe poter migliorare la propria realt\u00e0."}
{"id": "1861632", "revid": "149587", "url": "https://it.wikipedia.org/wiki?curid=1861632", "title": "Lenka (comune)", "text": ""}
{"id": "1861634", "revid": "23117", "url": "https://it.wikipedia.org/wiki?curid=1861634", "title": "Thiago Neves Augusto", "text": ""}
{"id": "1861638", "revid": "729019", "url": "https://it.wikipedia.org/wiki?curid=1861638", "title": "Guerra di Ferrara (1308-1309)", "text": "La guerra di Ferrara \u00e8 stato un conflitto armato combattuto nel 1308-1309 tra la Repubblica di Venezia, gli Estensi e lo Stato Pontificio.\nStoria.\nAntefatto.\nAgli inizi del Trecento la famiglia d'Este in guerra con Bolognesi, Mantovani e Veronesi, era stata estromessa dalle citt\u00e0 di Modena e Reggio e minacciata nel possesso della stessa Ferrara. Il marchese Azzo VIII d'Este aveva chiesto nel 1305-1306 l'aiuto di Venezia, ottenendone l'invio di rinforzi coi quali aveva saputo aver ragione dei suoi nemici. Aveva per\u00f2 dovuto ammettere in citt\u00e0 l'insediamento di un visdomino veneziano.\nEssendo Azzo VIII gravemente malato, il doge di Venezia Pietro Gradenigo aveva inviato i patrizi Giovanni Foscarini, Giovanni Soranzo e Alvise Querini, ufficialmente come ambasciatori incaricati di offrire il massimo sostegno del Doge nella difficile circostanza, in realt\u00e0 con il mandato di provvedere a tutto quanto necessario per prendere il possesso della citt\u00e0 alla morte del suo Signore.\nIl passaggio di Ferrara alla Chiesa.\nMorto il marchese il 31 gennaio 1308, gli era succeduto per testamento il nipote Folco. Il padre di Folco, Fresco d'Este, aveva immediatamente richiesto a Venezia l'invio di una guarnigione per garantire il trono del figlio dagli zii Francesco e Aldobrandino, esclusi dalla successione.\nDal canto suo il conte Francesco d'Este aveva offerto al papa, Clemente V, il feudo di Ferrara in cambio di soccorso militare e del riconoscimento della signoria sulla citt\u00e0.\nMentre Folco e Fresco d'Este, divenuti sempre pi\u00f9 invisi alla popolazione, riparavano al sicuro nella laguna di Venezia, a Ferrara giungevano le truppe pontificie, che occuparono la Ferrara in nome della Chiesa e vi insediarono come marchese Francesco d'Este: il comandante veneziano, Niccol\u00f2 Querini, non pot\u00e9 far altro che rinchiudersi nei castelli cittadini.\nIl conflitto.\nIl 3 settembre del 1308, fallite le trattative con gli ambasciatori ferraresi, i legati papali pretesero da Venezia la restituzione di castel Tedaldo, la fortezza di Ferrara che controllava la navigazione sul Po, ancora occupata dai Veneziani. Il 7 ottobre il Maggior Consiglio della Repubblica di Venezia concesse al doge e ai magistrati la facolt\u00e0 di dichiarare guerra al papa. Il 16 ottobre, dal canto loro, i legati di Clemente V lanciarono la scomunica e l'interdetto sul doge e quanti avessero sostenuto l'occupazione di Ferrara.\nL'evento apr\u00ec una profonda spaccatura tra i due schieramenti che si contendevano allora il potere a Venezia: da una parte il doge e il partito aristocratico che lo sosteneva, dall'altra il partito popolare, guidato da Jacopo Querini, che si schier\u00f2 su posizioni guelfe.\nNonostante questo, la guerra procedeva, e il 2 novembre i ferraresi chiesero tregua a Venezia, offrendole in cambio l'invio di un podest\u00e0, scelto dal doge nella persona di Giovanni Soranzo, l'annullamento dell'esilio per Fresco e Folco d'Este, che rientrarono in breve a Ferrara, e la cessione perpetua di castel Tedaldo.\nPoich\u00e9 per\u00f2 l'accordo sembrava vacillare, nel marzo 1309 venne inviato da Venezia a Ferrara l'intimazione di attenersi ai trattati, pena la ripresa della guerra. Frattanto il papa, irato, nonostante venissero inviati ad Avignone come ambasciatori Giovanni Zen, Delfin Dolfin e Pietro Querini per cercare un accomodamento, pubblic\u00f2 il 27 marzo una bolla che estendeva l'interdetto e la scomunica all'intera citt\u00e0 di Venezia, ordinandone parimenti l'evacuazione del clero. Il provvedimento, oltre a colpire il fronte interno, alimentando l'opposizione al partito aristocratico, rese improvvisamente la Repubblica e i suoi mercanti vulnerabili in tutti i territori latini, dove esplosero reazioni violente contro il commercio e i beni di Venezia. Addirittura il cardinale Arnaud de Pellegrue annunci\u00f2 una prossima crociata contro la citt\u00e0 lagunare, mentre da tutti i territori circostanti contingenti venivano inviati alla liberazione di Ferrara.\nIl 9 aprile il governo veneziano ordin\u00f2 al nuovo podest\u00e0 di Ferrara, Vitale Michiel, di ritirarsi a Castel Tedaldo in attesa dell'arrivo di rinforzi, che giunsero presto al comando di Andrea Querini. Lo scoppio della peste tra le truppe, per\u00f2, decim\u00f2 presto il contingente provocando la morte dello stesso podest\u00e0 Michiel: ragione per cui venne inviato Marco Querini con un nuovo rinforzo e una flotta al comando di Giovanni Soranzo per riprendere il controllo del Po. Il diffondersi del morbo, per\u00f2, spezz\u00f2 la forza anche di questi nuovi contingenti, tanto che, il 28 agosto i Ferraresi dilagarono in castel Tedaldo, massacrandone i difensori, mentre altri distruggevano la flotta fluviale. Tra i pochi superstiti vi era Marco Querini, che ripar\u00f2 a Venezia, dove gli vennero addossate le responsabilit\u00e0 della sconfitta.\nConseguenze.\nLa sconfitta apr\u00ec in Venezia una profonda ferita che sfoci\u00f2 presto nella fallita congiura del Tiepolo. Ferrara visse invece ancora anni convulsi: il 26 luglio 1310 la citt\u00e0 torn\u00f2 brevemente nelle mani dei ghibellini della famiglia Torelli, guidati da Salinguerra III, presto ricacciati dai guelfi catalani di Roberto d'Angi\u00f2, salvo infine tornare nel luglio 1317, sotto la signoria estense, con Obizzo III d'Este."}
{"id": "1861642", "revid": "12458", "url": "https://it.wikipedia.org/wiki?curid=1861642", "title": "Nouvelle Orl\u00e9ans", "text": ""}
{"id": "1861644", "revid": "200154", "url": "https://it.wikipedia.org/wiki?curid=1861644", "title": "Grafemi", "text": ""}
{"id": "1861645", "revid": "122442676", "url": "https://it.wikipedia.org/wiki?curid=1861645", "title": "Precotto", "text": "Precotto (\"Prec\u00f2tt\" in dialetto milanese, IPA: ) \u00e8 un quartiere di Milano, posto nella periferia nord-orientale della citt\u00e0, appartenente al Municipio 2.\nOrigine del nome.\nSull'etimologia del nome del quartiere di Precotto vi sono ipotesi discordanti; da una parte, potrebbe trattarsi di una forma dialettale \"praa\"/\"pree\" (\"prato/prati\") + \"cott\" nel senso di \"riarso/-i\". D'altra parte, per\u00f2, si segnala un antico toponimo \"pulcoctum\" (1148, 1153) o \"ad Pullum Coctum\" (1162), \"Precogio\" XIII secolo, latino ecclesiastico \"Praecautum\", che potrebbe ricordare un'antica osteria lungo la strada tra Milano e Monza.\nStoria.\nPrecotto era un piccolo centro abitato di antica origine, da sempre legato al territorio milanese, al cui interno era inserito nella Pieve di Bruzzano. Confinava con i comuni di Bicocca e di Segnano (poi fuso in Greco Milanese) ad ovest, Gorla Primo a sud, Crescenzago ad est e Sesto San Giovanni a nord. Oltre che dal centro abitato principale, il comune di Precotto era composto altre frazioni e localit\u00e0, tra le quali Villa San Giovanni e Brughirolo.\nAgli atti del 1751, Precotto risultava come un villaggio di 260 abitanti saliti a 339 nel 1771 e a 494 nel 1805, nel pieno dell'et\u00e0 napoleonica, poco prima che nel 1808 il comune fosse soppresso e aggregato alla citt\u00e0 di Milano, recuperando per\u00f2 l'autonomia dopo l'istituzione del Regno Lombardo-Veneto nel 1816.\nL'abitato, che nel 1853 fece registrare 834 residenti, continu\u00f2 a crescere negli anni, 881 nel 1861 su una superficie di 179 ettari, arrivando a quota mille nel 1872, a 1586 nel 1901, e a 2557 nel 1911.\nPrecotto costitu\u00ec un comune autonomo fino al 1920, quando venne annesso da Gorla Primo nel nuovo comune di Gorla-Precotto. Tuttavia dopo soli tre anni anche il comune di Gorla-Precotto venne soppresso e annesso a Milano insieme ad altri dieci comuni.\nCome tutti i quartieri dell'area a nord del centro di Milano, Precotto ha iniziato a crescere sin dalla prima met\u00e0 del novecento, a causa della progressiva industrializzazione. \u00c8 nel secondo dopoguerra che per\u00f2 subisce un aumento vertiginoso della popolazione per via dell'enorme flusso migratorio che accomuna un po' tutte le citt\u00e0 del nord Italia.\nInfrastrutture e trasporti.\nIl quartiere di Precotto dal Viale Monza, la prima strada a collegare Milano con Monza, e in particolare con la Villa Reale. Questa strada, costruita nella prima met\u00e0 del XIX secolo, \u00e8 stata la principale strada che collegava le due citt\u00e0, fino all'apertura del Viale Fulvio Testi. Il quartiere dovr\u00e0 essere, in futuro, attraversato dalla Strada interquartiere Nord, che \u00e8 la strada che dovr\u00e0 collegare tra di loro i quartieri a nord del centro di Milano.\nNel quartiere sono presenti tre stazioni della linea M1 della metropolitana di Milano, Precotto, Villa San Giovanni e Sesto Marelli; quest'ultima si trova lungo il confine tra il territorio del comune di Milano e il territorio di Sesto San Giovanni. Presso il quartiere si trova anche il deposito di Precotto, costruito nella prima met\u00e0 degli anni sessanta, oggi utilizzato e come deposito della metropolitana e tranviario. Precotto \u00e8, inoltre, lambito a ovest dalla ferrovia Milano-Monza, la seconda linea ferroviaria costruita in Italia.\nVarie linee di autobus e una di tram, gestite da ATM, collegano Precotto ai quartieri limitrofi. In passato, Precotto era interessato al passaggio della linea tranviaria Milano-Monza, smantellata negli anni sessanta a seguito dell'apertura della metropolitana.\nGeografia antropica.\nAltre localit\u00e0.\nVilla San Giovanni.\nVilla San Giovanni (gi\u00e0 Villa, \"Villa\" in dialetto milanese, : ) \u00e8 un quartiere compreso all'interno di Precotto, che si sviluppa a nord di esso.&lt;br&gt;\nLa frazione di Villa era formata da poche cascine, su entrambi i lati della \"Strada provinciale per Monza\". Come nel resto del quartiere, l'urbanizzazione della zona \u00e8 iniziata nella prima met\u00e0 del novecento, con la progressiva industrializzazione dell'area nord di Milano ed \u00e8 esplosa esponenzialmente nel secondo dopoguerra."}
{"id": "1861646", "revid": "33751", "url": "https://it.wikipedia.org/wiki?curid=1861646", "title": "Refrattario", "text": ""}
{"id": "1861650", "revid": "287204", "url": "https://it.wikipedia.org/wiki?curid=1861650", "title": "ISO 15919", "text": "LISO 15919 \u00e8 uno standard internazionale per la traslitterazione degli alfabeti brahm\u00ec in caratteri latini, messo a punto nel 2001. Esso fa uso di segni diacritici, per tener conto del numero molto pi\u00f9 grande di vocali e consonanti nell'alfabeto alfabeto Brahmi rispetto a quello latino.\nConfronto con UNRSGN e IAST.\nLa tabella sottostante mostra le differenze fra ISO 15919, UNRSGN e IAST per la traslitterazione del Devanagari."}
{"id": "1861651", "revid": "1748167", "url": "https://it.wikipedia.org/wiki?curid=1861651", "title": "Porto di Termoli", "text": "Il porto di Termoli (III classe), \u00e8 un porto passeggeri, peschereccio e turistico per diporto del Mar Adriatico, situato nel comune di Termoli in provincia di Campobasso.\nL'infrastruttura \u00e8 caratterizzata dalla presenza di tre moli: quelli \"sud\" della marina di San Pietro adibiti a porticciolo turistico e quello \"nord\" (lungo circa 1.200 m), ospita i cantieri navali di Termoli (\"CNT\"), attualmente gravati da una crisi societaria. La banchina tra il molo sud e il braccio ospita, come la prima parte del braccio portuale stesso, il porto peschereccio e i mezzi della Guardia Costiera e della \"Guardia di Finanza\" mentre la seconda parte del braccio accoglie le navi passeggeri dirette alle Isole Tremiti, con cui i collegamenti sono garantiti tutto l'anno, e saltuariamente anche alcuni collegamenti con la Croazia. La banchina antistante l'area dei Cantieri Navali Termoli (molo sud-est) ha attualmente una destinazione ad uso promiscuo con ormeggio di navi in disarmo e pescherecci in transito vista l'impossibilit\u00e0 di attivare traffici commerciali.\nNel corso dell'anno, data la vastit\u00e0 dell'area a ridosso del centro cittadino, \u00e8 utilizzato anche per feste popolari (tra queste l'annuale ricorrenza della \"Sagra del pesce\") o concerti. Nel mese di ottobre 2007 \u00e8 stato organizzato anche un motoraduno mondiale di Harley Davidson (\"5\u00b0 H.O.G. Italian National Rally\").\nNel 2007, il flusso annuo di passeggeri \u00e8 stato di circa 241.000 unit\u00e0 mentre la quantit\u00e0 annua di pescato si sono aggirate attorno alle 1200 tonnellate.\nIl porto si estende per un'area di 45.000 m\u00b2 ed impiega circa 500 operatori.\nDal 2003 i fondali dell'avamporto sono passati da 4,5 m a 5 m e possono accedervi barche per un massimo di 30 m di lunghezza (molo turistico).\nIl porto ospita circa 120 imbarcazioni da pesca di cui solo 10 praticano la piccola pesca.\nMarina di San Pietro.\nIl porto turistico di Termoli, recentemente ampliato con la costruzione di un nuovo molo parallelo a quello gi\u00e0 esistente, dispone di circa 300 posti barca, dagli 8 ai 30 metri. Il Marina di San Pietro, aperto al pubblico nel 2009, dispone di 4 pontili e 2 banchine. La struttura ha ospitato imbarcazioni private di portata ragguardevole (40 m) in relazione alle dimensioni del porto stesso e offre servizi di diversi tipi ristoro compreso. L'approdo \u00e8 di propriet\u00e0 della Marinucci Yachting Club s.r.l..\nServizi.\nElenco dei servizi del porto:"}
{"id": "1861653", "revid": "287204", "url": "https://it.wikipedia.org/wiki?curid=1861653", "title": "Lipovec", "text": "Lipovec pu\u00f2 riferirsi a diversi toponimi:"}
{"id": "1861657", "revid": "2091899", "url": "https://it.wikipedia.org/wiki?curid=1861657", "title": "Epidermolisi bollosa ereditaria", "text": " \nPer epidermolisi bollosa ereditaria si intende un insieme di forme di genodermatosi caratterizzate dalla comparsa sul corpo di bolle in seguito a traumi lievi.\nEpidemiologia.\nLe tre forme ereditarie hanno un'incidenza di 1 su 50.000 persone.\nClassificazione.\nSi distinguono quattro forme principali, divise in base al livello a cui si forma la scollatura epidermica o dermo-epidermica che d\u00e0 origine alle lesioni bollose:\nDiagnosi.\nGrazie alla moderne tecnologie \u00e8 possibile una diagnosi molecolare per comprendere anche le cause.\nTerapia.\nIl trattamento \u00e8 sintomatico e volto a prevenire le infezioni.\nPrognosi.\nNelle forme semplici la prognosi \u00e8 buona mentre in quelle giunzionali tende ad essere severa."}
{"id": "1861659", "revid": "110157", "url": "https://it.wikipedia.org/wiki?curid=1861659", "title": "In a Man's Womb", "text": "In a Man's Womb \u00e8 il primo album della cantautrice Yael Naim (all'epoca nota semplicemente come \"Yael\"), registrato a Los Angeles e pubblicato nel 2001 per l'etichetta EMI.\nSi ipotizzava che l'album potesse essere lanciato a livello internazionale, ma ci\u00f2 non \u00e8 avvenuto a causa dei suoi deludenti risultati di vendita e dello scarso successo in generale."}
{"id": "1861662", "revid": "287204", "url": "https://it.wikipedia.org/wiki?curid=1861662", "title": "Stripper clip", "text": "La lastrina \u00e8 un dispositivo di caricamento rapido che mantiene unite pi\u00f9 cartucce per facilitare il riempimento del caricatore di un'arma da fuoco. Di regola \u00e8 utilizzata solo per caricare il serbatoio, ma non \u00e8 propriamente indispensabile per il funzionamento dell'arma."}
{"id": "1861665", "revid": "775372", "url": "https://it.wikipedia.org/wiki?curid=1861665", "title": "Operazione Jaque", "text": "L'operazione Jaque (\"Operaci\u00f3n Jaque\" in spagnolo) \u00e8 l'operazione militare colombiana che ha messo in salvo circa quindici ostaggi in mano alle Forze Armate Rivoluzionarie della Colombia (FARC). L'operazione ha avuto luogo il 2 luglio 2008 nei pressi del fiume Apaporis nel dipartimento di Guaviare.\nTra gli ostaggi liberati c'era anche \u00cdngrid Betancourt, che ha dichiarato che l'operazione militare \u00e8 stata eseguita con la massima perfezione.\nGli altri ostaggi erano tre statunitensi, Marc Consalves, Thomas Howes e Keith Stansell, e alcuni soldati e poliziotti colombiani.\nL'operazione.\nLa raccolta di informazione per l'operazione era cominciata circa un anno prima della stessa, quando un infiltrato colombiano \u00e8 riuscito ad entrare nelle FARC. Secondo un colonnello che ha partecipato all'operazione, il governo colombiano era giunto a conoscenza del luogo in cui erano tenuti gli ostaggi gi\u00e0 quattro mesi prima dell'operazione. L'idea di ingannare le FARC venne presa seriamente in considerazione alla fine del mese di maggio quando il generale colombiano Freddy Padilla de Leon propose l'idea al ministro della difesa, Juan Manuel Santos, che approv\u00f2 il piano di liberazione e lo propose al presidente \u00c1lvaro Uribe V\u00e9lez. Quest'ultimo, dopo aver considerato le possibili conseguenze diplomatiche, approv\u00f2 a sua volta il piano.\nSantos disse che i membri delle FARC erano stati ingannati alla consegna degli ostaggi ai soldati che si erano presentati come membri di un'organizzazione non governativa, che presumibilmente avrebbe dovuto condurre i prigionieri in un campo per incontrare il leader dei ribelli Alfonso Cano. Per prepararsi per il ruolo da interpretare i soldati seguirono un corso di recitazione per una settimana e mezza: due soldati impersonavano un cameraman e un giornalista, altri due impersonavano dei guerriglieri e altri quattro si fingevano aiutanti. Secondo Ingrid Betancourt, i guerriglieri delle FARC spostarono gli ostaggi presso il fiume Apaporis la mattina del 2 luglio, e quella stessa mattina comunicarono agli ostaggi che stavano per essere trasferiti in un altro posto.\nDue elicotteri Mi-17 giunsero nella regione della Guaviare. Dopo essere stati ammanettati, gli ostaggi furono fatti salire sugli elicotteri, accompagnati da due ribelli, tra cui il locale comandante delle FARC. I due ribelli furono sottomessi dalle forze colombiane. Gli agenti colombiani dissero agli ostaggi: \"Siamo l'esercito nazionale. Siete liberi\". Successivamente Ingrid Betancourt ha affermato che non credette all'idea di essere libera fino a che non vide il suo rapitore bendato sul pavimento del velivolo. In caso di fallimento la Colombia aveva preparato 39 elicotteri che avrebbero traghettato all'interno della giungla 2000 soldati e i consiglieri degli Stati Uniti.\nLa presunta partecipazione estera nell'operazione.\nGli Stati Uniti hanno riferito di aver fornito trasporto aereo e un team medico per l'operazione e secondo \"Der Spiegel\" la Colombia aveva utilizzato i satelliti spia americani per verificare la posizione dei prigionieri. Anche la Global CST potrebbe aver partecipato all'operazione, poich\u00e9 un contratto da 10 milioni di dollari sancisce che la societ\u00e0 di due ex generali di brigata israeliani doveva fornire attrezzature e consulenza per la sicurezza dell'operazione. Tuttavia la radio colombiana \"W Radio\" ha affermato che il governo colombiano ha negato qualsiasi tipo di coinvolgimento della Global CST nell'operazione. In una conferenza stampa del 4 luglio, il ministro della difesa ha sottolineato che nessuno Stato straniero \u00e8 stato coinvolto nell'operazione ma che un aereo statunitense ha sorvegliato costantemente la zona.\nL'accusa di pagamento di un riscatto per la liberazione degli ostaggi.\nIl 4 luglio 2008 \"Radio Suisse Romande\" ha riferito che fonti attendibili avrebbero scoperto che il salvataggio degli ostaggi non \u00e8 avvenuto mediante un'operazione militare, ma tramite il pagamento di un riscatto di 20 milioni di dollari da parte degli Stati Uniti. Il ministro degli esteri francese ha negato al quotidiano \"Le Monde\" il pagamento di un riscatto da parte della Francia.\nFrederic Blassel, l'autore della storia di \"Radio Suisse Romand\", ha affermato alla \"W Radio\" che la liberazione dei prigionieri non \u00e8 stata trattata con i due ribelli che avevano accompagnato i prigionieri durante il volo. Secondo Blassel, i due, oltre ad aver ricevuto circa 20 milioni di dollari avrebbero ottenuto anche una nuova identit\u00e0. In risposta a queste affermazioni il Ministro della Difesa e il Vice Presidente, Francisco Santos, hanno negato qualsiasi tipo di pagamento affermando che \"tale informazione \u00e8 assolutamente falsa e non ha alcun fondamento. Non sanno da dove provenga e perch\u00e9 \u00e8 stata detta\".\nIl generale Fredy Pedilla de L\u00e9on ha negato a \"El Tiempo\" e a \"W Radio\" l'esistenza di un riscatto. Inoltre ha sostenuto che qualora fosse stato consegnato a qualche membro delle FARC un riscatto sarebbe meglio renderlo noto per creare scompiglio all'interno dell'organizzazione dei guerriglieri.\nConseguenze.\nImmediatamente dopo il salvataggio degli ostaggi, \"El Espectador\" ha commissionato un sondaggio che ha evidenziato che la popolarit\u00e0 del Presidente Uribe era aumentata del 18% e che il 79% degli intervistati rivoterebbe per lui."}
{"id": "1861666", "revid": "640277", "url": "https://it.wikipedia.org/wiki?curid=1861666", "title": "Pioneer P-30", "text": "La Pioneer P-30 (nota anche come Atlas-Able 5A o Pioneer Y) era destinata ad orbitare attorno alla Luna ma la missione fall\u00ec poco dopo il lancio. I suoi obiettivi erano di studiare l'ambiente tra la Terra e la Luna e di testare la tecnologia per controllare e manovrare sonde dalla Terra. Era equipaggiata per stimare la massa della Luna, realizzare una topografia dei poli, registrare la distribuzione e la velocit\u00e0 delle micrometeoriti e studiare la radiazione, i campi magnetici e le onde elettromagnetiche di bassa frequenza presenti nello spazio.\nLa sonda.\nLa Pioneer P-30 era quasi identica alla Pioneer P-3, che fu anch'essa un fallimento.\nSi trattava di una sfera di un metro di diametro con un sistema di propulsione montato sul fondo che portava la lunghezza totale a 1,4 metri.\nLa massa della struttura e della copertura in lega di alluminio era di circa 30\u00a0kg, mentre l'unit\u00e0 propulsiva pesava circa 90\u00a0kg.\nQuattro pannelli solari, ciascuno 60\u00d760\u00a0cm contenenti 2200 celle fotovoltaiche si estendevano dai lati del rivestimento sferico per una lunghezza totale di 2,7 metri.\nI pannelli solari caricavano delle batterie nichel-cadmio.\nDentro il rivestimento, un largo serbatoio sferico di idrazina, che occupava la maggior parte del volume, era sormontato da due piccoli serbatoi sferici di azoto e da un razzo ad iniezione che serviva per rallentare la sonda durante l'immissione nell'orbita lunare e che era stato progettato per essere capace di accendersi due volte durante la missione.\nAttaccato sul fondo della sfera c'era un razzo verniero che poteva essere acceso quattro volte.\nAttorno all'emisfero superiore del serbatoio di idrazina c'era una piattaforma per la strumentazione a forma di anello che trasportava le batterie, due trasmettitori UHF, moduli logici per la strumentazione scientifica, ricevitori, decoder, un amplificatore separatore e la maggior parte degli strumenti scientifici.\nDue antenne UHF si protendevano dalla sommit\u00e0 della sfera sul lato opposto dell'ugello del razzo ad iniezione, mentre altre due antenne UHF e una lunga antenna VLF si protendevano dal fondo della sfera.\nI trasmettitori operavano ad una frequenza di 378 MHz.\nIl controllo termico veniva effettuato grazie a cinquanta piccoli dispositivi elicoidali disposti sulla superficie della sfera fatti di materiale riflettente.\nCiascuno consisteva in quattro pale che venivano tirate contro la superficie ricoprendo uno schema nero dipinto sulla sfera allo scopo di assorbire calore.\nUna serpentina sensibile al calore era attaccata sulle pale: un abbassamento del calore avrebbe provocato il suo restringimento, la conseguente rotazione delle pale e l'esposizione della superficie al calore.\nViceversa un innalzamento della temperatura avrebbe provocato la copertura del disegno nero da parte delle pale.\nSulla superficie della sfera erano state montate anche delle unit\u00e0 quadrate che erano in grado di dissipare il calore dall'interno.\nEquipaggiamento a bordo.\nLa strumentazione scientifica consisteva in una camera a ionizzazione, un tubo Geiger M\u00fcller per misurare il flusso totale di radiazione, uno strumento per misurare la radiazione di alta energia, un contatore di scintillazione per registrare la radiazione a bassa energia, una ricevente VLF per le onde radio naturali, un transponder per studiare la densit\u00e0 degli elettroni e dei magnetometri. Montati sulla sfera si trovano anche un rilevatore di micrometeoriti e uno scanner solare. La differenza tra il carico utile della Pioneer P-30 e della precedente Pioneer P-3 era il rimpiazzo del sistema simile a quello televisivo della P-3 con uno spettrometro a scintillazione per studiare le fasce di radiazioni presenti attorno alla Terra (ed eventualmente scoprirne attorno alla Luna) che era montato sulla piattaforma per gli strumenti e la presenza di una sonda per il plasma montata sulla sfera per misurare l'energia e la distribuzione del momento dei protoni sopra alcuni kilovolt per studiare gli effetti della radiazione dei brillamenti solari. La massa totale del pacchetto scientifico inclusa l'elettronica e l'approvvigionamento energetico era di circa 60\u00a0kg. Il costo totale della missione venne stimato intorno ai 9-10 milioni di dollari.\nLa missione.\nLa sonda venne lanciata su un missile balistico intercontinentale Air Force-Convair Atlas D accoppiato con gli stadi superiori del vettore Thor-Able includendo un terzo stadio Hercules ABL a propellente solido. Il primo stadio funzion\u00f2 normalmente per 275 secondi, i due motori del razzo ausiliario Atlas si separarono come pianificato dopo circa 250 secondi. Ad un'altitudine di circa 370\u00a0km il primo stadio si separ\u00f2 dal secondo. All'accensione del secondo stadio la telemetria mostr\u00f2 una combustione anormale e lo stadio fall\u00ec a causa di una malfunzione nel sistema ossidante. Il veicolo non fu in grado di entrare in orbita attorno alla Terra, rientr\u00f2 e si crede sia caduto da qualche parte nell'Oceano Indiano. Si ricevettero segnali dal carico utile per 1020 secondi dopo il lancio. La missione prevedeva di raggiungere la Luna approssimativamente 62 ore dopo il lancio."}
{"id": "1861670", "revid": "1983214", "url": "https://it.wikipedia.org/wiki?curid=1861670", "title": "Backspin (breakdance)", "text": "Il backspin \u00e8 una mossa base di break dance (ovvero powermove) che prevede la rotazione a terra sull'asse al centro delle spalle, assumendo una posizione racchiusa.\nStoria ed evoluzione.\nSecondo Mr.Wiggles il Backspin \u00e8 frutto di 3 versioni, fra il 1970 e i primi anni ottanta:"}
{"id": "1861672", "revid": "857138", "url": "https://it.wikipedia.org/wiki?curid=1861672", "title": "Pavlovce", "text": ""}
{"id": "1861675", "revid": "122228824", "url": "https://it.wikipedia.org/wiki?curid=1861675", "title": "Mods &amp; Rockers", "text": "Con l'espressione inglese Mods and Rockers s'intende il conflitto fra le subculture mod e rocker, iniziato negli anni sessanta in Inghilterra.\nQuesto conflitto focalizz\u00f2 l'attenzione dei media sul disagio giovanile e le subculture furono demonizzate a lungo, finch\u00e9 all'inizio degli anni settanta l'attenzione su questa rivalit\u00e0 cess\u00f2 per focalizzarsi sulle subculture emergenti degli hippy e degli skinhead.\nLe origini.\nFin dalla nascita, i due movimenti rocker e mod presentavano diverse divergenze:\nNel tempo queste differenze portarono i rocker, dall'aspetto pi\u00f9 mascolino, a ritenere i mod dei tossicodipendenti effeminati e \"snob\", mentre questi ultimi a ritenere i rocker dei bulli ignoranti e cafoni, e a considerarli dei \"ribelli senza uno scopo\", ossia persone che si ritenevano diverse ma la cui \"ribellione\" era in realt\u00e0 soltanto una moda.\nScontri.\nLaddove le zone occupate da esponenti delle due subculture si sovrapponevano o erano di dubbia attribuzione (ad esempio le spiagge), era possibile assistere a scontri fra le due fazioni, durante i quali venivano utilizzati coltelli a serramanico, mazze o ami da pesca cuciti nei risvolti delle giacche.\nIl pi\u00f9 importante conflitto fra mod e rocker avvenne nel 1964 a Clacton, nel periodo pasquale. Altri scontri avvennero durante particolari giorni festivi in alcune localit\u00e0 balneari dell'Inghilterra meridionale, dove molti londinesi passano l'estate, quali Margate, Broadstairs e Brighton (ad esempio il 18 e 19 maggio 1964), quando migliaia di mod si trovarono a fronteggiare altrettanti rocker. A Brighton, dei mod aggredirono i rocker durante un concerto: le risse durarono due giorni consecutivi e si spostarono fino ad Hastings (da qui il nome di \"seconda battaglia di Hastings\" dato all'evento dai giornali).\nPanico morale.\nStanley Cohen, un sociologo inglese, negli anni '70 coni\u00f2 per l'occasione il termine panico morale: ovvero un panico di massa ingiustificato su una minaccia di piccola entit\u00e0 o inesistente, enfatizzato dai mass media. Il tutto \u00e8 da ricondurre alla stampa dell'epoca che decise di raccontare al pubblico britannico gli scontri tra i gruppi (nulla al di fuori dall'ordinario rispetto ad alcune risse da bar) come un fenomeno epocale, con un gran numero di bande organizzate di vandali rivali che, a bordo delle loro motociclette e dei loro scooter, la notte mettevano a ferro e fuoco le tranquille citt\u00e0 dell'Inghilterra.\nCome ha ricostruito Cohen, in realt\u00e0 non c\u2019erano mai state bande organizzate all'opera, e tra le persone coinvolte nelle risse la moto era posseduta solo da una piccola parte di individui. Prima dei racconti dei giornali nemmeno esisteva una netta rivalit\u00e0 tra le due sottoculture biker la quale si consolid\u00f2 invece dopo la pubblicit\u00e0 ottenuta."}
{"id": "1861677", "revid": "122315", "url": "https://it.wikipedia.org/wiki?curid=1861677", "title": "Mods and Rockers", "text": ""}
{"id": "1861678", "revid": "123885504", "url": "https://it.wikipedia.org/wiki?curid=1861678", "title": "Stamford", "text": ""}
{"id": "1861679", "revid": "1573940", "url": "https://it.wikipedia.org/wiki?curid=1861679", "title": "Cappella Tommasi", "text": "La Cappella Tommasi sorge a Livorno, in localit\u00e0 Picchianti, non distante dalla millenaria Cappella di Santo Stefano.\nStoria.\nNei pressi Rio Cigna, dove agli inizi del XX secolo lo storico Giuseppe Piombanti attesta la presenza di una vasta fabbrica di ceramiche, esisteva una cappella pubblica della famiglia Bicchierai. Sempre nella medesima zona, i Franceschi-Bicchierai possedevano pure una villa, distrutta alla fine dell'Ottocento.\nNel 1839 la cappella, gi\u00e0 succursale della chiesa di Salviano, fu acquistata, assieme ad una casa colonica e ad un podere, dalla famiglia Tommasi, che la restaur\u00f2 completamente, tanto che dal 1866 al 1873 fu occupata da alcuni Cappuccini del convento livornese.\nAlla famiglia Tommasi appartennero tre importanti pittori dell'Ottocento livornese, ovvero Angiolo, il fratello Ludovico ed il cugino Adolfo. \nNella cappella, utilizzata anche come luogo di sepoltura, riposa infatti la salma di Angiolo Tommasi, che peraltro rappresenta l'ultima tumulazione avvenuta all'interno dell'edificio.\nNegli anni ottanta del Novecento, a seguito della formazione nella zona di un vasto insediamento industriale e artigianale, la cappella rischi\u00f2 di essere abbattuta. Divenne quindi propriet\u00e0 dell'Istituto diocesano per il sostentamento del clero, ma ci\u00f2 non imped\u00ec il degrado dell'edificio e la perdita di alcuni arredi sacri.\nDal 2003 la cappella \u00e8 stata oggetto di alcune iniziative culturali volte alla sua valorizzazione, ma negli anni successivi il complesso \u00e8 stato sostanzialmente abbandonato.\nDal punto di vista architettonico l'edificio esternamente non presenta alcun elemento di rilievo; un piccolo campanile a vela si innalza invece su una adiacente casa colonica. L'interno, costituito da un'aula a croce latina, sorprende invece per la ricchezza delle pitture che decorano le volte e l'abside; probabilmente tali affreschi furono realizzati nella seconda met\u00e0 dell'Ottocento, dopo l'acquisizione da parte della famiglia Tommasi."}
{"id": "1861685", "revid": "857138", "url": "https://it.wikipedia.org/wiki?curid=1861685", "title": "Popro\u010d", "text": ""}
{"id": "1861695", "revid": "767487", "url": "https://it.wikipedia.org/wiki?curid=1861695", "title": "Piero Montecchi (cestista)", "text": "\"Papero Montecchi\", come veniva scherzosamente soprannominato, inizi\u00f2 la carriera con la Pallacanestro Reggiana. Nel 1987, dopo aver impressionato Dan Peterson, pass\u00f2 alla titolata Olimpia Milano, con la quale vinse una Coppa Campioni nel 1988 e uno scudetto nel 1989. Alle \"scarpette rosse\" rimase fino al 1992. In seguito gioc\u00f2 con Varese, Cant\u00f9 e, dopo il rientro nella sua citt\u00e0 natale, con Reggio Emilia e con squadre reggiane dei campionati minori.\nNazionale.\nCon la Nazionale italiana, con la quale ha esordito nel 1987, vanta l'aver partecipato al Campionato Europeo di Atene del 1987."}
{"id": "1861700", "revid": "339392", "url": "https://it.wikipedia.org/wiki?curid=1861700", "title": "Montecity", "text": ""}
{"id": "1861701", "revid": "31886", "url": "https://it.wikipedia.org/wiki?curid=1861701", "title": "Warner R-550", "text": "Il Warner R-550 Super Scarab 185, o Warner Super Scarab SS-50A, era un motore aeronautico radiale a 7 cilindri prodotto dall'azienda statunitense Warner Aircraft Corporation dal 1933.\nAnalogamente alla denominazione militare assegnata ai propulsori di produzione statunitense, il Super Scarab acquis\u00ec la denominazione R-550 in base alla cilindrata espressa in pollici cubi.\nTecnica.\nCome altri motori radiali simili dell'epoca, l'R-550 era caratterizzato dalla presenza di 7 cilindri posizionati su una singola fila, dotati di alettatura per il raffreddamento tramite l'aria che proveniva dal moto dell'elica e del velivolo. La distribuzione adottata era la classica a valvole in testa (OHV) a 2 valvole per cilindro.\nPer l'installazione sull'elicottero Sikorsky R-4, data la collocazione all'interno della struttura, si dovette ricorrere ad un sistema che convogliava l'aria forzata necessaria per evitare problemi di surriscaldamento."}
{"id": "1861705", "revid": "125333796", "url": "https://it.wikipedia.org/wiki?curid=1861705", "title": "Renault Koleos", "text": "La Koleos \u00e8 un'autovettura SUV di fascia media prodotta a partire dal 2008 dalla casa automobilistica francese Renault. Dopo che la prima serie \u00e8 stata venduta sino al 2015 sui mercati mondiali, la seconda serie \u00e8 prodotta dal 2016.\nPrima serie (2008-2016).\nLa storia della Renault Koleos affonda le sue radici nella primavera del 2000, quando al salone dell'automobile di Ginevra la casa francese present\u00f2 una concept car, denominata proprio \"Koleos\", un SUV di medie dimensioni. Questa concept car lasciava presagire per\u00f2 solo la possibilit\u00e0 dell'arrivo di un SUV in Casa Renault, ma non una sicura conferma. Sono stati i successivi prototipi, presentati nel 2006 e nel 2007, a dare una conferma oramai definitiva di un prossimo nuovo arrivo nella gamma della Casa della losanga. E in effetti di vera e propria novit\u00e0 si tratta: la Renault, infatti, non ha mai avuto in listino un SUV (eccetto forse la Renault Colorale degli anni 1950). Le uniche esperienze recenti riconducibili a tale nicchia di mercato sono state la Sc\u00e9nic RX4 e la Renault Kangoo Mk1 4x4, che per\u00f2 non sono mai state dei veri e propri SUV, men che mai la pi\u00f9 recente Sc\u00e9nic Conquest.\nPer la realizzazione dell'auto, la casa francese sfrutta l'alleanza con la giapponese Nissan, da sempre una delle leader mondiali nel settore dei SUV e delle vetture fuoristrada. Il nuovo SUV Renault viene realizzato utilizzando il pianale della gi\u00e0 affermata Nissan X-Trail, che nel 2007 \u00e8 gi\u00e0 arrivata alla sua seconda generazione. In realt\u00e0, il primo risultato di tale operazione non \u00e8 stato mai commercializzato in Europa, perch\u00e9 si tratta del \"QM5\", un SUV praticamente quasi uguale al Koleos, ma con frontale ridisegnato e commercializzato in Corea del Sud con il marchio Renault-Samsung. Va ricordato infatti che dal 2000, la Renault ha siglato un'alleanza con il colosso coreano dell'elettronica per la produzione di autovetture nel continente asiatico. La Renault-Samsung \"QM5\" ha esordito alla fine del 2007.\nPer arrivare alla versione definitiva, quella con il marchio Renault per il mercato europeo, si sarebbero dovuti attendere altri mesi, e arrivare cos\u00ec al giugno del 2008. Contrariamente a quanto avviene spesso tra la presentazione di un'interessante concept-car e la sua commercializzazione, la Koleos ha mantenuto pressoch\u00e9 inalterate le sue caratteristiche estetiche. Rispetto al \"QM5\" cambia soprattutto il frontale, con calandra a punta e prese d'aria separate ai suoi lati, come nello stile Renault degli anni 2000. Il padiglione \u00e8 invece piuttosto spiovente e non ad andamento verticale come in molti altri SUV. L'effetto \u00e8 quello di una linea di fiancata piuttosto dinamica.\nAl suo esordio, la Renault Koleos \u00e8 prevista in tre allestimenti (Expression, Dynamique e Privil\u00e8ge) e in due configurazioni di trazione, anteriore o integrale.\nL'equipaggiamento della Koleos comprende tra l'altro anche l'ESP su tutta la gamma.\nMeccanica.\nLe motorizzazioni previste dalla Koleos al suo esordio sono tre, e precisamente:\nLa trazione pu\u00f2 essere semplicemente anteriore oppure integrale. Nel caso delle motorizzazioni 2.5 benzina o 2.0 dCi da 150 CV si pu\u00f2 effettivamente scegliere tra i due tipi di trazione, mentre nel caso della 2.0 dCi da 175 CV la scelta \u00e8 limitata alla sola trazione integrale.\nA proposito della trazione integrale, in condizioni di marcia normali \u00e8 praticamente inesistente, ma fino al 50% della coppia motrice viene trasferita automaticamente al retrotreno in caso di necessit\u00e0. Opzionalmente, e a seconda del tipo di fondo, il guidatore pu\u00f2 comunque inserire manualmente mediante un comando, la trazione integrale.\nIl cambio pu\u00f2 essere manuale oppure automatico, in ogni caso a 6 rapporti. Pi\u00f9 precisamente, il cambio automatico \u00e8 previsto di serie solo sulla versione 2.0 dCi da 150 CV con trazione integrale. Tutte le altre versioni, sia integrali sia a trazione anteriore, prevedono di serie il cambio manuale a 6 marce.\nEvoluzione.\nNel 2008 \u00e8 stata sottoposta ai crash test dell'Euro NCAP totalizzando il risultato di 5 stelle. Nella primavera del 2010, c'\u00e8 stato un restyling che ha comportato un arricchimento dei livelli di allestimento e un rinfresco estetico, nonch\u00e9 agli interni. Esteriormente si ha l'adozione di alcune appendici aerodinamiche e di nuove protezioni ai paraurti (pacchetto SKI). Anche l'abitacolo \u00e8 stato impreziosito da elementi cromati, mentre la dotazione si \u00e8 arricchita ulteriormente fin dall'allestimento base. In occasione di questo restyling, la versione 2.5 a benzina, poco richiesta, \u00e8 stata tolta di produzione, lasciando in gamma solo le due versioni equipaggiate con il 2 litri a gasolio.\nNei due anni seguenti non vi sono stati aggiornamenti di rilievo, salvo un lievissimo aggiornamento estetico nel 2010, mentre al Salone di Francoforte del 2011, \u00e8 stata svelata la Koleos restyling, completamente ridisegnata soprattutto nel frontale, dove ora spiccano fari pi\u00f9 arrotondati e una calandra pi\u00f9 grande e decisa, di forma trapezoidale, ma con angoli smussati. I retrovisori esterni ora integrano anche gli indicatori di direzione a LED, mentre il paraurti, anch'esso ridisegnato, ospita alloggiamenti trapezoidali per i fendinebbia. Internamente cambiano solo pochi dettagli, come i rivestimenti dei sedili e alcuni piccoli aggiornamenti alla strumentazione. Arricchite anche le dotazioni di serie, mentre per quanto riguarda la gamma motori, l'unico motore utilizzato \u00e8 il 2 litri dCi, declinato nelle potenze di 150 e 173 CV, ma rivisto rispetto alla precedente Koleos, in modo tale da ridurre leggermente i consumi e le emissioni. Rimane inalterata la possibilit\u00e0 di avere la Koleos a due o a quattro ruote motrici, in quest'ultimo caso ancora con trazione integrale di origine Nissan.\nUn nuovo restyling si ha nel 2013, presentato al salone dell'automobile di Francoforte: le motorizzazioni restano invariate e si hanno aggiornamenti sul piano estetico, con il frontale che si adegua al pi\u00f9 recente corso stilistico della Renault. Il nuovo modello cos\u00ec aggiornato viene immesso nel mercato all'inizio del 2014.\nDurante l'estate del 2015 la produzione della \"Koleos\" cessa definitivamente: il modello viene sostituito su quasi tutti i mercati dalla seconda generazione.\nSeconda serie (dal 2016).\nDopo che alcuni esemplari camuffati e pi\u00f9 grandi della \"Kadjar\" erano stati indicati dalla stampa specializzata come riconducibili a una nuova versione dell'auto, al salone dell'automobile di Pechino del 2016 \u00e8 stata presentata la nuova Koleos, che ora \u00e8 una grande SUV, destinato in particolar modo al mercato cinese e venduta anche in Europa e Italia. Questa nuova serie \u00e8 basata sulla contemporanea Nissan X-Trail."}
{"id": "1861708", "revid": "1305772", "url": "https://it.wikipedia.org/wiki?curid=1861708", "title": "Potok", "text": ""}
{"id": "1861710", "revid": "2149868", "url": "https://it.wikipedia.org/wiki?curid=1861710", "title": "Nicholas Grimshaw", "text": "Biografia.\nStudi\u00f2 al \"Wellington College\" e successivamente all'\"Edinburgh College of Art\". Successivamente vinse una borsa di studio per la Architectural Association. Si diplom\u00f2 nel 1965 e nel 1967 entr\u00f2 a far parte del RIBA."}
{"id": "1861711", "revid": "827882", "url": "https://it.wikipedia.org/wiki?curid=1861711", "title": "Marega", "text": ""}
{"id": "1861712", "revid": "767487", "url": "https://it.wikipedia.org/wiki?curid=1861712", "title": "La citt\u00e0 proibita", "text": "La citt\u00e0 proibita () \u00e8 un film del 2006 diretto da Zhang Yimou.\nFilm di genere wuxia la cui trama \u00e8 ispirata al dramma \"Temporale\" () scritto da C\u00e1o Y\u01d4 nel 1934, ma \u00e8 ambientato in un periodo che riflette la dinastia Tang posteriore durante le cinque dinastie e dieci regni.\nTrama.\nCina, 928. Il principe Jai torna insieme al padre, l'imperatore, al palazzo imperiale, dove fervono i preparativi per la Festa di Chongyang. L'imperatrice, sua seconda moglie, soffre da dieci anni di una malattia incurabile la cui gravit\u00e0 \u00e8 placata da un rimedio da lei preso ogni due ore. Passa il suo tempo ricamando dei misteriosi crisantemi in occasione di questa festa. Proprio con il ritorno di Jai cominciano ad avvenire stranissimi fatti: l'imperatore ordina a Jiang, il medico imperiale, di inserire nel rimedio dell'imperatrice un ingrediente nuovo, il fungo nero di Persia, di cui due grammi al giorno per due mesi farebbero perdere le facolt\u00e0 mentali. Chan, la figlia di Jiang, ha una relazione segreta con Wan, primogenito dell'imperatore e della sua prima moglie. L'imperatrice, informata da un funzionario, scopre la relazione tra la serva e il figliastro (con quale lei stessa ha avuto una relazione) e li sorprende insieme; risparmia la pena a Chan, la ragazza, ma solo perch\u00e9 non vuole che prima della festa accada qualcosa di sconveniente. In seguito compare a Palazzo una misteriosa donna dal viso marchiato, come allora si faceva ai detenuti, che informa l'imperatrice del nuovo ingrediente nel rimedio: questa donna si rivela essere la prima moglie di Jiang e quindi la madre di Chan.\nQualche giorno dopo l'imperatore dice a Wan di voler nominare Jai principe ereditario ma che prima vuole sentire la sua opinione; Wan gli d\u00e0 piena libert\u00e0 di scelta e gli dice di non preoccuparsi (spera infatti di poter fuggire con Chan). In un'altra stanza del palazzo, l'imperatrice rivela a Jai la presenza del fungo nero nel suo rimedio e gli chiede di salvarla: l'unico modo possibile sembra essere guidare una rivolta contro il padre. Dapprima titubante, Jai acconsente. Arrivata la notte della festa, Jiang viene nominato governatore di una cittadina e va a viverci con la famiglia; Wan li raggiunge e domanda a Chan cosa significano i crisantemi, e la ragazza gli risponde che l'imperatrice li ha fatti consegnare al generale dell'armata nazionale Wu. Wan va via di corsa a cavallo e chiede arrabbiato alla matrigna quando far\u00e0 la sua mossa: lei gli dice che la far\u00e0 durante la notte della festa e lui, per tutta risposta, si accoltella alla spalla; viene subito soccorso, e una volta curato va con il resto della famiglia, tranne Jai, a celebrare la festa. Nel frattempo la cittadina governata da Jiang viene attaccata da dei guerrieri mascherati che uccidono Jiang, mentre Chan e la madre tornano nella citt\u00e0 proibita, entrano a Palazzo e riescono a raggiungere la sala dove si trova riunita la famiglia imperiale: l\u00ec svelano a tutta la famiglia le azioni dell'imperatore. A un certo punto Wan chiede chi sia la donna vicino a Chan e l'imperatrice gli risponde che \u00e8 sua madre: la donna, infatti, era davvero la moglie dell'imperatore. Venticinque anni prima quest'ultimo era un semplice comandante che per\u00f2 tramava per diventare imperatore, cos\u00ec ordin\u00f2 l'imprigionamento della moglie e della sua famiglia per poter sposare una principessa (la sua attuale consorte, con la quale ha avuto gli altri due figli Jai e Yu); tuttavia la prima moglie riusc\u00ec a scappare grazie all'aiuto di Jiang, con cui si spos\u00f2. \u00c8 stato dopo aver scoperto la relazione clandestina tra la seconda moglie e Wan che l'imperatore ha ordinato l'inserimento dell'ingrediente velenoso nel rimedio da lei assunto.\nChan, disperata poich\u00e9 ha scoperto che l'uomo che ama \u00e8 suo fratellastro, fugge via urlando, inseguita dalla madre, ma entrambe vengono uccise dai ninja dell'imperatore. Poco dopo, un'armata di guerrieri dalle armature dorate guidata da Jai irrompe nel cortile del palazzo, ma viene bloccata da un altro esercito e distrutta dopo una strenua resistenza, e lo stesso Jai viene catturato. Nel frattempo Wan viene ucciso da Yu (il principe pi\u00f9 giovane, da sempre invidioso nei suoi confronti) che poi tenta di assassinare il padre ma viene ucciso da quest'ultimo, che lo frusta a morte con una cintura d'oro. In seguito Jai e la madre sono portati al cospetto dell'imperatore: Jai afferma di non aver agito per brama di potere, ma per amore di sua madre. La pena che spetterebbe a Jai \u00e8 quella di venir dilaniato da cinque cavalli, ma il padre dice di volerlo graziare a una condizione: servir\u00e0 lui stesso il rimedio ogni due ore alla madre. Consapevole che far questo equivale a ucciderla, Jai si toglie la vita tagliandosi la gola. La madre, disperata, getta in aria la scodella del rimedio che doveva esserle servito dal figlio ma avvelenato, stavolta, da una dose letale di acido che corrode il legno del tavolo e il crisantemo dorato inciso su di esso. Il film si conclude con questo gesto.\nProduzione.\nIl titolo cinese del film \u00e8 tratto dall'ultimo verso di una breve composizione scritta da Huang Chao, capo dell'ultima rivolta contadina Tang:\nIl significato originale \u00e8 dunque \u00abLa citt\u00e0 \u00e8 interamente decorata con crisantemi gialli come armature d'oro\u00bb; diverse scene infatti alludono a questo concetto. In alcune versioni estere, oltre a quella italiana, il titolo \u00e8 ambiguo perch\u00e9 sembra far riferimento alla celeberrima Citt\u00e0 Proibita di Pechino (che per\u00f2 verr\u00e0 costruita durante il XV secolo), mentre il palazzo della Dinastia Tang si trovava nella capitale di Chang'an (l'antico nome per Xi'an), una residenza protetta con estrema attenzione e per questo chiamata \"citt\u00e0 proibita\".\nOltre a trattarsi di una storia di fantasia, ci sono alcune divergenze con i fatti storici del periodo in cui il film \u00e8 ambientato: ad esempio, le lunghissime unghie finte indossate dall'imperatrice diventeranno popolari secoli dopo, con la dinastia Ming. Inoltre, sebbene la maggior parte dei personaggi del film, compresi quelli secondari, indossino indumenti o armature d'oro, tale colore era in realt\u00e0 a uso esclusivo dell'imperatore; tra l'altro, nella versione originale del film, i personaggi interpretati da Chow Yun-fat e Gong Li non vengono chiamati imperatore e imperatrice, ma re e regina.\nAccoglienza.\nCritica.\nIl film \u00e8 stato accolto positivamente da parte della critica cinematografica. Su Rotten Tomatoes detiene un'approvazione professionale del 65% con un voto medio di 6,42/10 basato su 127 recensioni, mentre il consenso del pubblico \u00e8 del 65% con un punteggio di 3,54/5 basato su 51\u00a0047 recensioni. Su Metacritic ha ricevuto una valutazione professionale di 70/100 basata su 32 recensioni, e dal pubblico un punteggio di 7,5/10 basato su 99 recensioni.\nIncassi.\nAl momento della produzione nel 2006, \"La citt\u00e0 proibita\" era il lungometraggio pi\u00f9 costoso mai realizzato in Cina. Il film ha incassato a fronte di un budget di circa ."}
{"id": "1861716", "revid": "119010391", "url": "https://it.wikipedia.org/wiki?curid=1861716", "title": "Boanerghes - La figlia del tuono", "text": "Boanerghes - La figlia del tuono \u00e8 il secondo album in studio della rapper italiana Marya, pubblicato nel 2004.\nIl disco.\nL'album \u00e8 successivo al ritorno in Italia dell'artista, dopo un periodo trascorso a Bruxelles, durante il quale ha collaborato con Rival Capone, vecchia conoscenza dell'hip hop italiano, CNN e Souterrain Crew. All'album partecipano vari esponenti della scena come Mistaman, Frank Siciliano e i fratelli dell'artista, Esa e Tormento"}
{"id": "1861718", "revid": "12458", "url": "https://it.wikipedia.org/wiki?curid=1861718", "title": "Sainte Genevi\u00e8ve (Missouri)", "text": ""}
{"id": "1861722", "revid": "729019", "url": "https://it.wikipedia.org/wiki?curid=1861722", "title": "Epidermolisi bollosa semplice", "text": "L'epidermolisi bollosa semplice (chiamata anche EBS dall'acronimo inglese) \u00e8 la forma pi\u00f9 lieve e pi\u00f9 comune di epidermolisi bollosa ereditaria, una genodermatosi caratterizzata dalla formazione di bolle in seguito a lievi traumi.\nEpidemiologia.\n\u00c8 la forma pi\u00f9 comune di epidermolisi bollosa con un'incidenza di 10,75 casi ogni 100.000 abitanti e una prevalenza di 4,60 casi ogni 100.000 abitanti. Si pensa, tuttavia, che questi dati siano sottostimati in quanto una parte delle forme pi\u00f9 lievi sfugge alla diagnosi. Non sembrano esservi differenze a seconda del sesso, etnia o nazionalit\u00e0.\nClassificazione.\nLe epidermolisi bollose semplici vengono distinte in soprabasali e basali a seconda del livello a cui si forma la bolla rispetto allo strato basale dell'epidermide. Possono poi essere ulteriormente classificate a seconda del gene mutato e in base alle caratteristiche cliniche.\nPatogenesi.\nL'epidermolisi bollosa semplice \u00e8 causata da mutazioni in geni che codificano per proteine costituenti i filamenti intermedi, gli emidesmosomi e i desmosomi. Le mutazioni vengono trasmesse con modalit\u00e0 autosomica dominante o autosomico recessiva.\nI filamenti intermedi consentono ai cheratinociti di mantenere la loro forma garantendo al contempo una certa flessibilit\u00e0. Le cheratine 5 e 14 costituiscono la coppia maggiormente espressa nello strato basale dell'epidermide. Nelle forme severe di EBS le mutazioni si riscontrano nelle regioni iniziali o terminali di \"KRT5\" o \"KRT14\", fondamentali per la polimerizzazione dei monomeri della proteina. Ne deriva una disorganizzazione del citoscheletro che compromette l'ancoraggio dei filamenti intermedi agli emidesmosomi e ai desmosomi. Nelle forme lievi le mutazioni si localizzano in tratti che non compromettono significativamente la funzionalit\u00e0 della proteina.\nLa transglutaminasi 5 \u00e8 coinvolta nella differenziazione terminale dell'epidermide e nel cross-linking tra le cheratine, involucrina, loricrina e filaggrina.\nL'exofilina 5 \u00e8 una proteina effettrice di Rab27B ed \u00e8 coinvolta nella regolazione del trasporto vescicolare intracellulare lungo i microtubuli e i filamenti di actina.\nLe mutazioni a carico di geni (\"DSP\", \"PKP1\", \"JUP\", \"PLEC\") codificanti proteine desmosomiali (desmoplachina, placofilina 1, placoglobina e plectina) danno luogo a un fenotipo severo o letale, a riprova della loro importanza nella stabilit\u00e0 epidermica.\nLa desmoplachina \u00e8 una proteina fondamentale nella formazione dei desmosomi dove si riscontra con omodimeri a forma di manubrio. Il suo dominio C-terminale si lega ai filamenti intermedi di cheratina del citoplasma mentre il dominio N-terminale si associa alle desmogleine e desmocolline che attraversano lo spazio intercellulare legandosi alle controparti, nonch\u00e9 alla placofilina 1 e alla placoglobina. Possiede inoltre dei domini di legame con la spectrina. La sua centralit\u00e0 nella funzionalit\u00e0 del desmosoma si riflette nell'estrema gravit\u00e0 del quadro clinico della forma di EBS che la interessa.\nLa placofilina 1 \u00e8 espressa nella placca interna del desmosoma, Media l'adesione cellula-cellula stabilizzando la desmoplachina e gioca un ruolo anche nella regolazione della differenziazione e della proliferazione cellulare, per questo motivo si riscontrano alterazioni distrofiche nella variante di EBS semplice in cui si verifica perdita di funzione di \"PKP1\".\nLa placoglobina fa parte della famiglia delle catenine e concorre alla struttura dei desmosomi e delle giunzioni aderenti. Funge da mediatore tra la desmoplachina e le desmogleine nei desmosomi e tra l'\u03b1-catenina e le caderine nelle giunzioni aderenti.\nLa plectina \u00e8 una proteina localizzata nella placca interna ed esterna dell'emidesmosoma e del desmosoma espressa in tutti gli strati dell'epidermide. Funge da \"morsa\" tra i filamenti intermedi di cheratina del citoplasma e la subunit\u00e0 \u03b24 dell'integrina \u03b16\u03b24, una proteina transmembrana posta a cavallo tra la placca esterna dell'emidesmosoma e la lamina lucida. Questa proteina viene inoltre espressa alla periferia delle strie Z del muscolo striato e cardiaco dove funge da mediatore tra i filamenti intermedi di desmina, actina e vimentina, collegando tra loro una coppia di strie Z e facilitando l'avvicinamento delle miofibrille.\nClinica.\nForme soprabasali\nForme basali\nDiagnosi.\nL'iter diagnostico inizia da un'attenta anamnesi e dall'esame obiettivo del paziente al fine di riscontrare segni e sintomi compatibili con una sospetta epidermolisi bollosa. I pazienti con un'evidente storia familiare di epidermolisi bollosa semplice o distrofica a trasmissione autosomica dominante dovrebbero essere sottoposti a sequenziamento del DNA (metodo Sanger) al fine di riscontrare mutazioni nei geni \"KRT5\", \"KRT14\" o \"COL17A1\" e confermare la diagnosi.\nIn tutti gli altri casi \u00e8 necessario effettuare una shave biopsy al fine di stabilire il piano di clivaggio (soprabasale, basale, a livello della lamina lucida o appena al di sotto della lamina densa) che permette di distinguere la tipologia di epidermolisi bollosa (semplice, giunzionale o distrofica) e ricercare altre caratteristiche istopatologiche utili alla distinzione dei sottotipi. La biopsia va effettuata su cute non interessata da lesioni bollose dopo un leggero sfregamento, tale da produrre un lieve eritema. Vanno evitate biopsie di lesioni bollose in quanto potrebbero essere troppo vecchie per fornire risultati positivi all'immunostaining a causa della degradazione proteolitica degli antigeni. I campioni devono essere opportunamente fissati ed inclusi in resina per la possibilit\u00e0 di un esame al microscopio elettronico.\nL'immunofluorescenza pu\u00f2 essere utilizzata per definire il livello di clivaggio grazie ad anticorpi legati ad un fluorocromo diretti verso proteine che si trovano in sedi specifiche nell'epidermide o della giunzione dermo-epidermica. L'esame viene effettuato solitamente su sezioni congelate. \u00c8 inoltre possibile ricorrere ad anticorpi che si legano a proteine mutate nei vari sottotipi di epidermolisi bollosa. In questo caso la scarsa o mancata visualizzazione della fluorescenza per un dato antigene dimostrer\u00e0 la sua carenza o assenza permettendo di distinguere i vari sottotipi di EBS. L'esame in questo caso viene effettuato su sezioni incluse in paraffina, con l'eccezione delle indagini su proteine transmembrana.\nSe la microscopia ottica o l'immunofluorescenza non sono risultate sufficienti nello stabilire una diagnosi precisa ci si affida alla microscopia elettronica. Nell'epidermolisi bollosa semplice il distacco si verifica a livello soprabasale o basale ed \u00e8 spesso associato ad acantolisi, citolisi, disgregazione e scarsi tonofilamenti (EBS autosomico recessiva legata a \"KRT14\") aggregazione \"a palloncino\" dei filamenti intermedi di cheratina nello strato basale (EBS generalizzata severa), anomalie nella struttura desmosomiale o emidesmosomiale (EBS con coinvolgimento di proteine desmosomiali) o vescicole perinucleari raggruppate (EBS autosomico recessiva legata ad \"EXPH5\").\nSe neppure la microscopia elettronica ha condotto ad una diagnosi definitiva, si procede con il sequenziamento del DNA, estratto solitamente dal sangue periferico o dalla saliva; in certi casi si rende necessario estrarlo dai cheratinociti. Sono state inoltre sviluppate diverse tecnologie di sequenziamento parallelo in grado di sequenziare l'intero genoma in circa 1 settimana.\nTerapia.\nNon \u00e8 disponibile alcun trattamento curativo per l'epidermolisi bollosa semplice.\nI pazienti con forme severe di EBS devono innanzitutto evitare traumi anche lievi alla cute e alle mucose data la fragilit\u00e0 cutanea e la facilit\u00e0 di formazione di nuove bolle. Va inoltre evitata la permanenza in ambienti caldi e umidi. Le erosioni devono essere deterse con soluzione fisiologica oppure con antisettici come creme contenenti clorexidina o perossido d'idrogeno e coperte da bendaggi non aderenti. Le creme antibiotiche, se necessarie, dovrebbero essere utilizzate per brevi periodi per la possibilit\u00e0 di indurre lo sviluppo di antibiotico-resistenza.\nI neonati dovrebbero essere assistiti da personale infermieristico specializzato su cuscinetti in schiuma di poliuretano per minimizzare i traumi.\nPrognosi.\nL'epidermolisi bollosa semplice ha una prognosi solitamente migliore rispetto alle forme giunzionali e distrofiche, tuttavia, bench\u00e9 la maggior parte delle varianti abbia una prognosi buona con una normale aspettativa di vita, alcune forme sono gravi (come l'epidermolisi bollosa semplice severa) e altre estremamente rare (come l'epidermolisi bollosa legata a deficit di desmoplachina) conducono al decesso in epoca neonatale."}
{"id": "1861723", "revid": "196390", "url": "https://it.wikipedia.org/wiki?curid=1861723", "title": "Graft versus host disease", "text": ""}
{"id": "1861728", "revid": "161374", "url": "https://it.wikipedia.org/wiki?curid=1861728", "title": "Strada Statale 33", "text": ""}
{"id": "1861729", "revid": "1005847", "url": "https://it.wikipedia.org/wiki?curid=1861729", "title": "MBAC", "text": ""}
{"id": "1861732", "revid": "282299", "url": "https://it.wikipedia.org/wiki?curid=1861732", "title": "Operatore di traslazione", "text": ""}
{"id": "1861733", "revid": "2039709", "url": "https://it.wikipedia.org/wiki?curid=1861733", "title": "Cock and ball torture", "text": "Con la sigla CBT, ovvero cock and ball torture (letteralmente, tortura del pene e dei testicoli) si usa indicare, soprattutto fra i praticanti il BDSM, l'attivit\u00e0 sessuale consistente nella tortura dei genitali maschili, espletata in varie modalit\u00e0, ad opera di master o mistress o in ogni caso soggetti dominanti.\nFanno parte delle pratiche di CBT tecniche variamente associate al dolore e alla paura, come l'uso di cera, giochi di tipo medical mediante l'uso di cateteri, massaggio della prostata ovvero milking, utilizzo di elettrostimolatori sui genitali nonch\u00e9 di strumenti atti a percuotere o a comprimere, quali ad es. fruste, corde o altri strumenti, atti ad es. a impedire o limitare l'erezione.\nIn questo senso, l'utilizzo di ball bag, ovvero una sorta di contenitori per comprimere i testicoli, ovvero di vere e proprie cinture di castit\u00e0 maschili, pu\u00f2 rientrare nelle pratiche di CBT.\nPrincipali scopi.\nSpesso l'obiettivo \u00e8 quello di ottenere un complesso di piaceri fisici e psicologici legati a tutte e tre le cause sopracitate. In ogni caso se il piacere ricavato \u00e8 soltanto del secondo e/o del terzo tipo tra quelli elencati, la tortura non \u00e8 propriamente una pratica masochista, in quanto il dolore non \u00e8 strettamente la causa del piacere raggiunto."}
{"id": "1861734", "revid": "119075392", "url": "https://it.wikipedia.org/wiki?curid=1861734", "title": "Villa di Poggio Petroio", "text": "La Villa o il Castello di Petroio \u00e8 situata nella omonima localit\u00e0 del comune di Tavarnelle Val di Pesa.\nIl castello, di cui oggi non restano che pochi resti, nel 988 era uno dei castelli della Val di Pesa di propriet\u00e0 della famiglia Visdomini a cui appartenne San Giovanni Gualberto, che secondo alcuni autori nacque proprio a Petroio verso il 995.\nSuccessivamente, con l'adiacente chiesa parrocchiale di San Gemignano (oggi soppressa, ma facente parte del piviere della Pieve di Santo Stefano a Campoli), divenne signoria dei Buondelmonti, del ramo di Rosso.\nNel 1302 il castello fu distrutto dai Neri aiutati da Carlo IV. Riedificato, nel XVI secolo fu trasformato in una villa, appartenuta alla famiglia Zanobi ed acquistata alla fine del XIX secolo dall'avvocato fiorentino (ma di origine pesciatina) Nob. Lazzaro Martini, da cui discendono gli attuali proprietari, la famiglia Conti. \nSottoposta a importanti ristrutturazioni nel corso degli ultimi due secoli, vi si conservano due torri con un bel rivestimento murario a ciottoli di fiume disposti a filaretto."}
{"id": "1861737", "revid": "73843", "url": "https://it.wikipedia.org/wiki?curid=1861737", "title": "Raffaello Melani (insegnante)", "text": "La vita.\nLaureato nel 1921 in filologia classica nell'Istituto di studi superiori di Firenze, inizi\u00f2 il suo insegnamento nel liceo classico di Cagliari il 15 settembre 1924.\nInsegn\u00f2 successivamente nei licei classici di Grosseto e di Massa e infine al liceo classico Niccol\u00f2 Forteguerri di Pistoia, dove tenne la cattedra di lettere greche e latine ininterrottamente per trentasei anni dal 1\u00ba ottobre 1932 al 1\u00ba ottobre 1968, data del suo pensionamento.\nScrisse alcuni pometti in versi latini che gli valsero menzioni onorevoli al concorso di Amsterdam e diversi articoli di interesse filologico e storico.\nRicopr\u00ec le cariche di presidente sia della Societ\u00e0 Pistoiese di Storia patria dal 1959 al 1983, che del Conservatorio femminile San Giovanni Battista dal 1954 al 1976 e anche, dal 1953, del Comitato provinciale della Societ\u00e0 Dante Alighieri, di cui fu anche membro del Consiglio centrale.\nLa figura.\nMelani \u00e8 stato per Pistoia l'emblema del maestro e dell'educatore amato da generazioni di studenti, non solo per la sua cultura ed umanit\u00e0, ma soprattutto per la sua passione ed integrit\u00e0 morale, mai venuta meno neppure durante i difficili anni del fascismo, quando non volle piegarsi alle frequenti raccomandazioni dei gerarchi e quando, unico professore, firm\u00f2 nel 1939 l'esposto del Liceo Forteguerri al Tribunale Speciale in favore di alcuni suoi studenti (Silvano Fedi, Giovannelli, La Loggia) che si trovavano sotto processo per associazione e propaganda antinazionale.\nBibliografia.\nV. Chiti - N. Rauty, \"Raffaello Melani\", Pistoia, Societ\u00e0 pistoiese di storia patria, BSP, 1983"}
{"id": "1861741", "revid": "149727", "url": "https://it.wikipedia.org/wiki?curid=1861741", "title": "Parco Sempione di Milano", "text": ""}
{"id": "1861743", "revid": "767487", "url": "https://it.wikipedia.org/wiki?curid=1861743", "title": "Edoardo Piscopo", "text": "Dopo aver partecipato alle competizioni della A1 Grand Prix 2007 e della F3 Euro Series 2007, nel 2008 ha raggiunto il secondo posto nel campionato di formula 3 italiana. \nNel 2009 prende parte alla Formula 2 e alla GP2 Asia Series."}
{"id": "1861745", "revid": "486946", "url": "https://it.wikipedia.org/wiki?curid=1861745", "title": "Ufficiale di Complemento", "text": ""}
{"id": "1861746", "revid": "392652", "url": "https://it.wikipedia.org/wiki?curid=1861746", "title": "Modello Clark-Wilson", "text": "Il modello Clark-Wilson venne sviluppato nel 1987 da due studiosi: David D. Clark e David R. Wilson. Questo modello rappresenta un'alternativa al Modello Biba dell'integrit\u00e0.\nScenario.\nL'integrit\u00e0 del modello \u00e8 definita tramite un insieme di vincoli, e questo \u00e8 in uno stato consistente se il modello soddisfa i vincoli. Clark-Wilson identifica due meccanismi principali per rafforzare l'integrit\u00e0 e il controllo degli accessi: la transazione e la separazione dei compiti.\nTransazioni.\nLe \"transazioni ben formate\" preservano l'integrit\u00e0 di dati e prevengono che utenti li manipolino arbitrariamente. Una transazione di questo tipo \u00e8 costituita da una serie di operazioni che muovono il sistema da uno stato \"consistente\" ad un altro stato \"consistente\".\nIn questo ambito le transazioni sono una serie di operazioni che consentono di far passare da uno stato consistente ad uno consistente, anche se questa non \u00e8 andata a buon fine, in quanto deve essere presente un meccanismo di rollback.\nSeparazione dei compiti.\nLa \"separazione dei compiti\" \u00e8 necessaria al fine di evitare frodi interne al sistema. Un'operazione, se \u00e8 completata da una singola persona, \u00e8 pi\u00f9 suscettibile di frodi. Assegnare pi\u00f9 mansioni di un'operazione a diversi individui, limita il problema suddetto, in quanto, per portare a termine l'attacco, tutte le persone devono essere d'accordo. Se almeno una persona compie il proprio lavoro correttamente, l'attacco non va a termine.\nIl modello.\nAlla base del sistema abbiamo quattro entit\u00e0 di base:\nLe regole.\nIn questo contesto vengono indicate regole di certificazione (\"Certification rules\") e regole di rinforzo (\"Enforcement rules\"):"}
{"id": "1861748", "revid": "234156", "url": "https://it.wikipedia.org/wiki?curid=1861748", "title": "BWV 537", "text": ""}
{"id": "1861753", "revid": "599013", "url": "https://it.wikipedia.org/wiki?curid=1861753", "title": "Raffaello Melani", "text": ""}
{"id": "1861757", "revid": "26630", "url": "https://it.wikipedia.org/wiki?curid=1861757", "title": "Otariinae", "text": "La sottofamiglia degli Otariini comprende i cosiddetti leoni marini, pinnipedi suddivisi in sei generi e in sette specie, oltre a una estinta (il leone marino giapponese). I leoni marini sono caratterizzati dalla presenza di padiglioni o risvolti auricolari esterni, lunghe pinne anteriori e dall'abilit\u00e0 di camminare sul terreno sulle quattro pinne. Il loro areale \u00e8 compreso tra le acque subartiche e tropicali di tutto il mondo, sia dell'emisfero settentrionale che di quello meridionale, a eccezione, per\u00f2, dell'Oceano Atlantico. Vivono generalmente nelle basse acque delle aree costiere, soprattutto in quelle ricche di cibo.\nTassonomia.\nInsieme alle otarie orsine, i leoni marini formano la famiglia degli Otariidi, noti con il nome collettivo di foche con le orecchie. Fino a tempi recenti, sulla base delle pi\u00f9 importanti differenze anatomiche, soprattutto della mancanza del fitto sottopelo caratteristico delle seconde, i leoni marini venivano raggruppati in una singola sottofamiglia, gli \"Otariinae\", per distinguerli dalle otarie orsine, gli \"Arcocephalinae\". Recenti prove genetiche, comunque, suggeriscono in modo inequivocabile che \"Callorhinus\", il genere dell'otaria orsina settentrionale, sia pi\u00f9 strettamente imparentato con alcune specie di leone marino che con le otarie orsine del genere \"Arctocephalus\". Malgrado questo, la distinzione in due sottofamiglie \u00e8 stata quasi ovunque eliminata. Tuttavia, tutti i leoni marini presentano caratteristiche fisiche in comune, soprattutto la ruvida e corta pelliccia, ed hanno una costituzione pi\u00f9 massiccia delle otarie orsine, oltre a cacciare prede pi\u00f9 grandi.\nInterazioni con l'uomo.\nAlcune specie di leone marino sono facilmente ammaestrabili e costituiscono spesso una popolare attrazione in zoo e acquari. L'archetipica foca da circo, che raccoglie e fa girare la palla sul naso e che applaude con le zampe, \u00e8 in effetti un leone marino.\nDato che i leoni marini sono considerati una minaccia per la pesca commerciale, il governo del Giappone ha stabilito che ogni anno in Hokkaido vengano uccisi 116 esemplari di questi animali. Gli ambientalisti di tutto il mondo, comunque, continuano a discutere la questione con gli avvocati dei pescatori locali.\nPer lo stesso motivo, anche il governo norvegese ha stabilito l'uccisione annua di 200 leoni marini.\nA San Diego, nel corso del Progetto sui Mammiferi Marini della Marina statunitense, dei leoni marini sono stati addestrati per individuare i subacquei.\nGli attacchi di leoni marini verso l'uomo sono rari, ma ne ricordiamo almeno un caso, quello di una ragazza australiana di 13 anni attaccata mentre si trovava in acqua. Comunque, le fonti sostengono che la spiegazione pi\u00f9 probabile dell'accaduto sia che l'animale volesse solo giocare con la ragazza.\nL'antico popolo peruviano dei Moche venerava il mare e i suoi abitanti e spesso i loro artigiani ritraevano leoni marini.\nUn team di ricercatori statunitensi ha recentemente scoperto, al largo delle coste hawaiane dei denti riconducibili a tale specie animale. La datazione di tali reperti risale all\u2019incirca agli inizi del 1900. Si ritiene che gli americani probabilmente colonizzarono parte delle isole Hawaii con tale specie animale a scopo deterrente nei confronti dei giapponesi, noti veneratori del leone marino.\nIbridi.\nSi \u00e8 a conoscenza di un leone marino ibrido, nato dall'incrocio tra un leone marino californiano (\"Zalophus californianus\") ed uno sudamericano (\"Otaria flavescens\")."}
{"id": "1861761", "revid": "124676153", "url": "https://it.wikipedia.org/wiki?curid=1861761", "title": "Casa del Popolo", "text": "La Casa del Popolo () \u00e8 un centro culturale e ricreativo costruito per la realizzazione di iniziative artistiche e culturali della classe operaia. La prima realizzazione di questo tipo di edifici apparve nel 1882 a Tomsk, all'epoca facente parte dell'Impero russo. Poco dopo, le case del popolo si diffusero in Inghilterra (1887), Scozia, Turchia e altri stati europei.\nL'espressione \"casa del popolo\" (\"people's house\", \"folkets hus\", \"casa del pueblo\", \"maison du peuple\", ecc.) fu utilizzata nell'Europa occidentale anche per indicare centri di comunit\u00e0 operaie, spesso associati a sindacati e partiti.\nStoria.\nLe case del popolo (da non confondere con il termine \"case popolari\") comparvero per la prima volta in Italia tra l'8 e il 10 settembre 1893 durante il II Congresso del Partito Socialista dei Lavoratori Italiani a Reggio Emilia, in occasione del quale fu inaugurata la nuova sede della cooperativa di Massenzatico, un paese nei pressi di Reggio Emilia.\nLe Case del Popolo hanno radici anche nelle esperienze europee della \"Maison du peuple\" francese, belga e svizzera (la prima Casa del Popolo svizzera sorse nel 1899 a San Gallo), della \"Volkshaus\" tedesca e della \"Volkshuis\" olandese.\nNe sono esempi la Maison du Peuple di Bruxelles, chiamata anche, in fiammingo, Volkshuis van Brussel, la Maison du Peuple di Nancy, la Maison du Peuple de Clichy.\nLa Casa del Popolo risponde ad esigenze di sviluppo e funzionamento di cooperative di lavoro e consumo e di un complesso di servizi culturali, assistenziali, mutualistici e ricreativi.\nCulturalmente rappresenta la visibilit\u00e0 del movimento, la sua stabilit\u00e0, l'unit\u00e0 e la solidariet\u00e0 popolari, la dimostrazione pubblica della propria capacit\u00e0 etica e tecnica, il senso di un profondo radicamento sul territorio, la conservazione della memoria.\nInfine, essa simboleggia il centro coordinatore dell'insieme associativo socialista, il modello della futura societ\u00e0, il nucleo di un socialismo che si sarebbe gradatamente allargato fino a comprendere il comune, la vita economica e l'intera societ\u00e0 civile.\nIn questo senso, la Casa del Popolo contiene la speranza della societ\u00e0 futura e dell'uomo nuovo socialista.\nIn Friuli la prima casa del popolo fu fondata nel 1909-1911 a Torre, sobborgo operaio di Pordenone ove nel 1840 era stato costruito il primo dei grandi cotonifici della zona; fu inaugurata il 1\u00ba maggio 1911 (cfr. www.casadelpopolo.org). Segu\u00ec nel 1913 quella di Prato Carnico (Comune di montagna che all'epoca aveva 2500 abitanti) ed era stata finanziata e costruita dagli emigrati (Circa la met\u00e0 della popolazione) che mandarono i soldi per i materiali dalla Francia, Germania, Usa, ecc. e dai lavoratori della valle Pesarina. Prima della guerra era stata ribattezzata dal regime in Casa del Littorio. Dopo il restauro del 1947 riprese il suo nome originale che conserva ancora oggi sebbene dal 2010 sia stata trasformata dal comune in albergo-ristorante.\nIn Abruzzo la prima Casa del Popolo fu fondata da Umberto Postiglione, a Raiano, nei primi anni venti.\nSi trova invece in Toscana la casa del popolo pi\u00f9 grande d'Italia, fondata originariamente nel 1877 come societ\u00e0 corale, divenuta poi societ\u00e0 filarmonica corale e societ\u00e0 di mutuo soccorso filarmonica corale, a cui si aggiunse nel 1946 l'appellativo di Casa del Popolo Grassina ampliata negli anni '60 fino a essere munita di una sala multifunzionale capace di ospitare pi\u00f9 di 400 persone, un palcoscenico che al tempo della costruzione era secondo per ampiezza solo a quello del teatro Verdi di Firenze, di un cinema all'aperto e uno al chiuso, il campo sportivo e 3 cucine, tutto frutto interamente del lavoro e dei soldi dei grassinesi in buona parte lavandai. La sua posizione al centro del paese, affacciata sulla piazza centrale a mo' di municipio \u00e8 frutto del dono del suolo su cui sarebbe sorta l'attuale sede (1895) ai mezzadri e borghesi del territorio da parte dell'oggi soppresso comune del Galluzzo, che si pose l'obbiettivo di istruire e dar possibilit\u00e0 di svago ai poveri del fiorente paese. Non sorprende in questo senso che il primo presidente fu il maestro elementare del paese che la mattina insegnava ai bambini e il pomeriggio si prodigava nell'acculturare la popolazione del contado meno abbiente. Fornendo tra l'altro alla popolazione i primi bagni con acqua calda del paese.\nLa casa del Popolo di Siena fu fondata nel 1905 e venne distrutta dai fascisti nel 1921, come racconta Guglielmo Boldrini nel suo volume \"Gli Unni Moderni\"."}
{"id": "1861762", "revid": "37401", "url": "https://it.wikipedia.org/wiki?curid=1861762", "title": "Avula", "text": ""}
{"id": "1861763", "revid": "204012", "url": "https://it.wikipedia.org/wiki?curid=1861763", "title": "Distrofia di Becker", "text": ""}
{"id": "1861764", "revid": "767487", "url": "https://it.wikipedia.org/wiki?curid=1861764", "title": "The Datsuns", "text": "I Datsuns sono un gruppo garage punk - hard rock proveniente da Cambridge, Nuova Zelanda formatisi nel 2000.\nStoria.\nNel 1997, quando erano ancora a scuola, Dolf de Borst (voce, basso), Phil Buscke (chitarra) e Matt Osment (batteria) formarono un gruppo che chiamarono Trinket. Christian Livingstone entr\u00f2 a far parte della band nello stesso anno come secondo chitarrista. Il gruppo partecip\u00f2 e vinse l'89FM Battle of the Band del 1999.\nDal 2000 la band cambi\u00f2 il suo nome in \"The Datsuns\". Nell'agosto del 2000 pubblicano il loro primo singolo dal nome \"Super Gyration!\", solo su vinile. Nel luglio del 2002, dopo aver partecipato molte volte al programma radio di John Peel sul canale inglese BBC Radio 1 ed essere stati etichettati come \"il futuro del rock\" dal British music press, la band firm\u00f2 con la casa discografica V2. Il loro album di debutto dal titolo \"The Datsuns\" riscosse un grande successo nel Regno Unito, cos\u00ec come in Australia e Nuova Zelanda.\nI Datsuns vinsero parecchi premi durante quel periodo(che rimane il periodo di maggiore notoriet\u00e0 per la band) inclusi L'NME \"best live band\" e i New Zealand music Awards come \"miglior gruppo\" e \"miglior album\".\nSuonarono nel 2003 all'Ozzfest, sullo stesso palco di Ozzy Osbourne, Marilyn Manson, Korn e Disturbed. Suonarono anche nel 2004 al Big Day Out festival ed aprirono i concerti dei Metallica nel tour australiano dello stesso anno.\nIl loro secondo album, \"Outta Sight/Outta Mind\", fu prodotto dal bassista dei Led Zeppelin John Paul Jones. Nonostante l'album fosse comunque di grande valore, non riscosse lo stesso successo del primo.\nNell'ottobre del 2006,i Datsuns tornarono con \"Smoke &amp; Mirrors\", coincidente con il loro ritorno in Australia e Nuova Zelanda. L'album ricevette numerosi pareri positivi, malgrado questo, il loro terzo lavoro non fu considerato come i primi due. Dopo la realizzazione del terzo album, il batterista Matt Osment lasci\u00f2 la band di cui faceva parte dal 1997, sostituito da Ben Cole.\nI Datsuns parteciparono ad un tour con Shihad durante il periodo natalizio 2006/2007.\nSuccessivamente la band fu impegnata in un tour in Europa per promuovere \"Smoke &amp; Mirrors\". Nonostante il gruppo non fosse mai stato nella maggior parte dei luoghi delle date del tour, quasi tutti i concerti furono caratterizzati dall'esaurimento completo dei biglietti.\nI Datsuns hanno recentemente finito di registrare il loro quarto album in Europa, album che sar\u00e0 probabilmente in vendita per settembre 2008. La band \u00e8 stata in tour in Australia, Nuova Zelanda e America per promuovere molti brani inediti che saranno presenti nel loro quarto lavoro, insieme al singolo gi\u00e0 in vendita Highschool Hoodlums.\nIn coincidenza con l'uscita del loro nuovo disco, \"Head Stunts\", il quartetto \u00e8 sbarcato in Europa per un nuovo tour."}
{"id": "1861765", "revid": "204012", "url": "https://it.wikipedia.org/wiki?curid=1861765", "title": "Distrofinopatia di Becker", "text": ""}
{"id": "1861766", "revid": "767487", "url": "https://it.wikipedia.org/wiki?curid=1861766", "title": "Waterblock", "text": "L'idroblocco o \"blocco ad acqua\", noto anche col nome di \"waterblock\" \u00e8 il componente di un impianto di raffreddamento a liquido che ha il compito di trasportare il calore dal componente che richiede di essere raffreddato al liquido. Pu\u00f2 essere utilizzato per diversi componenti informatici tra cui la CPU, il processore della scheda grafica, la memoria, il northbridge.\nInternamente, l'idroblocco \u00e8 costituito in modo simile ad un dissipatore attivo. A differenza di quest'ultimo, per\u00f2, il fluido che attraversa le lamelle \u00e8 un liquido e quindi ha maggiore conduttivit\u00e0 e capacit\u00e0 termica rispetto all'aria. Il fluido \u00e8 mantenuto in movimento all'interno dell'idroblocco da un componente separato, la pompa, che lo muove in un circuito chiuso indirizzandolo a componenti che dissiperanno esternamente il calore.\n Un idroblocco pu\u00f2 avere caratteristiche diverse in termini di dimensioni e di costruzione interna, quindi di efficacia di trasferimento termico a parit\u00e0 di flusso di liquido e di temperatura dello stesso.\nDi solito gli idroblocchi sono composti di metallo, almeno all'interno. Nei modelli pi\u00f9 recenti, la camera di scambio termico, cuore del sistema, presenta soluzioni tecniche volte ad ottenere la massima efficienza nel trasferimento termico. L'impiego del metallo comporta necessariamente l'utilizzo di liquido non corrosivo od ossidante, per assicurare la durata del sistema."}
{"id": "1861769", "revid": "1442080", "url": "https://it.wikipedia.org/wiki?curid=1861769", "title": "Zalophus", "text": "Zalophus \u00e8 un genere del sottordine \"Otariidae\" (leoni marini e otarie orsine) dell'ordine \"Carnivora\". Comprende solamente tre specie, tra le quali una estintasi recentemente:"}
{"id": "1861770", "revid": "113757", "url": "https://it.wikipedia.org/wiki?curid=1861770", "title": "Vicariato foraneo", "text": ""}
{"id": "1861771", "revid": "287204", "url": "https://it.wikipedia.org/wiki?curid=1861771", "title": "5ive (album)", "text": "5ive \u00e8 l'album di debutto della boy band britannica 5ive uscito nel 1998."}
{"id": "1861773", "revid": "1782831", "url": "https://it.wikipedia.org/wiki?curid=1861773", "title": "Paolo Sollier", "text": "Biografia.\nFiglio di un dipendente dell'azienda elettrica, crebbe nel quartiere Vanchiglietta di Torino dove, in giovane et\u00e0, si avvicin\u00f2 all'impegno sociale col Gruppo Emmaus e con Mani Tese, che definisce \u00abgruppi cattolici del dissenso\u00bb. Lasciata l'associazione, nel 1968 si iscrisse alla facolt\u00e0 di scienze politiche, che per\u00f2 abbandon\u00f2 dopo un anno per lavorare allo stabilimento Mirafiori della FIAT.\nSuccessivamente svolse l'attivit\u00e0 di calciatore a tempo pieno, senza per\u00f2 rinunciare all'impegno politico: \u00abla critica principale che mi \u00e8 stata rivolta [\u00e8 come si conciliava la mia militanza a sinistra con i guadagni da calciatore, \"ndr\"], ma il mio era lo stipendio di un buon impiegato. Se mi sentivo un privilegiato era per un altro motivo, perch\u00e9 facevo il lavoro dei miei sogni, il calciatore. Una fortuna che capita a pochi\u00bb.\nLa sua notoriet\u00e0 \u00e8 dovuta principalmente al libro \"Calci e sputi e colpi di testa\", pubblicato nel 1976, nel quale il calciatore racconta la propria militanza in Avanguardia operaia e descrive il mondo del calcio da un punto di vista alternativo rispetto ai colleghi: nell'occasione venne deferito dalla FIGC. Diventa emblematico il suo saluto col pugno chiuso rivolto ai tifosi del , un gesto che gli provoca l'antipatia delle curve di stampo neofascista, in particolar modo quella della Lazio; ebbe a ricordare anni dopo: \u00abnon era propaganda. Non era un gesto indirizzato ai tifosi ma a me stesso, per ricordarmi ogni volta chi fossi e da dove venivo. E per far sapere ai miei amici che restavo quello di sempre. Il ragazzo che al campetto, tanti anni prima, cos\u00ec si rivolgeva a loro. Con quello che per noi era un segno di riconoscimento\u00bb.\nDopo il ritiro dall'attivit\u00e0 agonistica, collabora con quotidiani e riviste, tra cui \"Reporter\", \"Il Mattino di Padova\", \"Tuttosport\" e \"MicroMega\". Allena per qualche anno squadre di categorie inferiori e nel 2008 pubblica il libro \"Spogliatoio\", scritto a quattro mani con Paolo La Bua, ed esce la riedizione di \"Calci e sputi e colpi di testa\", completata da articoli dell'epoca e recensioni.\nCarriera.\nGiocatore.\nNei primi anni 1970 gioca in Serie C con e . Si trasferisce in seguito al dove, a met\u00e0 del decennio, dapprima contribuisce alla vittoria nel campionato di Serie B e poi partecipa alla prima stagione in Serie A della squadra umbra. Milita quindi per un triennio nel tra i cadetti, per proseguire la carriera in Serie C, di nuovo a Vercelli e poi nella .\nIn carriera ha totalizzato complessivamente 21 presenze in Serie A e 124 presenze e 11 reti in Serie B.\nAllenatore.\nTerminata l'esperienza da giocatore, Sollier diventa allenatore, con una carriera vissuta essenzialmente nel calcio dilettantistico.\nDal 2005 \u00e8 inoltre il tecnico dell'Osvaldo Soriano Football Club, la Nazionale calcistica degli scrittori."}
{"id": "1861777", "revid": "56620", "url": "https://it.wikipedia.org/wiki?curid=1861777", "title": "Georg Friedrich von Martens", "text": "Biografia.\nDopo gli studi presso le universit\u00e0 di Gottinga, Ratisbona e Vienna, divenne professore di Giurisprudenza a Gottinga nel 1783, e divenne nobile nel 1789. Nominato consigliere di Stato dall'elettore di Hannover, nel 1808, due anni dopo ottenne la carica di Presidente della sezione finanziaria del consiglio di stato del Regno di Vestfalia. Nel 1814 fu nominato consigliere del gabinetto privato (Geheimer Kabinettsrat) dal Re di Hannover, e nel 1816 fu inviato a rappresentare il sovrano presso la Dieta della nuova Confederazione tedesca di Francoforte."}
{"id": "1861778", "revid": "1214201", "url": "https://it.wikipedia.org/wiki?curid=1861778", "title": "Rasmus Lindgren", "text": "Caratteristiche tecniche.\nMediano, Lindgren pu\u00f2 ricoprire ogni ruolo di centrocampo, dal trequartista al regista, ma anche esterno, sia destro che sinistro.\nCarriera.\nClub.\nCentrocampista di punta nelle giovanili del Landskrona BoIS, nel 2004 viene acquistato dall'. La sua prima stagione qui lo vede giocare 4 volte, partite che bastano al per decidere di puntare sul giovane svedese: ripaga le attese, con 32 presenze e 2 reti nella stagione 2005-06. Le successive stagioni sono anch'esse positive e vedono il Groningen partecipante alla Coppa UEFA. Il 28 gennaio 2008 ritorna all' per 2,5 milioni di euro.\nChiude la stagione con 11 presenze e 2 gol, il primo dei quali realizzato nel 6-2 contro lo Sparta Rotterdam, che risale al 15 febbraio 2008. Il 15 maggio vince l'Eredivisie nello scontro diretto vinto per 3-1 contro il . Il 20 giugno 2011 decide di lasciare gli olandesi per trasferirsi nel campionato austriaco dove indosser\u00e0 la maglia dei Red Bull Salisburgo A fine stagione rimane svincolato. Il 30 novembre 2012 torna al Groningen, club per il quale potr\u00e0 giocare a partire dal 2013. Debutta da titolare in campionato il 20 gennaio 2013 in Groningen-Utrecht 0-2. Nella seconda parentesi al Groningen mette a referto altre 79 presenze in campionato. Scaduto il contratto, nel luglio 2016 diventa ufficialmente un giocatore dell'H\u00e4cken, facendo cos\u00ec ritorno in Svezia. Si ritira dal calcio giocato al termine dell'Allsvenskan 2021.\nNazionale.\n\u00c8 stato convocato per la prima volta dalla nazionale di calcio della Svezia nel 2008, mentre ha fatto parte dell'Under-21 dal 2005 al 2006, con 9 presenze."}
{"id": "1861779", "revid": "767487", "url": "https://it.wikipedia.org/wiki?curid=1861779", "title": "Il gigante di New York", "text": "Il gigante di New York (\"Easy Living\") \u00e8 un film del 1949 diretto da Jacques Tourneur.\nLa sceneggiatura si basa su \"Education of the Heart\", una storia di Irwin Shaw che non venne mai pubblicata.\nTrama.\nIl \"quarterback\" Pete Wilson \u00e8 un campione che vive solo per il football americano e non pensa minimamente al proprio futuro dopo che si sar\u00e0 ritirato, nemmeno dopo che al vecchio compagno di squadra Bill \"Holly\" Holloran non viene rinnovato il contratto. Nonostante un buon ingaggio, Pete e sua moglie Liza conducono uno stile di vita molto dispendioso, per cui lui prende anticipi dopo anticipi sul suo stipendio, grazie alla segretaria della squadra Anne, sempre molto gentile con lui.\nUn giorno Pete si reca di nascosto da un medico e scopre di avere una patologia cardiaca causata da una malattia avuta nell'infanzia, che potrebbe ucciderlo se continua a giocare a football. Tenta di dirlo a sua moglie Liza, ma cambia idea quando lei gli parla di Holly, descrivendogli i peggioramenti fisici e soprattutto psicologici avuti dopo che ha lasciato lo sport professionistico.\nLiza sta cercando di avere successo come arredatrice e trascina Pete a una festa per cercare di convincere il ricco Gilbert Vollmer e suo padre Howard a essere suoi clienti. Gilbert sa che lei non ha talento, ma \u00e8 affascinato dalla sua bellezza. Come il padre, che ha appena lasciato la sua giovane amante Billy Duane, e che fa intravedere a Liza la possibilit\u00e0 di ridecorare il suo appartamento. Anche se Liza ha capito tutto, \u00e8 disposta ad assecondare l'uomo pur di favorire le sue ambizioni.\nNel frattempo Pete \u00e8 amaramente deluso quando il suo amico Virgil Ryan, allenatore di una squadra universitaria che sta per andare in pensione, lo informa di non poterlo raccomandare come suo sostituto perch\u00e9 Liza non \u00e8 adatta ai doveri della moglie di un allenatore. Invece il lavoro viene dato al compagno di squadra e amico di Pete, Tim \"Pappy\" McCarr. Tim offre a Pete il ruolo di suo assistente, ma Pete rifiuta.\nImpaurito dal contatto fisico, Pete gioca molto male e perde la partita successiva. L'allenatore Lenahan non pu\u00f2 permettersi un'altra sconfitta se vuole fare i \"playoff\" (e guadagnare 100.000 dollari), cos\u00ec lascia in panchina Pete, sostituito da Tim. Tim gioca bene e vincono il loro successivo incontro. Pete ripensa all'offerta di diventare assistente di Tim e ne parla a Liza, ma lei non vuol cambiare stile di vita e se ne va di casa. Tuttavia, dopo essere stata rifiutata da Howard, tenta invano di tornare da Pete.\nA Pete \u00e8 data un'altra \"chance\", quando Tim \u00e8 infortunato, ma lui parla in tutta onest\u00e0 ai suoi compagni della sua condizione e abbandona la squadra. Anche se Anne ha ammesso apertamente di amarlo, Pete decide di rimettersi con Liza, mettendo in chiaro, per\u00f2, che da quel momento in poi sar\u00e0 lui a stabilire le condizioni del loro matrimonio.\nProduzione.\nRiprese.\nLe riprese del film, prodotto dalla RKO Radio Pictures, durarono da inizio luglio a met\u00e0 agosto 1948.\nDistribuzione.\nIl copyright del film, richiesto dalla RKO Radio Pictures, Inc., fu registrato il 24 agosto 1948 con il numero LP2527."}
{"id": "1861782", "revid": "125270339", "url": "https://it.wikipedia.org/wiki?curid=1861782", "title": "Invincible (5ive)", "text": "Invincible \u00e8 il secondo album della boy band britannica 5ive uscito nel 1999.\nTracce.\nVersione internazionale.\nHidden track:\n\u00a0\u00a0\u00a015. \"Inspector Gadget\" (R. Stannard, J. Gallagher, R. Norris, S. Lewinson, R. Breen, J. Brown) \u2014 2'40\""}
{"id": "1861784", "revid": "76963", "url": "https://it.wikipedia.org/wiki?curid=1861784", "title": "Matthew Le Nevez", "text": "Si \u00e8 laureato nel 1999 alla National Institute of Dramatic Art (NIDA) alla facolt\u00e0 di recitazione e arte drammatica.\nLa sua prima apparizione si \u00e8 avuta nella serie tv di fantascienza \"Farscape\", dal 2002 trasmessa anche in Italia. \nNel 2003 ha partecipato alla miniserie televisiva australiana \"Marking Time\", grazie alla quale ha ricevuto l'Australian Film Institute Award nella categoria \"Miglior attore non protagonista\".\n\u00c8 stato interprete di una certa rilevanza nel film del 2005 \"Man-Thing\"; parziale adattamento di una serie a fumetti."}
{"id": "1861785", "revid": "31269", "url": "https://it.wikipedia.org/wiki?curid=1861785", "title": "Murder Call", "text": "Murder Call \u00e8 una serie TV australiana, creata da Hal McElroy per la Southern Star Entertainment e trasmessa dalla Nine Network dal 1997 al 2000. La serie si \u00e8 ispirata dai libri di Tessa Vance di Jennifer Rowe.\nIn Italia la serie \u00e8 stata trasmessa da Rete 4; in seguito \u00e8 stata trasmessa in replica da LA7.\nTrama.\nLa serie racconta le indagini poliziesche dei detective Tessa Vance e Steve Hayden ambientata a Sydney."}
{"id": "1861786", "revid": "547034", "url": "https://it.wikipedia.org/wiki?curid=1861786", "title": "Chiesa di Sant'Andrea Apostolo a Cennano", "text": "La chiesa di Sant'Andrea Apostolo a Cennano era un'antica chiesa di Montevarchi che, dalla prima met\u00e0 del Duecento al 1821, occup\u00f2 la cantonata tra via Bartoli e via Cennano; recentemente, rimuovendo l'intonaco dell'edificio al numero 2, \u00e8 venuto fuori un affresco, risalente al XVII secolo, raffigurante sant'Andrea con dei pesci nella mano destra e dietro la croce del martirio.\nToponomastica.\nLa parola Cennano deriva da \u201ccennare\u201d - cenno (dal tardo latino: CINNU(M) di incerta derivazione),\nnel suo significato di \u201csegnalazione fatta per mezzo di suoni, fuochi o spari \u201c.(cit. Dante: \u201dCon tamburi e con cenni di castelli\u201c ). Ricordo che in passato ed ancora oggi, nella campagna toscana, per annunciare le messe festive, il campanaro azionava le campane in diversi modi, con le mani o con l'aiuto aggiuntivo di un piede, se le funi da tirare erano tre: \nPer es., primo doppio, secondo doppio, terzo doppio, Ave Maria e Cenno, ad intervalli di tempo conosciuti dagli abitanti. \nQuando la campana suonava il \u201cCenno\u201d, significava che la funzione religiosa aveva inizio. Per cui, pur con la scarsit\u00e0 di orologi da parte degli abitanti del circondario (magari stavano lavorando nei campi, o nelle stalle, o semplicemente si stavano preparando), questi potevano recarsi in orario alla celebrazione del rito.\nStoria.\nA met\u00e0 del XIII secolo, dopo l'abbandono del Castellare di Montevarchi da parte dei suoi abitanti, anche la primitiva chiesa dell'insediamento, Sant'Andrea a Cennano, fu spostata nel luogo dove i fedeli si erano insediati, nella valle ai piedi del poggio del castello.\nTuttavia lo spostamento a valle della parrocchia non era tanto semplice come lo era stata quello dei parrocchiani. Infatti Cennano dipendeva dal Piviere di San Giovanni di Petrolo a Galatrona, dunque era in diocesi di Arezzo mentre sia il castello sia il nuovo borgo a valle dipendevano dalla diocesi di Fiesole.\nSi intavolarono allora delle lunghe trattative tra i due vescovi, che si conclusero con un atto di sottomissione del parroco di Cennano, prete Giunta, al priore di San Lorenzo, Farinata, ed al vescovo di Fiesole. L'atto venne rogato da Ser Accursio, notaio del vescovo di Fiesole, il 25 agosto 1275.\nUna volta nel mercatale, i cennanesi preferirono comunque riadattare una chiesetta piuttosto che costruirne una nuova e scelsero dunque di occupare la gi\u00e0 esistente chiesa dedicata a san Bartolomeo apostolo e menzionata come \u00abla prima che fussi edificata quando fu dato principio a fabbricar le case e le capanne\u00bb. L'edificio venne completamente ristrutturato e, dopo che nelle fondamenta fu murata una pietra appositamente benedetta dal vescovo di Fiesole, riconsacrato coi titoli di sant'Andrea e san Bartolomeo.\nLa nuova Cennano non aveva per\u00f2 un vero e proprio territorio parrocchiale e quindi i parrocchiani della chiesa di Sant'Andrea rimasero quelle famiglie originarie del castello, 36 secondo la tradizione popolare che, una volta trasferitesi, abitavano sparse qua e l\u00e0 per il nuovo paese. La giurisdizione territoriale le venne assegnata successivamente, ma non dentro la citt\u00e0, bens\u00ec al di fuori, nel territorio della diocesi di Arezzo che comprendeva l'area della Ginestra e dell'odierna Levanella.\nPoi l'8 febbraio 1557 la chiesa fu elevata a prepositura, quando fu conferita dal vescovo di Arezzo Bernardetto Minerbetti a Mariotto di Simone Catani di Montevarchi dopo la morte del predecessore, don Gaspero Cerrini. Ma la promozione di Cennano fece in qualche modo saltare l'accordo del 1275 e la citt\u00e0 si divise subito in due fazioni rivali: quella dei Cennanini capitanati dalla famiglia Finali e quella dei Laurenziani facenti capo ai Nacchianti.\nQuella che all'inizio sembrava una semplice baruffa paesana, col passare del tempo si trasform\u00f2, invece di acquietarsi, in un vero e proprio scontro aperto e senza esclusione di colpi, tanto che il podest\u00e0 di Montevarchi, Pietro Accolti, fu costretto a menzionare la vicenda nella sua \"relazione intorno al presente stato e bisogni della Terra di Montevarchi\" diretta nel 1638 al Granduca Ferdinando II: \u00ab\"Sono in Montevarchi due Proposti e due Chiese, che l'una si riferisce a Mons. Vescovo di Fiesole et l'altra a Mons. Vescovo di Arezzo la qual divisione di spirituale ha cagionato et cagioner\u00e0 sempre in ogni occasione (ancor che piccola) molta alterazione\" [...] \"et sono queste due Chiese l'addentellato per fabbricar sempre novelli appoggi e seditiosi\" [...] \"Questa diversit\u00e0 d'humori ha preso per freschi accidenti tanto piede, et \u00e8 cos\u00ec nutrita dalla bizzarria di alcuni pochi che non pu\u00f2 essere lontana molto qualche grave pericolosa rottura, che \u00e8 per tirarsi indietro tutta la Terra, come che gl'uni et gl'altri delle suddette parti sono con largo parentado et aderenze\"\u00bb.\nDovette allora intervenire direttamente la curia di Roma nella figura del cardinale Francesco Barberini, all'epoca vice cancelliere di Santa Romana Chiesa, con un lodo del 25 marzo 1639 confermato poi da una bolla di Urbano VIII del 21 luglio successivo. Il papa \u00ab\"onde sopire ed estinguere liti e controversie\"\u00bb assegnava la parrocchia di Cennano a Fiesole in cambio di quella collinare di Moncioni che sarebbe passata ad Arezzo. Ma la bolla era viziata da un vuoto legislativo e attribuiva alla parrocchia di Cennano e alla diocesi di Fiesole solo le case entro le mura di Montevarchi e non quelle fuori che, pur essendo parrocchia di Cennano, rimanevano sotto la giurisdizione diocesana di Arezzo.\nFu cos\u00ec che le liti, invece di diminuire, aumentarono e si fecero tanto acri che il granduca Pietro Leopoldo, il 10 giugno 1787, con un motu proprio ordin\u00f2 la soppressione di Cennano e la sua aggregazione alla Collegiata di San Lorenzo. I cennanesi per\u00f2 si fecero ancora pi\u00f9 bellicosi e allora il nuovo granduca Ferdinando III, su intercessione del vescovo di Fiesole Ranieri Mancini, nel 1792 con un \"rescritto\" revoc\u00f2 il motu proprio, obbligando per\u00f2 Cennano a rinunciare a quella parte del suo territorio fuori citt\u00e0 (e fuori diocesi) che sarebbe invece andato a costituire la erigenda parrocchia di Levanella.\nDopo la firma, in data 29 gennaio 1793, di un documento di intesa tra Arezzo e Fiesole, che venne successivamente controfirmato anche da Pio VI, la parrocchia soppressa fu ufficialmente ripristinata: cos\u00ec Felice Dami, preposto di Cennano, il 29 giugno 1793 pot\u00e9 di nuovo fare un ingresso trionfale nella sua vecchia chiesa tra l'esultanza generale dei cennanesi che, per l'occasione, composero varie poesie celebrative ancora conservate nell'archivio parrocchiale.\nLa chiesa di via Bartoli comunque fu presto abbandonata quando, il 17 settembre 1821, la parrocchia di Cennano ricevette l'autorizzazione granducale a traslarsi, ma contro il parere dei canonici della Collegiata, nella chiesa di San Ludovico del soppresso convento omonimo. Infatti la vecchia Sant'Andrea stava cadendo a pezzi e i cennanesi, invece di spendere per restaurarla, preferivano spostarsi in quella del convento rimasta libera e ancora in buone condizioni. Una caparbiet\u00e0 e una spregiudicatezza a dir poco proverbiali: nonostante il 4 novembre 1824 il proposto della collegiata Anton Gaetano Graziosi, in esecuzione del decreto vescovile di Martino Leonardo Brandaglia del 9 ottobre 1824, avesse emanato una \"interdizione e profanazione\" perch\u00e9 la vecchia chiesa ormai in rovina non venisse destinata a usi civili, i cennanesi la vendettero comunque a privati che la trasformarono in botteghe e abitazioni."}
{"id": "1861787", "revid": "125779930", "url": "https://it.wikipedia.org/wiki?curid=1861787", "title": "Kingsize", "text": "Kingsize \u00e8 il terzo ed ultimo album della boy band prima del primo scioglimento britannica 5ive uscito nel 2001."}
{"id": "1861791", "revid": "287204", "url": "https://it.wikipedia.org/wiki?curid=1861791", "title": "Greatest Hits (5ive)", "text": "Greatest Hits \u00e8 un album greatest hits della boy band britannica 5ive uscito nel 2001."}
{"id": "1861795", "revid": "125885111", "url": "https://it.wikipedia.org/wiki?curid=1861795", "title": "Antonio Dell'Oglio", "text": "Carriera.\nGiocatore.\nCresciuto nell', matur\u00f2 esperienze in serie C2 con il e in C1 con il prima di debuttare in serie A con l': dal 1983 al 1989 furono cinque le stagioni in A (119 presenze e 4 reti) e una in B (16 presenze).\nPassato poi alla ivi disput\u00f2 quattro campionati di A collezionando 81 presenze e 3 reti, raggiungendo anche la finale di Coppa UEFA 1989-90 persa contro la .\nQuella di Firenze fu l'ultima esperienza di serie A di Dell'Oglio, che dal 1993 milit\u00f2 in (serie B), (due stagioni in C1), (due volte, entrambe in C2) e di nuovo, per una stagione, Ascoli (in C1).\nDal 1999 fino al suo ritiro Dell'Oglio milit\u00f2 quasi esclusivamente in Puglia tra nei Dilettanti, con cui vinse il campionato di serie D, , (in Basilicata), con cui ottenne una nuova vittoria nel campionato di D, , e infine di nuovo Ostuni, dove termin\u00f2 la sua carriera agonistica.\nDopo il ritiro.\n Nel novembre 2007 \u00e8 diventato l'allenatore della Juniores della Rappresentativa della Puglia.\nNella stagione 2008-09 \u00e8 stato il vice di Massimo Silva alla guida del , vincendo il campionato di serie D. L'anno successivo \u00e8 diventato il vice di Raffaele Novelli al .\nIn seguito \u00e8 diventato il vice di Giuseppe Di Meo, seguendolo a partire dal 2013 nelle esperienze con Chieti (due volte), Termoli, Olympia Agnonese (due volte), San Marino e Gravina.\nNella stagione 2021-2022 ritorna sulla panchina dell'Olympia Agnonese, stavolta per\u00f2 come allenatore della prima squadra impegnata nel campionato molisano di Eccellenza e della formazione juniores, impegnata nel campionato molisano U19."}
{"id": "1861800", "revid": "287204", "url": "https://it.wikipedia.org/wiki?curid=1861800", "title": "Munger", "text": "Munger (o Monghyr) \u00e8 una suddivisione dell'India, classificata come \"municipality\", di 187.311 abitanti, capoluogo del distretto di Munger e della divisione di Munger, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 22' 60 N e 86\u00b0 28' 0 E e ha un'altitudine di 42 .\nSociet\u00e0.\nEvoluzione demografica.\nAl censimento del 2001 la popolazione di Munger assommava a 187.311 persone, delle quali 100.374 maschi e 86.937 femmine. I bambini di et\u00e0 inferiore o uguale ai sei anni assommavano a 28.076, dei quali 14.529 maschi e 13.547 femmine. Infine, coloro che erano in grado di saper almeno leggere e scrivere erano 120.123, dei quali 70.603 maschi e 49.520 femmine.."}
{"id": "1861802", "revid": "118031", "url": "https://it.wikipedia.org/wiki?curid=1861802", "title": "Clausola Martens", "text": ""}
{"id": "1861805", "revid": "104458", "url": "https://it.wikipedia.org/wiki?curid=1861805", "title": "Proto-Celtico", "text": ""}
{"id": "1861810", "revid": "599013", "url": "https://it.wikipedia.org/wiki?curid=1861810", "title": "Krik", "text": ""}
{"id": "1861815", "revid": "767487", "url": "https://it.wikipedia.org/wiki?curid=1861815", "title": "Como Calcio 1997-1998", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1997-1998."}
{"id": "1861816", "revid": "84184", "url": "https://it.wikipedia.org/wiki?curid=1861816", "title": "Francesco Guggabueller", "text": ""}
{"id": "1861817", "revid": "122721495", "url": "https://it.wikipedia.org/wiki?curid=1861817", "title": "Neutralit\u00e0 della moneta", "text": "In economia la teoria della neutralit\u00e0 della moneta esprime l'idea che il cambiamento della quantit\u00e0 di moneta ha effetti solamente sul valore nominale delle variabili come il prezzo, il salario e il tasso di cambio, ma nessuno sulle variabili reali come il PIL, l'occupazione e il consumo.\n\u00c8 un concetto importante nella economia classica ed \u00e8 correlato alla cosiddetta dicotomia classica. La neutralit\u00e0 della moneta implica che la banca centrale non pu\u00f2 influenzare l'economia reale (ossia, l'occupazione, il PIL, gli investimenti) semplicemente stampando banconote. Un qualsiasi incremento nell'offerta di moneta verrebbe immediatamente controbilanciato da un uguale aumento dei prezzi e dei salari.\nMolti economisti ritengono che la neutralit\u00e0 della moneta sia una buona approssimazione dell'economia nel lungo periodo, ma nel breve la moneta ha effetti sul PIL. Un'argomentazione a favore \u00e8 che i prezzi e specialmente i salari sono \"vischiosi\", e non si possono aggiustare immediatamente a seguito di un cambio inaspettato nella offerta di moneta.\nUna spiegazione alternativa agli effetti reali di una variazione dell'offerta di moneta non \u00e8 che gli agenti economici \"non possano\" modificare i prezzi (a causa dei costi di menu) ma che non si rendano conto che dovrebbero farlo. L'approccio alla razionalit\u00e0 limitata suggerisce che le piccole contrazioni dell'offerta di moneta non vengono prese in considerazione quando gli individui vendono le loro case o cercano lavoro, e che perci\u00f2, nella ricerca di concludere un contratto, tarderanno maggiormente che in assenza di una contrazione monetaria. Inoltre, il minimo dei cambiamenti dei salari nominali imposto dalla maggior parte delle imprese \u00e8 risultato essere zero; un numero arbitrario secondo la teoria della neutralit\u00e0 della moneta, ma una vera e propria soglia psicologica a causa dell'illusione monetaria.\nLa teoria neokeynesiana enfatizza particolarmente i modelli nei quali la moneta non \u00e8 neutrale e, perci\u00f2, la politica monetaria pu\u00f2 produrre effetti sull'economia reale.\nLa superneutralit\u00e0 della moneta \u00e8 una propriet\u00e0 pi\u00f9 forte della semplice neutralit\u00e0 della moneta. Se la moneta \u00e8 superneutrale, allora non solo il livello dell'offerta monetaria non ha effetti sulle variabili reali, ma anche il tasso di crescita dell'offerta di moneta. In questo caso, sia la offerta di moneta, sia il suo tasso di crescita hanno effetti su variabili nominali quali il livello dei prezzi e il tasso di inflazione."}
{"id": "1861819", "revid": "70217", "url": "https://it.wikipedia.org/wiki?curid=1861819", "title": "Cono vulcanico", "text": ""}
{"id": "1861820", "revid": "123567", "url": "https://it.wikipedia.org/wiki?curid=1861820", "title": "Offerta di moneta", "text": ""}
{"id": "1861821", "revid": "729019", "url": "https://it.wikipedia.org/wiki?curid=1861821", "title": "Insurrezione di aprile", "text": "L'insurrezione di aprile o insurrezione di Trieste fu una rivolta popolare avvenuta nella citt\u00e0 di Trieste alla fine della campagna d'Italia durante la seconda guerra mondiale\nStoria.\nFu organizzata e voluta dal CLN, alla quale presero parte il Corpo Volontari della libert\u00e0 (CVL) e partigiani iugoslavi per la liberazione della citt\u00e0 dalle poche forze tedesche presenti ancora sul territorio, nell'ambito dell'occupazione titina della Venezia Giulia. Non riuscirono ad occupare il porto, preceduti dallo sbarco di soldati neozelandesi. L'amministrazione jugoslava dur\u00f2 40 giorni, fino al raggiungimento di un accordo tra Tito e le truppe alleate (12 giugno) per l'evacuazione da Trieste degli iugoslavi e il passaggio dei poteri all'amministrazione anglo-americana."}
{"id": "1861822", "revid": "110157", "url": "https://it.wikipedia.org/wiki?curid=1861822", "title": "Il casellante", "text": "Il casellante \u00e8 un romanzo di Andrea Camilleri pubblicato nel giugno 2008 dall'editore Sellerio.\nAncora una volta in questo romanzo Camilleri si fa attrarre dal mito della cultura greca che si \u00e8 trasfuso in quella sua siciliana, emergendo nei sentimenti e nelle situazioni di quest'ultimo racconto che narra di una tentata metamorfosi.\nRiprendendo il filo iniziato con \"Maruzza Musumeci\", la donna che diventa sirena ne \"Il casellante\" si narrer\u00e0 di quella che tenter\u00e0 di trasformarsi in albero.\nTrama.\nIl racconto cronologicamente inizia l\u00e0 dove arrivava la storia di Maruzza Musumeci: siamo infatti nel 1940, l'anno dell'entrata in guerra dell'Italia sotto il regime fascista. A Nino \u00e8 capitata la fortuna di vedersi assegnata, avendo perso due dita per un incidente sul lavoro, la sorveglianza di un casello ferroviario sulla linea costiera a binario unico, che andava da Vigata a Castelvetrano, percorsa da un trenino a vapore composto di sole tre carrozze, ognuna con una verandina che d'estate veniva allestita con delle tende a strisce verdi e rosse per riparare dal sole i passeggeri. Sul treno si affolla una varia umanit\u00e0 di abituali passeggeri che durante i lentissimi viaggi aveva modo di conoscersi e di stabilire tra loro un vincolo di comunanza e amicizia al punto che se un consueto passeggero ritardava il suo arrivo il capostazione faceva rimandare la partenza del treno per aspettarlo: come quella volta che prolungandosi l'attesa si mand\u00f2 qualcuno a casa di don Jachino ad informarsi se partiva o meno, e si seppe cos\u00ec che era morto durante la notte. Il trenino il giorno del funerale viaggi\u00f2 allora in segno di lutto con un nastro nero intrecciato al fascio littorio sul davanti della locomotiva. Il segretario politico, il \"fascistissimo\" cavalier Peppino Ingargiola vi vide un oltraggio al regime e chiese ed ottenne il licenziamento del capostazione e del macchinista.\nDoppia fortuna aver perso quelle dita perch\u00e9 questo ha evitato a Nino di andare in guerra e gli ha assicurato uno stipendio sicuro, una piccola casa e un orticello. Il casellante quindi potr\u00e0 offrire un futuro alla donna che sposer\u00e0: Minica che dopo una serie di tentativi andati a vuoto rimarr\u00e0 finalmente incinta.\nLungo la linea ferroviaria cominciano a farsi sentire le incursioni degli aerei francesi e si teme uno sbarco nemico dal mare. Per questo vengono mandati dei soldati a costruire dei bunker lungo la costa. I soldati sono accolti con ospitalit\u00e0 dal casellante che li rifornisce di buon grado dell'acqua fresca del pozzo.\nMa i soldati, si sa, pensano ad una sola cosa e durante le assenze di Nino vanno a bussare alla porta di casa dove era rimasta da sola Minica.\nNino, suonatore provetto di mandolino, insieme al suo amico Tot\u00f2, bravo suonatore di chitarra, infatti si assentava la domenica per recarsi nella bottega del miglior barbiere di Vigata ad intrattenere i clienti con la musica. I concertini domenicali per\u00f2 non vanno a genio al cavalier Ingargiola il quale sostiene che non \u00e8 tempo di musica e che solo le marce militari sono ora adatte per l'Italia fascista in guerra.\nI due amici non si scoraggiano e pensano, per non rinunciare al compenso delle cinque lire del barbiere, di suonare le musiche marziali e le canzoni fasciste a tempo di mazurca e valzer. I clienti del barbiere gradiscono molto la novit\u00e0 ma non cos\u00ec il cavalier Ingargiola che fa arrestare i due musicanti con l'accusa di aver oltraggiato e sbeffeggiato gli inni fascisti. Durante la detenzione in prigione, di breve durata per l'intervento sotterraneo del capomafia locale Don Simone Tallarita che doveva la restituzione di un favore ai due, accade quello che Nino temeva: sua moglie \u00e8 stata brutalmente stuprata e massacrata: Minica non morir\u00e0 ma ha perso il bambino tanto desiderato e la possibilit\u00e0 di averne ancora.\nI sospetti di Nino ricadono su i soldati, ma le cose non sono andate cos\u00ec..."}
{"id": "1861828", "revid": "647919", "url": "https://it.wikipedia.org/wiki?curid=1861828", "title": "My life (soap opera)", "text": ""}
{"id": "1861832", "revid": "110157", "url": "https://it.wikipedia.org/wiki?curid=1861832", "title": "Vischiosit\u00e0", "text": "Vischiosit\u00e0 \u00e8 un termine utilizzato nelle scienze sociali, in particolare in economia, per descrivere una situazione in cui una variabile oppone resistenza ad un cambiamento.\nAd esempio i salari nominali sono definiti \"vischiosi\". Le forze del mercato possono ridurre il valore reale del lavoro nell'industria, ma i salari tendono a rimanere ai livelli precedenti.\nQuesto pu\u00f2 essere dovuto a fattori istituzionali come regolazioni del prezzo, impegni legali e contrattuali (es. affitto di uffici e contratti di lavoro), unioni di lavoratori, umana cocciutaggine, o interesse proprio.\nGli economisti citano come causa di vischiosit\u00e0: l'illusione monetaria, l'asimmetria informativa (riguardo al cambio dei prezzi), e questioni di equit\u00e0."}
{"id": "1861834", "revid": "363629", "url": "https://it.wikipedia.org/wiki?curid=1861834", "title": "Cannula oro-faringea", "text": "La cannula oro-faringea \u00e8 un dispositivo medico in materiale plastico rigido utilizzato per il mantenimento della perviet\u00e0 delle vie aeree superiori di un paziente privo di coscienza, soprattutto in sala operatoria o durante le manovre di rianimazione.\nUna volta inserita nella cavit\u00e0 orale impedisce alla lingua di cadere e di ostruire quindi le vie aeree superiori, assicurando un adeguato afflusso di aria.\nTipologie.\nLe varie versioni esistenti (cannula di Mayo, di Guedel, di Safar e di Bierman) differiscono pochissimo fra di loro e spesso questi termini sono utilizzati per identificare una qualunque cannula orofaringea, senza riferirsi ad un tipo specifico.\nLe dimensioni della cannula ideale possono essere stimate prendendo la distanza tra il lobo dell'orecchio e l'angolo della bocca.\nUso.\nSi pu\u00f2 utilizzare ogni volta che ci si trovi di fronte a soggetti in stato di incoscienza con ostruzione meccanica delle alte vie aeree, data dai tessuti molli di lingua e faringe, sia in respiro spontaneo che in corso di ventilazione artificiale.\nI principali scopi dell'utilizzo della cannula oro-faringea sono:\nL'utilizzo della cannula oro-faringea \u00e8 sempre raccomandato al personale addetto al primo soccorso e ai soccorritori non sanitari, mancanti dell'esperienza necessaria a capire quando possa essere inutile.\nPosizionamento.\nPer posizionare la cannula oro-faringea:\nSe all'inserimento della cannula il soggetto reagisce con conati di vomito e/o tosse, \u00e8 opportuno non insistere nel tentativo di inserimento e non impiegare la cannula; la perviet\u00e0 delle vie aeree pu\u00f2 essere garantita semplicemente con l'iperestensione del capo o con la sublussazione della mandibola.\nNel paziente pediatrico fino agli 8 anni, la cannula va inserita con la concavit\u00e0 rivolta verso la lingua del paziente e pertanto non va eseguita la rotazione di 180\u00b0."}
{"id": "1861835", "revid": "1825453", "url": "https://it.wikipedia.org/wiki?curid=1861835", "title": "Unione Sportiva Romana", "text": "L'Unione Sportiva Romana, nata come societ\u00e0 di calcio il 16 febbraio del 1916, ebbe una vita relativamente breve. Il suo campo di gioco per le partite casalinghe era il Campo dell'Olmo. La sua fondazione avvenne con il contributo della Societ\u00e0 Ginnastica Roma, che nel 1914/15 aveva ottenuto la promozione in prima categoria e con la fusione con la Unione Calcio Romana, antica societ\u00e0 nata nel 1910. Nel periodo bellico si aggiudic\u00f2 il Campionato Romano di Terza categoria riserve 1917-18 e partecipa al posto della disciolta societ\u00e0 Flaminia al Campionato Romano di Prima categoria assieme a Lazio, Pro Roma, Juventus Romana e Fortitudo. La stagione successiva vince il Torneo di Apertura 1919 contro la Lazio e nel 1922 si aggiudica la Coppa di Natale.\nIndossava una casacca a strisce verticali verdi e bianche, con pantaloncini neri e calzettoni neri bordati verde e bianco.\nNel luglio del 1924 termin\u00f2 la sua originaria avventura calcistica a seguito di fusione con la Societ\u00e0 Sportiva Pro Roma nell'U.S. Pro Roma. Alcuni soci non accettarono comunque la decisione, e dopo un anno rifondarono il club, acquistando nel 1926 per fusione il titolo sportivo di Seconda Divisione, ossia dell'odierna Serie C, dal club \"Carlo Oriani\". Nel 1928 chiuse per sempre. "}
{"id": "1861836", "revid": "767487", "url": "https://it.wikipedia.org/wiki?curid=1861836", "title": "Como Calcio 1991-1992", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1991-1992.\nStagione.\nNella stagione 1991-1992 il Como Calcio ha concorso in tre competizioni ufficiali:\nSponsor.\nSponsor tecnico:Umbro\nSponsor ufficiale:Miele Ambrosoli"}
{"id": "1861837", "revid": "1762097", "url": "https://it.wikipedia.org/wiki?curid=1861837", "title": "Invincible", "text": ""}
{"id": "1861840", "revid": "196498", "url": "https://it.wikipedia.org/wiki?curid=1861840", "title": "Radio Centro Suono", "text": ""}
{"id": "1861842", "revid": "117266438", "url": "https://it.wikipedia.org/wiki?curid=1861842", "title": "Redondo Beach (brano musicale)", "text": "Redondo Beach \u00e8 un brano musicale contenuto nell'album di esordio \"Horses\" di Patti Smith. \u00c8 l'artista stessa a raccontare la genesi del testo della canzone, scritto nel 1971 in seguito ad una violenta lite con la sorella Linda. Le parole, che narrano del suicidio di una ragazza innamorata di un'altra ragazza, vengono poi innestate su di un ritmo reggae.\nLa cover di Morrissey.\nIl brano \u00e8 stato successivamente reinterpretato da Morrissey e pubblicato, come doppio A-side assieme a There Is a Light That Never Goes Out, il 28 marzo del 2005 per promozionare l'album dal vivo Live at Earls Court, del 2005. Edito dall'etichetta Sanctuary/Attack Records, il disco raggiunse la posizione numero 11 della Official Singles Chart."}
{"id": "1861843", "revid": "119521462", "url": "https://it.wikipedia.org/wiki?curid=1861843", "title": "Aplasia", "text": "Aplasia, dal greco \"a-\" (privo) \"pl\u00e9sein\" (formare), \u00e8 il termine con cui si indica il mancato sviluppo di un tessuto o di un organo. Talvolta il termine viene usato in maniera erronea per indicare la completa assenza di un organo, ma in questo caso \u00e8 pi\u00f9 corretto parlare di agenesia. \nAplasie in ematologia.\nIn particolare nell'ematologia il termine identifica l'insufficiente sviluppo cellulare:\n\"Aplasia cutis congenita\".\nL'aplasia cutis congenita \u00e8 una forma particolare di aplasia dove si mostra l'assenza di un'area della pelle (si verifica soprattutto nel cuoio capelluto), di carattere genetico risulta un elemento diagnostico della sindrome Adams-Oliver."}
{"id": "1861845", "revid": "767487", "url": "https://it.wikipedia.org/wiki?curid=1861845", "title": "Maria Mittet", "text": "Nata come Maria Haukaas Storeng, \u00e8 un'artista poliedrica, attiva in diversi settori. Come attrice ha recitato sia al teatro che al cinema. Come cantante, ha pubblicato 2 album e rappresentato la Norvegia all'Eurovision Song Contest 2008 con la canzone \"Hold On Be Strong\", arrivando quinta. L'anno dopo partecipa al Melodifestivalen svedese, dove si ferma al primo turno. Nel 2010 invece, si ferma alla finale del MGP.\nNel 2010 si sposa con Hans Marius Hoff Mittet, prendendo cos\u00ec il cognome attuale.\nAttivit\u00e0 cinematografica.\nHa doppiato alcuni personaggi per il cinema norvegese:"}
{"id": "1861849", "revid": "104458", "url": "https://it.wikipedia.org/wiki?curid=1861849", "title": "Dun (forte)", "text": ""}
{"id": "1861855", "revid": "1187705", "url": "https://it.wikipedia.org/wiki?curid=1861855", "title": "Sexy Sadie (brano musicale)", "text": "Sexy Sadie, tratto dal nono e omonimo album dei Beatles \"The Beatles\", noto anche sotto la denominazione di \"White Album\" (album bianco) per via della sua copertina totalmente bianca, \u00e8 un brano musicale attribuito al duo Lennon/McCartney, sebbene la paternit\u00e0 della composizione sia da accreditarsi al solo Lennon.\nIl brano.\nOrigini e storia.\nIl primo abbozzo del brano si fa risalire all'aprile 1968, nel giorno in cui George e John si trovavano sulla via verso Delhi dopo avere abbandonato Rishikesh, dove il gruppo aveva seguito un corso di meditazione trascendentale tenuto dal guru indiano Maharishi Mahesh Yogi.\nLa guida spirituale, presentata l'anno precedente ai Beatles dalla moglie di George Harrison Pattie Boyd in un periodo particolarmente delicato del loro percorso esistenziale, aveva suscitato dapprima curiosit\u00e0 e fiducia nei membri del gruppo, specialmente in Harrison e Lennon. Quest'ultimo sosteneva fermamente che nel guru risiedeva la risposta a tutti i suoi problemi, che magari gli sarebbe stata elargita con una semplice e risolutiva frase, foriera di una verit\u00e0 talmente profonda e paradossale da cambiare radicalmente in lui il modo di concepire difficolt\u00e0 e avversit\u00e0. \nTuttavia questa frase tardava a venire, fintantoch\u00e9 il gruppo cominci\u00f2 a nutrire seri dubbi sui metodi e sulla filosofia di vita del Maharishi.\nInoltre, il gruppo trovava alquanto inusuale come un sedicente santone potesse disporre di domestici, commercialisti e una d\u00e9pendance di assoluto rispetto, oltre alla tenuta tutt'altro che spartana che vantava letti a baldacchino e centro benessere, alla ridondante presenza di belle donne e perfino alla piattaforma di decollo e atterraggio di un elicottero privato. Cos\u00ec, uno dopo l'altro, cominciarono a nutrire un crescente scetticismo nei confronti del Mahesh Yogi. Il primo a collidere con la personalit\u00e0 dell'indiano fu senz'altro Lennon, che arriv\u00f2 addirittura a comporre una canzone finalizzata a denunciare la presunta truffa della quale erano stati oggetto. \nLa traccia assunse il titolo temporaneo di \"Maharishi, what have you done?\". Successivamente, anche per evitare querele, il titolo fu mutato in \"Sexy Sadie\". Malgrado ci\u00f2, inequivocabili risultano le allusioni alla trascorsa esperienza insieme al guru indiano.\nPer esempio, nel verso \"\u00abSexy Sadie, what have you done? / You made a fool of everyone\u00bb\" (\"Cos'hai fatto? / Ti sei presa gioco di tutti\"), Lennon malcela il proprio astio verso l'effimera esperienza di felicit\u00e0 passata nella fastosa tenuta del maestro di meditazione trascendentale. Altri attacchi nei confronti dell'ambigua figura del Maharishi si hanno nei versi \"\u00abHowever big you think you are\u00bb\" (\"per quanto grande pensi d'essere\"), \"\u00abThe world was waiting just for you\u00bb\" (\"il mondo stava aspettando solamente te\"), nel quale \u00e8 palese l'allusione alla teoria di Lennon per la quale l'asiatico era null'altri che l'ennesimo truffatore megalomane corroso dalla bramosia verso il denaro.\nRegistrazione.\nIl brano vide la luce il 22 novembre 1968, con la pubblicazione dell'Album Bianco, ma la registrazione avvenne in quattro sedute in sala di incisione nel periodo 19 luglio-21 agosto dello stesso anno. John Lennon \u00e8 la voce solista ed \u00e8 impegnato alle chitarre e in un accompagnamento melodico con un organo Hammond; Paul McCartney \u00e8 al basso, al pianoforte e come voce di sottofondo musicale insieme a George Harrison, il quale \u00e8 alla chitarra solista; chiude lo schieramento il batterista Ringo Starr. La canzone si contraddistingue inoltre per il particolare arrangiamento curato dal produttore George Martin. Particolarit\u00e0 del brano sono soprattutto il controcanto e gli accordi delle cinque battute mediane, che riecheggiano quelli di \"Here, There and Everywhere\"."}
{"id": "1861860", "revid": "1718925", "url": "https://it.wikipedia.org/wiki?curid=1861860", "title": "Bonavicina", "text": "Bonavicina (fino al 1874 \"Malavicina\"), \u00e8 l'unica frazione di San Pietro di Morubio in provincia di Verona. Dista circa 5\u00a0km dal capoluogo sulla strada che conduce a Bovolone e si sviluppa nella parte occidentale del territorio comunale.\nForma un unico centro urbano anche con \"Borgo\", importante localit\u00e0 a ridosso della frazione e per questo, a volte, si pu\u00f2 nominare questo agglomerato urbano \"Bonavicina-Borgo\".\nL'etimologia di Bonavicina o Malavicina, com'era appunto chiamata, sembra che derivi da \"malus vicus\" (cattivo villaggio) in conseguenza ad una brutta sconfitta subita da Bonetto, un personaggio dell'epoca.\nSul territorio sono presenti numerose ville ed altri edifici storici, possedimenti delle famiglie che hanno governato in questi luoghi.\nL'attivit\u00e0 economica trainante della frazione rimane l'agricoltura (soprattutto si coltiva tabacco), ma data la vicinanza con Bovolone e con Cerea si sono sviluppate anche attivit\u00e0 legate alla produzione ed al restauro del mobile d'arte in stile."}
{"id": "1861863", "revid": "767487", "url": "https://it.wikipedia.org/wiki?curid=1861863", "title": "Golfo del Messico (film)", "text": "Golfo del Messico \u00e8 un film del 1950 diretto da Michael Curtiz.\nTrama.\nHarry Morgan \u00e8 il capitano della \"Sea Queen\", un battello da pesca sportiva la cui attivit\u00e0 \u00e8 in crisi. La famiglia, moglie e due figlie adolescenti, risente del problema economico e cos\u00ec Morgan si lascia convincere dal losco Duncan a contrabbandare con la sua barca un gruppo di cinesi dal Messico alla California, pur sapendo, se scoperto, di incorrere in pesanti condanne.\nMorgan conosce anche Leona Charles, una giovane donna il cui compagno si era dileguato non pagando le spese per le gite in mare fatte con la barca, aggravando cos\u00ec ulteriormente le condizioni economiche del capitano. La donna \u00e8 affascinata dal rude lupo di mare e tenta, invano, di sedurlo.\nIl piano con i cinesi va per\u00f2 storto ed in una colluttazione a bordo del battello, Morgan per difendersi ne uccide uno, sotto gli occhi inorriditi di Wesley Park, suo aiutante marinaio.\nIl giovane capitano, ancora pi\u00f9 soggiogato da Duncan, a conoscenza del fatto, viene convinto da questi ad aiutare, facendoli fuggire con il proprio battello, una banda di rapinatori, in cambio di un grosso guadagno in denaro.\nMentre Morgan aspetta di imbarcare i criminali sulla sua barca, sopraggiunge Park, il quale alla vista della banda, non essendo a conoscenza del piano, ribellandosi credendo ad una rapina, viene ucciso da uno di questi.\nMorgan \u00e8 inorridito, ma \u00e8 costretto sotto la minaccia delle armi a trasportare i criminali in mare aperto senza attirare l'attenzione della Guardia Costiera. Il corpo di Park viene gettato in mare, mentre Morgan, con uno stratagemma, mette mano alle sue due pistole uccidendo tutti i criminali in una drammatica sparatoria, in cui egli stesso viene gravemente ferito.\nIl giorno dopo le autorit\u00e0 trovano il battello alla deriva e lo rimorchiano in porto. Morgan deve essere sottoposto all'amputazione di un braccio per non rischiare di morire e la moglie Lucy, accorsa sul posto, si precipita al fianco del marito riaffermando il suo amore per l'uomo.\nMorgan viene trasferito in un'autoambulanza, mentre il figlio di Park rimane attonito da solo sul molo in cerca del padre.\nNote.\nSeconda versione cinematografica del romanzo \"Avere e non avere\" di Ernest Hemingway, dopo quella di \"Acque del sud\" (1944).\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Luigi Martinati."}
{"id": "1861865", "revid": "7077", "url": "https://it.wikipedia.org/wiki?curid=1861865", "title": "Oscin d'Armenia", "text": "Biografia.\nFamiglia.\nApparteneva alla famiglia degli Hetumidi, era figlio di Leone III e Keran di Lampron e nipote di Aitone I che aveva sottomesso la Cilicia ai Mongoli nel 1240.\nSua sorella Zabel aveva sposato Amalrico di Tiro e quando questi usurp\u00f2 il governo di Cipro dal fratello Enrico II di Cipro quest'ultimo fu trattenuto in Armenia da Oscin, per essere poi rilasciato e tornare a Cipro quando Amalrico fu assassinato nel 1310.\nOscin si spos\u00f2 tre volte:\nRegno.\nQuando suo nipote Leone III e suo fratello Aitone furono assassinati per ordine di Bilarghu, generale o rappresentante Mongolo in Cilicia recentemente convertito all'Islam, Oscin entr\u00f2 in lotta con suo fratello Costantino III per il possesso del trono.\nIl suo regno, che inizi\u00f2 organizzando un esercito e allontanando i Mongoli, fu nel complesso un periodo calmo a parte qualche razzia dei Mamelucchi.\nEgli favor\u00ec l'unione delle chiese armenia e romana, il che caus\u00f2 non poco malcontento nel popolo; il clero era diviso tra sostenitori e oppositori al riavvicinamento con Roma e Oscin dovette imprigionare i suoi avversari che minacciavano lo scisma della Chiesa armena.\nNel 1309 fece giustiziare lo zio di sua moglie, Oscin Maresciallo d'Armenia, per l'assassinio di Teodoro III.\nMorte e successione.\nOscin mor\u00ec il 20 luglio 1320 e fu sepolto a Trazarg, si crede che sia stato avvelenato da suo cugino (e cognato) Oscin di Corico, gli successe suo figlio minore Leone V."}
{"id": "1861866", "revid": "842", "url": "https://it.wikipedia.org/wiki?curid=1861866", "title": "Myst Online", "text": ""}
{"id": "1861867", "revid": "121379236", "url": "https://it.wikipedia.org/wiki?curid=1861867", "title": "Greaser", "text": "Greasers \u00e8 una subcultura dei giovani della classe operaia o del ceto basso originatasi soprattutto negli Stati Uniti negli anni cinquanta e durata fino perlomeno alla met\u00e0 degli anni sessanta. La subcultura era diffusa particolarmente tra i giovani urbani italoamericani e ispanoamericani.\nOrigini.\nIl nome deriva dall'inglese \"greased\" (\"unto\"), con riferimento ai capelli unti di brillantina per portarli all'indietro. Lo stile Pompadour dei capelli venne imitato da numerosissimi giovani in segno di ribellione al sistema: questi giovani venivano definiti \"teppisti\".\nI membri di subculture rivali, come ad esempio gli skinhead, usavano riferirsi ai greaser semplicemente come \"grease\" (\"grasso\", \"unto\").\nStile.\nLo stile \"greaser\" adottava numerosi indumenti di origine italiana (magliette, scarpe, coltello a serramanico): questo probabilmente perch\u00e9 \"greaser\" era il nome dato negli Stati Uniti agli immigrati italiani.\nIl guardaroba di un appartenente alla subcultura greaser contemplava:\nQuando l'essere \"greaser\" divenne una moda, i vestiti (in particolar modo i pantaloni) cominciarono ad essere proposti anche in colori pi\u00f9 vivaci.\nMolto comuni durante i tardi anni cinquanta, in special modo fra i maschi, erano i tatuaggi, che, uniti all'abitudine di portare con s\u00e9 un coltello a serramanico, davano alla persona un aspetto tendenzialmente rude e selvaggio.\nRevival.\nLa subcultura, dopo un periodo di quiescenza, parve riapparire negli USA negli anni settanta, quando gli ex-rappresentanti del movimento greaser rivestirono i loro panni e parteciparono anch'essi al grande revival dei movimenti dei decenni precedenti.\nGreaser nella cultura di massa.\nSono stati numerosi i film e gli spettacoli teatrali in cui la subcultura \u00e8 protagonista o parte integrante:\nLa subcultura viene inoltre citata nella fortunata serie televisiva \"Happy Days\" (1974-1984).\nI greaser sono infine una delle sei chiesuole presenti nella scuola del videogioco Bully (2006).\nNel mondo.\nLa subcultura ha avuto seguito principalmente in America, ma anche negli altri Paesi c'\u00e8 stata l'ascesa di fenomeni similari."}
{"id": "1861869", "revid": "122315", "url": "https://it.wikipedia.org/wiki?curid=1861869", "title": "I ragazzi della cinquantaseiesima strada", "text": ""}
{"id": "1861875", "revid": "204012", "url": "https://it.wikipedia.org/wiki?curid=1861875", "title": "Aplasia pura della serie bianca", "text": ""}
{"id": "1861876", "revid": "204012", "url": "https://it.wikipedia.org/wiki?curid=1861876", "title": "Aplasia delle cellule della serie rossa", "text": ""}
{"id": "1861885", "revid": "466539", "url": "https://it.wikipedia.org/wiki?curid=1861885", "title": "Aplasia congenita della cute", "text": "Per aplasia congenita della cute si intende, in campo medico, una rara forma specifica di aplasia di carattere genetico, accompagna spesso alcune sindromi, fra cui la sindrome di Adams-Oliver, la sindrome di Bart e la sindrome di Johanson-Bilzzard.\nManifestazioni.\nI luoghi dove si manifesta principalmente sono il cuoio capelluto, braccia, gambe e tronco. La cute appare a volte con cicatrici altre con ulcere di 1-2 cm. Vi possono essere emorragie e infezioni spesso fatali per il bambino, in tali casi un intervento tempestivo pu\u00f2 salvare la vita.\nEziologia.\nLe cause sono legate alla genetica ma non \u00e8 stato scoperto ancora il gene responsabile."}
{"id": "1861887", "revid": "204012", "url": "https://it.wikipedia.org/wiki?curid=1861887", "title": "Aplasia cutis congenita", "text": ""}
{"id": "1861895", "revid": "1279553", "url": "https://it.wikipedia.org/wiki?curid=1861895", "title": "Baselica", "text": "Baselica \u00e8 una frazione del comune italiano di Pontremoli, nella provincia di Massa-Carrara.\nGeografia fisica.\nFa parte della Valle del Verde unitamente a Guinadi, Cervara, Grondola e gli altri. \u00c8 lungo la vecchia via del Borgallo, nella valle del Verde, che univa la Val di Taro alla Val di Magra.\nBaselica \u00e8 legata alla frazione di Guinadi per la sua dipendenza parrocchiale ossia cappellania.\nStoria.\nNegli Statuti di Pontremoli del XIV secolo tutte le frazioni della Valle del Verde sono citate col nome di \"MULPE\" che, secondo il famoso storico Manfredo Giuliani (il \"Pagus Vignolensis\"), poteva essere il relitto di un'antica circoscrizione religiosa.\nIl nome Baselica \u00e8 stante ad indicare un possedimento del fisco regio nel periodo longobardo - carolingio; si trovano, nella vallata, altri toponimi che lo indicano. La macchia di Baselica, le capanne del re, le cascine del monarca. Compare, sotto il passo del Borgallo, anche il \"Castel di Margrai\" ed esso dipendeva dalla \"Pieve di San Pancrazio\" di Vignola, a cui faceva capo anche la Baselica valtarese, situata al confine Bizantino-longobardo, sulla destra del Taro.\nBaselica, come Cervara e il \"Lago Verde\", fu una delle basi del secondo conflitto mondiale dei nazifascisti.\nMonumenti d'interesse.\nIl paese \u00e8 caratterizzato dall'orologio della torre della chiesa (cappella), entrambi imponenti e ristrutturati nel 2003.\nLa chiesa dedicata a San Pietro, con la torre campanaria alta 42 metri, \u00e8 la pi\u00f9 alta della vallata, con 4 campane (la pi\u00f9 grande ha un peso di 6 quintali e 20 chili e il diametro di cm.110 circa)."}
{"id": "1861897", "revid": "547034", "url": "https://it.wikipedia.org/wiki?curid=1861897", "title": "Franz von Wimpffen", "text": "Biografia.\nFranz von Wimpffen era figlio del generale Karl Franz Eduard von Wimpffen (1776-1842) e della sua prima moglie, la principessa Vittoria Amalia Ernestina di Anhalt-Bernburg-Schaumburg-Hoym, gi\u00e0 vedova del principe Carlo di Assia-Philippsthal e figlia del principe Francesco Adolfo di Anhalt-Bernburg-Schaumburg-Hoym. Egli era inoltre un lontano parente del feldmaresciallo Maximilian Wimpffen, uno dei compagni d'arme di Radetzky.\nDeciso a intraprendere la carriera militare ancorch\u00e9 molto giovane, nell'ottobre del 1813 venne nominato sottotenente delle armate imperiali austriache e partecip\u00f2 alle campagne anti-napoleoniche del 1813 e del 1814. Nel 1815 fu in Italia nel reggimento comandato da Johann Maria Philipp Frimont.\nNel 1838 venne nominato maggiore generale e gli venne assegnato il comando di una brigata a Trieste e nel 1846 feldmaresciallo luogotenente di divisione del II corpo d'armata dell'esercito in Italia. Si distinse nelle campagne del 1848 a Vicenza e nella battaglia di Custoza.\nDurante i giorni immediatamente successivi alla conclusione della Prima guerra di indipendenza italiana, assedi\u00f2 Bologna e Ancona, di cui ordin\u00f2 il bombardamento, e riusc\u00ec a riconsegnare al papa queste citt\u00e0 che avevano aderito alla Repubblica Romana. In particolare incontr\u00f2 difficolt\u00e0 ad Ancona, che resistette per quasi un mese. Ottenuta la vittoria, concesse l'onore delle armi ai difensori del capoluogo marchigiano (in particolare al ten. Col. Giulio Especo y Vera) e dopo alcune settimane di occupazione della citt\u00e0 venne rimpiazzato dall'imperatore a causa del suo comportamento troppo umano nei confronti dei patrioti italiani.\nNell'ottobre del 1849 venne nominato governatore militare e civile della citt\u00e0 di Trieste e della costa triestina, e comandante della marina di stanza in loco.\nAlle dimissioni di Hans Birch Dahlerup nell'agosto del 1851, von Wimpffen venne nominato suo successore come Comandante Generale della Marina Imperiale. Durante questa sua esperienza navale svilupp\u00f2 fortemente la base navale di Pola e la scuola navale di Fiume.\nNel settembre 1854 venne dimesso dall'Imperatore e reintegrato nel suo ruolo di ufficiale di terra, venendo promosso a Feldzeugmeister e posto a capo della 1\u00aa Armata dell'esercito austriaco. Nella seconda guerra d'indipendenza italiana del 1859, dopo la sconfitta del 4 giugno a Magenta, assecond\u00f2 la decisione del feldmaresciallo austriaco Ferencz Gyulai, di ritirarsi attraversando il Mincio a Mantova lasciando Milano e tutta la Lombardia ai franco-piemontesi. Gyulai venne dimesso il 16 giugno di quello stesso anno dall'Imperatore Francesco Giuseppe I d'Austria che assunse direttamente il comando di terra delle truppe imperiali, consentendo a von Wimpffen anche il comando della Divisione di Cavalleria della riserva.\nIl 24 giugno 1859, alla guida dell'intera 1\u00aa Armata austriaca e della Cavalleria, fu impegnato nella Battaglia di Medole, nell'ambito della vasta e complessa battaglia di Solferino e San Martino. Alcuni storici considerano la direzione prudente e scoordinata di Wimpffen tra le principali cause della disfatta austriaca nella seconda guerra di indipendenza.\nNel 1860 si ritir\u00f2 a vita privata. Mor\u00ec il 26 novembre 1870 a Gorizia e venne sepolto nella cripta della cappella del suo Castello di Eichberg in Austria, assieme alla moglie.\nFamiglia, matrimonio e figli.\nIl 5 ottobre 1825 Franz von Wimpffen spos\u00f2 a Hietzing la baronessa Maria Anna (Marianne) Cecilia Bernhardine von Eskeles la quale, di origini ebree, si convert\u00ec al cattolicesimo. La moglie mor\u00ec il 10 agosto 1862.\nLa coppia ebbe tra i propri figli:"}
{"id": "1861901", "revid": "3831", "url": "https://it.wikipedia.org/wiki?curid=1861901", "title": "Borsa Mediterranea del Turismo Archeologico", "text": ""}
{"id": "1861909", "revid": "767487", "url": "https://it.wikipedia.org/wiki?curid=1861909", "title": "Pietro Vinci", "text": "Siciliano di Nicosia, pare ebbe la sua prima erudizione presso i musicisti operanti alla corte dei Moncada, conti di Caltanissetta. Intorno al 1560 lasci\u00f2 la Sicilia per cercare fortuna nel continente. Risiedette a Napoli, Livorno e Milano, quindi si stabil\u00ec a Bergamo dove fu maestro di cappella in Santa Maria Maggiore; qui si spos\u00f2 ed ebbe famiglia. Tornato in Sicilia intorno al 1581, fu dapprima nella sua citt\u00e0 natale, quindi fu chiamato, negli ultimi anni della sua vita, a dirigere i cori di cappella a Piazza, citt\u00e0 di Antonio il Verso, suo pi\u00f9 illustre discepolo, e a Caltagirone. Mor\u00ec a Nicosia o forse a Piazza Armerina poco dopo il 15 giugno 1584.\nDiede alle stampe varie opere: un libro di ricercari a due voci, sei libri di mottetti (a cui si aggiunge il Secondo libro de mottetti e ricercari a tre voci fatto stampare postumo da Antonio il Verso) e due di messe, oltre a tredici libri di madrigali.\nPietro Vinci \u00e8 oggi considerato uno dei capostipiti della Scuola Polifonica Siciliana.\npuoi ascoltare alcuni file audio di opere composta da Pietro Vinci http://www.castellodisperlinga.it/subpagina.php?idmenu=4&amp;&amp;idsubmenu=31"}
{"id": "1861912", "revid": "767487", "url": "https://it.wikipedia.org/wiki?curid=1861912", "title": "\u0134omart kaj Nata\u015da", "text": "\u0134omart kaj Nata\u015da (\"\u0134omart e Natascia\", in lingua esperanto) sono un duo musicale attivo nel campo della musica in esperanto. Il loro stile \u00e8 melodico, talvolta romantico.\nIl duo si costitu\u00ec nel 1985 a Shymkent, in Kazakistan, quando \u0134omart conobbe Natascia in un istituto ove stava tenendo un corso di esperanto. I due si sposarono nel 1991 e si trasferirono in Svezia, dove ebbero la figlia Carina nel 1995.\nAll'interno del duo, \u0134omart suona la chitarra, mentre Natascia suona il flauto; entrambi cantano. Grazie all'inedita combinazione di strumenti, le loro canzoni sono a met\u00e0 fra il pop e la musica popolare."}
{"id": "1861915", "revid": "156618", "url": "https://it.wikipedia.org/wiki?curid=1861915", "title": "Regalit\u00e0 di Cristo", "text": ""}
{"id": "1861919", "revid": "2134764", "url": "https://it.wikipedia.org/wiki?curid=1861919", "title": "Andrea Marusic", "text": "Carriera.\nHa disputato i Campionati Europei under 20 2009 con la Nazionale Under-20 di pallacanestro dell'Italia, scendendo in campo in 8 occasioni, per un totale di 89 minuti e 27 punti.\nCon la Pallacanestro Lago Maggiore ha vinto la Coppa Italia Lega Nazionale Pallacanestro 2012-2013\n\u00c8 figlio dell'ex giocatore di serie A Giordano Marusic."}
{"id": "1861928", "revid": "767487", "url": "https://it.wikipedia.org/wiki?curid=1861928", "title": "Jorge Fossati", "text": ""}
{"id": "1861929", "revid": "1305772", "url": "https://it.wikipedia.org/wiki?curid=1861929", "title": "Rifugio Bagnour", "text": "Il rifugio Bagnour \u00e8 un rifugio situato nel comune di Pontechianale (CN), in valle Varaita, nelle Alpi Cozie, a 2017 m s.l.m.\nStoria.\nL'edificio che ospita il rifugio nacque nel 1941 come punto di riferimento per l'allora Milizia forestale; utilizzato durante la seconda guerra mondiale per operazioni di avvistamento aereo, l'edificio fu abbandonato dopo la fine delle ostilit\u00e0. Per iniziativa della Comunit\u00e0 montana Valle Varaita e degli attuali gestori, la ex caserma \u00e8 stata ristrutturata e riadattata a rifugio. L'inaugurazione \u00e8 avvenuta nel 2004.\nCaratteristiche e informazioni.\nIl rifugio \u00e8 situato nel mezzo del bosco dell'Alev\u00e8, sulle rive del lago Bagnour. Di propriet\u00e0 della Comunit\u00e0 montana Valle Varaita, dispone di 20 posti letto; \u00e8 aperto e gestito in estate e nei restanti week-end. \u00c8 dotato di energia elettrica (generatore a pannelli fotovoltaici) e di telefono. Offre servizio ristorante (95 coperti totali), bar ed alberghetto.\nAccessi.\nIl rifugio si raggiunge partendo da Castello (Pontechianale), mediante il sentiero U8 (1h 15'-1h 30'). \u00c8 anche raggiungibile partendo da Villaretto e da Alboin, entrambe frazioni di Casteldelfino."}
{"id": "1861930", "revid": "339392", "url": "https://it.wikipedia.org/wiki?curid=1861930", "title": "Iahmes", "text": ""}
{"id": "1861940", "revid": "1305772", "url": "https://it.wikipedia.org/wiki?curid=1861940", "title": "Zalophus japonicus", "text": "Il leone marino giapponese (Zalophus japonicus) si ritiene che si sia estinto negli anni '50.\nPrima del 2003 veniva considerato una sottospecie del leone marino californiano con il nome di \"Zalophus californianus japonicus\", ma in seguito \u00e8 stato classificato come specie separata. Alcuni tassonomisti lo ritengono ancora, comunque, una sottospecie del leone marino californiano. Le specie \"japonicus\", \"californianus\" e \"wollenbaeki\" sono state riclassificate come specie distinte a causa dei loro habitat notevolmente distanti l'uno dall'altro e di alcune differenze comportamentali.\nViveva nel Mar del Giappone, soprattutto intorno alle aree costiere dell'arcipelago giapponese e della penisola coreana. Si riproduceva generalmente su aperte e piatte spiagge sabbiose, ma talvolta anche in aree rocciose.\nAttualmente, ne rimangono solo alcuni esemplari impagliati in Giappone e presso il Museo Nazionale di Storia Naturale di Leida, nei Paesi Bassi, dove Philipp Franz von Siebold ne port\u00f2 degli esemplari. Il British Museum ne possiede una pelle e 4 crani.\nDescrizione fisica.\nI maschi erano di colore grigio scuro e pesavano tra i 450 ed i 560 kg, raggiungendo lunghezze comprese tra i 2,3 e i 2,5 metri; erano quindi pi\u00f9 grandi dei maschi di leone marino californiano. Le femmine erano molto pi\u00f9 piccole e raggiungevano una lunghezza massima di 1,64 metri; erano inoltre di colore pi\u00f9 chiaro.\nAreale e habitat.\nI leoni marini giapponesi vivevano principalmente nel Mar del Giappone, lungo le aree costiere della penisola coreana, delle isole pi\u00f9 grandi dell'arcipelago giapponese (sia lungo le coste dell'Oceano Pacifico che del Mar del Giappone), delle isole Curili e dell'estremit\u00e0 meridionale della penisola di Kam\u010datka.\nDa vecchie testimonianze coreane apprendiamo che questo leone marino, insieme alla foca maculata (\"Phoca largha\"), vivesse anche in una vasta area comprendente il Bo Hai, il Mar Giallo e il Mar del Giappone. I leoni marini e le foche hanno lasciato un'impronta rilevante nella toponomastica di alcuni luoghi situati lungo la linea costiera del Giappone, come Ashika-iwa (\u30a2\u30b7\u30ab\u5ca9, lo \u00abscoglio del leone marino\u00bb) e punta Inubosaki (\u72ac\u5420\u5d0e, letteralmente la \u00abpunta di coloro che latrano come cani\u00bb, detta cos\u00ec a causa della somiglianza dei loro richiami con l'abbaiare dei cani).\nComportamento e riproduzione.\nQuesta specie si riproduceva solitamente sulle aperte e pianeggianti spiagge sabbiose, ma di rado poteva farlo anche in aree rocciose. Trascorrevano quasi tutto il loro tempo a riposarsi in caverne.\nImportanza per l'uomo.\nMolte ossa di leone marino giapponese sono state rinvenute nei cumuli di conchiglie del periodo J\u014dmon, in Giappone, mentre un'enciclopedia del XVIII secolo, il \"Wakan Sansai Zue\", afferma che la loro carne non fosse molto gustosa e che questi animali venivano utilizzati solamente per il loro olio, utile per le lampade. Dalla pelle veniva estratto un olio di ottima qualit\u00e0, gli organi interni venivano venduti a peso d'oro dai farmacisti, mentre i baffi e il cuoio venivano utilizzati rispettivamente per pulire le pipe e in pelletteria. In seguito, questi animali vennero anche catturati per esibirli nei circhi.\nLa caccia intensiva.\nNel 1903, Nakai Y\u014dzabur\u014d, un uomo d'affari giapponese, costitu\u00ec una stazione di pesca sui disabitati Scogli di Liancourt, allo scopo di fornire ai leoni marini una zona di riproduzione adeguata per poi poterli catturare senza diminuirne eccessivamente il numero; fino al coinvolgimento del Giappone nella Seconda guerra mondiale nel 1941, la caccia ai leoni marini incontr\u00f2 in quell'area l'approvazione del governo. \nUn vecchio pescatore delle isole Oki dichiar\u00f2 di aver lavorato assiduamente, prima della seconda guerra mondiale, per proteggere i leoni marini, in modo da poter usufruire di una risorsa perpetua per la propria attivit\u00e0.\nEstinzione.\nI registri dei pescatori commerciali giapponesi dei primi anni del '900 indicano che agli inizi del secolo erano stati uccisi 3200 leoni marini; nel 1915 ne rimanevano solamente 300 esemplari, ridotti negli anni '30 a poche dozzine. La caccia commerciale nei confronti di questa specie termin\u00f2 negli anni '40, quando divenne virtualmente estinta. In tutto, i cacciatori giapponesi avevano ucciso 16.500 leoni marini, un numero abbastanza elevato per provocarne l'estinzione, ma si ritiene che anche i combattimenti sottomarini durante la Seconda guerra mondiale abbiano contribuito a ci\u00f2, distruggendo il loro habitat. L'ultima colonia di leoni marini venne avvistata da alcuni guardacoste coreani negli anni '50 e l'ultimo avvistamento confermato di uno \"Z. japonicus\" in Giappone fu quello di un giovane esemplare catturato nel 1974 al largo dell'isola di Rebun, presso la costa settentrionale di Hokkaido. Esistono anche testimonianze di altri avvistamenti non confermati, ma si ritiene che gli esemplari visti fossero comunque \"Z. californianus\" fuggiti dagli acquari.\nProgetti di reintroduzione.\nIl Ministero dell'Ambiente della Corea del Sud ha da tempo iniziato a promuovere la reintroduzione di leoni marini nel loro habitat originario. Di questo se ne \u00e8 occupato l'Istituto Nazionale di Ricerche Ambientali della Corea.\nNel 2007 \u00e8 stata annunciata la formazione di un gruppo di studio internazionale tra Corea del Nord, Corea del Sud, Russia e Cina. Le acque cinesi e russe verranno pattugliate alla ricerca di popolazioni sopravvissute di leoni marini, con la speranza di poterne reintrodurre degli esemplari lungo le coste del Mar del Giappone. Se non verr\u00e0 riscontrata alcuna presenza dell'animale, il governo della Corea del Sud ha progettato di reintrodurre nelle sue acque leoni marini californiani provenienti dagli Stati Uniti. Il Ministero dell'Ambiente sudcoreano \u00e8 molto interessato al promuovere questa reintroduzione, tanto per ristabilire il giusto equilibrio biologico nelle sue acque che per promuovere l'ecoturismo."}
{"id": "1861954", "revid": "767487", "url": "https://it.wikipedia.org/wiki?curid=1861954", "title": "L'anima del fuoco", "text": "L'anima del fuoco, \"Soul of the Fire\" in originale, \u00e8 il quinto volume della serie high fantasy de \"La spada della verit\u00e0\" dello scrittore statunitense Terry Goodkind; \u00e8 anche il primo libro della saga uscito in volume unico anche in Italia.\nIntroduzione.\nRichard e Kahlan si sono finalmente sposati e passano la loro prima notte da marito e moglie nella Casa degli Spiriti del popolo del Fango. Il giorno dopo il matrimonio, alcune morti improvvise e misteriose si verificano nel villaggio. Richard intuisce che i tre Rintocchi, evocati da Kahlan per salvarlo dalla peste (vedi Il tempio dei venti), sono ancora liberi nel Mondo dei Vivi, e seminano terrore e morte. Zedd spedisce Richard e Kahlan ad Aydindril, al Mastio del Mago, per infrangere una speciale bottiglia e fermare l'incantesimo.\nSulla strada verso Aydindril, Richard, Kahlan e la loro Mord-Sith guardia del corpo, Cara, vengono a contatto con il popolo di Anderith, che possiede una potentissima arma di difesa, il Dominie Dirtch. Scoprono cos\u00ec che l'Ordine Imperiale, attraverso l'ambasciatore Stein, sta cercando di portare Anderith dalla loro parte nella lotta contro il D'Hara. Richard e Kahlan tentano di convincere Anderith ad allearsi con loro.\nTrama.\nIl libro riparte da dove era terminato \"Il tempio dei venti\", cio\u00e8 dal giorno seguente il matrimonio di Richard e Kahlan, nel villaggio del Popolo del Fango.\nStrane morti e l'apparizione di \u201cuna gallina che non \u00e8 una gallina\u201d fanno temere a Richard che qualcosa di molto grave stia accadendo. Zedd rivela a Richard che la gallina \u00e8 un'Insidia, una creatura magica mandata dalle Sorelle dell'Oscurit\u00e0 al servizio dell'Imperatore Jagang. Secondo Zedd, l'unico modo di distruggere l'Insidia consiste nel rompere, con la Spada della Verit\u00e0, una particolare bottiglia custodita nel Mastio del Mago ad Aydindril.\nIn realt\u00e0, Zedd ha inventato tutto, per non rivelare a Richard e Kahlan che la vera minaccia che incombe sull'umanit\u00e0 \u00e8 costituita dai tre Rintocchi, Reechani, Sentrosi e Vasi (fuoco, acqua ed aria), in grado di distruggere progressivamente la magia. Zedd ha ingannato Richard e Kahlan per spedirli nel Mastio, al sicuro dai Rintocchi, mentre lui tenta di risolvere il problema.\nRichard, Kahlan e Cara, ignari della realt\u00e0 partono per Aydindril, per rompere la famosa bottiglia. Contemporaneamente, Zedd e Ann partono a loro volta dal villaggio del Popolo del Fango, Zedd diretto verso Anderith, per scoprire quanto possibile sui Rintocchi, Ann alla ricerca dell'esercito dell'Ordine Imperiale per tentare di salvare le Sorelle della Luce dalla schiavit\u00f9 di Jagang. Ann raggiunge l'accampamento dell'Ordine, ma le Sorelle da lei contattate, terrorizzate dai poteri di Jagang, preferiscono tradirla e consegnarla prigioniera all'Imperatore.\nLo scenario del libro si sposta alla machiavellica corte di Anderith. Il paese, nelle Terre Centrali, \u00e8 popolato dagli Ander, un popolo dai capelli scuri, che ha in mano il potere politico e militare, e dagli Haken dai capelli rossi, completamente asserviti agli Ander. In un lontano passato, erano gli Haken a detenere il potere; gradualmente, gli Ander presero il sopravvento, governando con pugno di ferro i loro vecchi padroni, col pretesto di tenere sotto controllo la loro natura crudele. Perfino la maggioranza degli Haken era giunta a condividere l'idea di essere un popolo malvagio, rassegnandosi ad una esistenza quasi di schiavit\u00f9.\nAd Anderith giunge, quale ambasciatore dell'Ordine Imperiale, Stein, che personifica la natura selvaggia e crudele degli uomini dell'Ordine; tra gli altri particolari che lo caratterizzano, porta un mantello fatto con gli scalpi di uomini e donne dotati di poteri magici da lui uccisi. Lo scopo di Stein \u00e8 condurre Anderith dalla parte dell'Ordine, per godere delle enormi risorse agricole del paese, e soprattutto per impossessarsi del Dominie Dirtch, una terribile arma di difesa in grado di distruggere in un attimo l'armata pi\u00f9 potente.\nStein si trova a perfetto agio col Ministro della Cultura di Anderith, Bertrand Chanboor, una sorta di Primo Ministro che governa al posto del Re, che riveste soprattutto funzioni di rappresentanza (contemporaneamente di potere temporale e spirituale). Stein e Chanboor hanno in comune tra l'altro la passione per le donne; in coppia aggrediscono e violentano la giovane Haken Beata, giunta al palazzo della Cultura come garzone di macellaio per scaricare un carro pieno di carni.\nDalton Campbell, braccio destro del Ministro della Cultura, \u00e8 in realt\u00e0 il vero controllore di Anderith, che sorveglia con l'aiuto di una schiera di Messaggeri, reclutati anche tra gli Haken e condotti ad una fede cieca. Tra gli Haken reclutati c'\u00e8 anche Fitch, gi\u00e0 sguattero delle cucine del Palazzo della Cultura e segretamente innamorato di Beata, la cui triste vicenda con Stein e Chanboor ha potuto seguire. Dalton ha una moglie, Teresa, per la quale \u00e8 disposto a fare qualsiasi cosa, e un'amica fraterna, Franca, dotata di poteri magici, di cui si serve per tenere sotto controllo i pezzi grossi di Anderith.\nFitch, che pure sogna di diventare il Cercatore di verit\u00e0, completamente irretito da Dalton, partecipa in prima persona, assieme ad un gruppo di altri diseredati come lui, prima al pestaggio intimidatorio, e poi all'uccisione, di Claudine Whintrop, moglie di un potente uomo d'affari. La donna, aggredita e violentata dal satiro Chanboor, minacciava di rivelare al Paese di che pasta fosse fatto in realt\u00e0 il Ministro della Cultura. Successivamente, per\u00f2, Dalton incolpa Fitch dell'omicidio, ma lo aiuta a fuggire; Fitch con un amico si mette in viaggio per Aydindril.\nIntanto, Richard si convince che il problema non \u00e8 l'Insidia, ma la presenza dei Rintocchi. Spedisce comunque Cara ad Aydindril per rompere la bottiglia, e si dirige verso Anderith accompagnato, oltre che da Kahlan, dalla sua \u201cprima moglie\u201d Du Chaillu, che lo ha raggiunto accompagnata da alcuni Maestri di spada Baka Tau Mana. Pur incinta e vicina alla nascita del figlio dei Bantak, Du Chaillu sente di dover accompagnare Richard nella sua missione. Lo scopo di Richard \u00e8 di fermare ad Anderith l'avanzata dell'esercito dell'Ordine.\nZedd arriva per primo ad Anderith, scopre che i Rintocchi si annidano in una grotta nelle montagne all'interno di Anderith; nel tentativo di comunicare con loro perde il controllo del proprio corpo e si incarna in un corvo.\nAnche Richard e Kahlan arrivano ad Anderith, vedono il Dominie Dirtch (una impressionante serie di campane di pietra che cingono l'intero paese; basta colpirne una con un mortaio perch\u00e9 emetta un'onda sonora in grado di disintegrare chiunque si trovi oltre la linea esterna) ed incontrano Beata, diventata sergente dell'esercito. Stein, Dalton e Chandoor hanno infatti indebolito l'esercito di Anderith, sostituendo i soldati con ragazzi giovani ed inesperti; inoltre le truppe scelte sono composte da soldati dell'Ordine. Richard decide comunque che sia il popolo di Anderith a scegliere tra il D'hara e l'Ordine con un voto a suffragio universale.\nNonostante l'impegno profuso da Richard, Kahlan e dagli ufficiali di una parte dell'esercito D'Hariano, che al comando del generale Meiffert ha raggiunto il loro Lord Rahl, il popolo di Anderith, plagiato da Dalton e dai suoi complici, vota in massa per l'Ordine Imperiale.\nNel frattempo, Ann, ancora prigioniera di Jagang, approfitta degli effetti della corruzione della magia da parte dei Rintocchi per convincere le Sorelle della Luce a fuggire con lei, ma senza risultato. Solo Sorella Alessandra, Sorella dell'Oscurit\u00e0, sembra sensibile alle parole di Ann. Comunque, l'esercito di Jagang, con le Sorelle ed Ann, al seguito si avvicina sempre pi\u00f9 ad Anderith.\nI primi avamposti dell'esercito dell'Ordine arrivano nella capitale di Anderith. Dalton Campbell spedisce un gruppo dei suoi messaggeri, guidati da una Sorella dell'Oscurit\u00e0 che li ha magicamente rafforzati, all'accampamento dei D'Hariani. Il gruppo di messaggeri sorprende Kahlan, allontanatasi in preda allo sconforto per aver scoperto di essere incinta, e la massacrano di botte; in pi\u00f9, la Sorella lancia un incantesimo su Kahlan, che impedisce che l'uso della magia possa aiutarne la guarigione.\nRichard interviene casualmente a salvare la persona aggredita, non riconoscendo in lei Kahlan, mette in fuga gli aggressori ed affida il ferito, che appare in condizioni disperate, alle cure del marito di Claudine Whintrop, che abitava in prossimit\u00e0 del luogo dell'aggressione. Solo dopo alcune ore, Du Chaillu rivela a Richard che il ferito \u00e8 Kahlan, e lo avverte anche dell'incantesimo da cui la sua amata \u00e8 stata colpita.\nIntanto, Cara \u00e8 giunta ad Aydindril, ma scopre che la Spada della Verit\u00e0 \u00e8 stata rubata da Fitch; insegue il ragazzo fino ad Anderith, ma giunge in prossimit\u00e0 del Dominie Dirtch contemporaneamente all'arrivo delle avanguardie dell'Ordine Imperiale. Negli scontri che seguono, Cara viene catturata, Fitch ucciso assieme alla gran parte del giovane esercito di Anderith e la Spada della verit\u00e0 viene consegnata a Stein. Solo Beata e pochi commilitoni riescono a fuggire, e si allontanano da Anderith.\nDalton Campbell avvelena il Re, e consente a Chanboor di diventare il sovrano e assiste alla morte della sua amica Franca uccisa come maga dalla folla inferocita fomentata dall'Ordine Imperiale. Successivamente scopre che Chanboor ha preso sua moglie come amante abusando della devozione di lei per il potere che rappresenta. Lo shock per il tradimento di Teresa lo porta ad elaborare un piano per vendicarsi del sovrano: contrae una malattia venerea dalle prostitute di Fairfield ed infetta la moglie facendo l'amore con lei, in modo che lei infetti il suo amante. Allo stesso modo, fingendo di cedere alle avances di Hildemara, la moglie del sovrano, infetta anche lei.\nRichard, che ha studiato le mosse di Joseph Ander, l'antico fondatore del regno di Anderith, comprende come funziona il Dominie Dirch e capisce che per allontanare i Rintocchi dal mondo deve dar loro il modo di vendicarsi proprio di Ander, che li aveva dominati nel passato. Recatosi alle grotte dove gi\u00e0 era passato Zedd, infrange l'incantesimo che manteneva lo spirito di Ander al sicuro dai Rintocchi e lo lascia in balia della loro vendetta. I Rintocchi, soddisfatti, tornano nel mondo sotterraneo, il Dominie Dirch si disintegra e Zedd si pu\u00f2 reincarnare abbandonando il suo aspetto di corvo.\nMentre l'esercito dell'Ordine arriva in Anderith e si scatena in saccheggi, stupri ed uccisioni, Dalton uccide Stein, che, oltre a sfoggiare lo scalpo di Franca che ora arricchisce il suo mantello, si vanta di essersi fatto \u201cprestare\u201d Teresa da Chanboor, e prima di morire restituisce a Richard la Spada della Verit\u00e0. Ann, giunta al seguito di Jagang in Anderith, riesce a fuggire aiutata da Sorella Alessandra, che abiura il suo passato di Sorella dell'Oscurit\u00e0.\nIl libro si conclude con l'esercito del D'Hara che si ritira sotto la guida del generale Meiffert, mentre Richard, seguito da Cara che \u00e8 sfuggita all'Ordine, parte con Kahlan terribilmente ferita verso gli amati boschi dei Territori dell'Ovest. Solo nella pace delle sue terre pensa di poter far guarire Kahlan e di recuperare la serenit\u00e0 interiore, persa a seguito della sconfitta elettorale ad Anderith, che gli consenta di riprendere la lotta contro Jagang.\nQuinta regola del mago.\nProseguendo la tradizione dei precedenti quattro libri, Goodkind crea una nuova Regola del Mago, che serve come linea guida del libro: "}
{"id": "1861960", "revid": "890623", "url": "https://it.wikipedia.org/wiki?curid=1861960", "title": "Dergano", "text": "Dergano (: , \"D\u00e8rghen\" in dialetto milanese, : ) \u00e8 un quartiere di Milano, compreso nel Municipio 9.\nTra le personalit\u00e0 legate a Dergano va ricordato Enrico Mattei che qui impiant\u00f2 una sua fabbrica di produzione di prodotti chimici per concerie.\nStoria.\nLa piccola localit\u00e0 rurale di Dergano, di antica origine, costituiva un comune compreso nella Pieve di Bruzzano, parte del Ducato di Milano.\nRegistrata agli atti del 1751 come un villaggio milanese di 236 abitanti saliti a 395 nel 1771, alla proclamazione del Regno d'Italia nel 1805 Dergano risultava avere 403 residenti. Nel 1808 il governo napoleonico lo annesse per la prima volta a Milano, ma gli austriaci annullarono il provvedimento nel 1816 dopo l'istituzione del Regno Lombardo-Veneto.\nNel 1853 il comune di Dergano contava 854 abitanti, nel 1861 ne aveva 930.\nIl Comune venne aggregato nel 1868 ad Affori, a sua volta fuso a Milano in et\u00e0 fascista, assieme ad altri undici Comuni.\nInfrastrutture e trasporti.\nIl quartiere di Dergano \u00e8 attraversato a sud dalla circonvallazione esterna (della 90/91) e a est dal Viale Enrico Fermi, ovvero la parte iniziale della Superstrada Milano-Meda. Inoltre, nel quartiere ha origine il percorso della strada Comasina, che collega Milano (Piazzale Maciachini) a Como e alla Svizzera. Anticamente, la principale strada che collegava Milano a Como era la cos\u00ec chiamata \"Comasinella\"; questa \u00e8 l'attuale via Benigno Crespi, ovvero la strada che marca il confine tra Dergano e Montalbino.\nNel quartiere sono presenti due stazioni della linea M3 della metropolitana di Milano, Dergano e Maciachini; quest'ultima si trova lungo il confine tra Dergano e Montalbino.\nVarie linee di autobus e filobus, gestite da ATM, collegano Dergano ai quartieri limitrofi e a tutti gli altri quartieri che sorgono lungo la circonvallazione.\nDergano potrebbe essere servito, in un eventuale futuro, da una stazione ferroviaria della cintura ferroviaria, che lambisce il quartiere a nord. Il Piano Urbano della Mobilit\u00e0 Sostenibile (PUMS) del 2015, presentato dal comune di Milano, infatti, accarezzava l'ipotesi della costruzione di nuove stazioni ferroviarie lungo la cintura ferroviaria, tra cui, appunto Dergano."}
{"id": "1861961", "revid": "205250", "url": "https://it.wikipedia.org/wiki?curid=1861961", "title": "Leon Cooper", "text": "Carriera.\nCooper si diplom\u00f2 alla Bronx High School of Science nel 1947 e consegu\u00ec il \"Bachelor of Arts\" nel 1951, il Master's degree nel 1953 e il Ph.D. nel 1954 presso la Columbia University. Trascorse un anno all'Institute for Advanced Study di Princeton e insegn\u00f2 presso l'Universit\u00e0 dell'Illinois e l'Ohio State University, prima di giungere, nel 1958, alla Brown University. Ricopre il ruolo di Professore Thomas J. Watson di Scienze alla Brown e di direttore dell'Institute for Brain and Neural Systems.\nSocio dell'American Physical Society, dell'American Academy of Arts and Sciences, membro della United States National Academy of Sciences, dell'American Philosophical Society e dell'American Association for the Advancement of Science, \u00e8 stato \"Alfred P. Sloan Research Fellow\" dal 1959 al 1966 e \"Guggenheim Fellow\" tra il 1965 e il 1966. Ha condotto diverse ricerche presso istituzioni come il gi\u00e0 citato Institute for Advanced Study e il CERN di Ginevra.\nCuriosit\u00e0.\nNella serie televisiva The Big Bang Theory i produttori hanno utilizzato il suo cognome per l'omonimo personaggio chiave Sheldon Cooper, anch'egli fisico."}
{"id": "1861962", "revid": "51323", "url": "https://it.wikipedia.org/wiki?curid=1861962", "title": "Leon Neil Cooper", "text": ""}
{"id": "1861963", "revid": "51323", "url": "https://it.wikipedia.org/wiki?curid=1861963", "title": "Leon N. Cooper", "text": ""}
{"id": "1861964", "revid": "51323", "url": "https://it.wikipedia.org/wiki?curid=1861964", "title": "Leon Nathan Cooper", "text": ""}
{"id": "1861966", "revid": "1318658", "url": "https://it.wikipedia.org/wiki?curid=1861966", "title": "Edizioni Chillemi", "text": "Edizioni Chillemi \u00e8 una casa editrice italiana nata in una vecchia tipografia negli anni quaranta a ridosso della seconda guerra mondiale a Roma.\nSpecializzata attualmente in pubblicazioni storiche, oltre a testi specialistici, ha pubblicato diverse collane di Storia militare dedicate allo studio delle tattiche e delle strategie nei diversi periodi storici: dall'antichit\u00e0 ai giorni nostri. La casa editrice ha collaborato per la ricorrenza del 25 aprile con l'Associazione Nazionale Partigiani d'Italia, attraverso il suo periodico Patria Indipendente.\nAutori principali.\nGrazie alla collaborazione con altre entit\u00e0 editoriali, si sono raccolti attorno a questa testata un buon numero di autori specializzati in storia militare, sempre sotto il motto della casa editrice, che deriva dall'Atto Costitutivo dell'UNESCO del 16-11-1945:\n\"Poich\u00e9 le guerre hanno origine nella mente degli uomini, nella mente degli uomini si debbono costruire le difese della pace.\""}
{"id": "1861972", "revid": "1543377", "url": "https://it.wikipedia.org/wiki?curid=1861972", "title": "Sistema di navigazione inerziale", "text": "Un sistema di navigazione inerziale o sistema di guida inerziale \u00e8 un dispositivo di navigazione che fornisce informazioni su posizione, velocit\u00e0 e accelerazione di un dato veicolo (tra cui navi, aeromobili, missili e veicoli spaziali, ma anche robot), senza la necessit\u00e0 di riferimenti esterni o dispositivi di radiocomunicazione. Tuttavia, la misurazione della posizione nei sistemi inerziali \u00e8 inevitabilmente soggetta a deriva nel tempo, richiedendo perci\u00f2 una frequente ricalibrazione.\nStoria.\nI primi sistemi giroscopici furono sviluppati da L\u00e9on Foucault, in seguito utilizzati da Elmer Sperry per costruire un rudimentale autopilota all'inizio del XX secolo. Bisogna per\u00f2 attendere gli anni '30 per vedere i primi veri e propri sistemi di navigazione basati su riferimenti inerziali.\nI primi prototipi di sistemi di navigazione inerziale, originariamente sviluppati per la guida dei razzi, furono costruiti dal pioniere della missilistica americano Robert Goddard in parallelo con l'ingegnere tedesco Wernher von Braun. Il primo sistema progettato per il razzo V2 consisteva di due giroscopi e un accelerometro che consentivano di mantenere il razzo orientato verso il corretto azimut. Inizialmente i primi sistemi erano costituiti da pesanti sistemi elettromeccanici e analogici che non consentivano di ridondare i sistemi per aumentarne l'affidabilit\u00e0 nelle applicazioni aerospaziali. Questo problema fu particolarmente sentito nello sviluppo del programma Apollo, dove il sistema di navigazione divent\u00f2 un sistema critico e da cui dipendeva la vita degli astronauti. Ci\u00f2 diede una forte spinta ai primi tentativi di miniaturizzazione dei calcolatori al fine di produrre il primo sistema di navigazione inerziale digitale.\nUn esempio famoso di sistema INS per velivoli commerciali fu il sistema Delco Carousel, che forniva una parziale automatizzazione della navigazione nei giorni che precedettero la comune utilizzazione dei sistemi di gestione del volo. Il Carousel permetteva al pilota di entrare in una serie di punti di riferimento, e poi di guidare il velivolo da un punto all'altro usando un sistema di navigazione inerziale per stabilirne la posizione. Alcuni velivoli erano equipaggiati con due sistemi Carousel per ragioni di sicurezza.\nPrincipio di funzionamento.\nUn sistema di navigazione inerziale include almeno un calcolatore e una piattaforma o modulo che contiene degli accelerometri, dei giroscopi, od altri dispositivi sensibili al moto. Il sistema \u00e8 inizialmente fornito della sua velocit\u00e0 e posizione da un'altra sorgente (un operatore, un ricevitore satellitare GPS, etc.), e dopo di ci\u00f2 calcola la sua posizione aggiornata e velocit\u00e0 integrando le informazioni che ha ricevuto dai sensori di moto. Il vantaggio di un sistema inerziale \u00e8 quello di non necessitare di riferimenti esterni per determinare la sua posizione, il suo orientamento, o la sua velocit\u00e0 una volta che sia stato avviato.\nUn sistema inerziale pu\u00f2 rilevare una variazione della sua posizione geografica (per esempio, uno spostamento verso il nord o verso l'est), una variazione della sua velocit\u00e0 (velocit\u00e0, orientamento e verso del moto), e una variazione del suo orientamento (rotazione attorno ad un asse).\nI giroscopi misurano la velocit\u00e0 angolare del sistema in una terna di riferimento inerziale. Utilizzando l'orientamento iniziale del sistema rispetto al riferimento inerziale quale dato iniziale ed integrando la velocit\u00e0 angolare, si conosce l'orientamento attuale del sistema in qualsiasi momento.\nGli accelerometri misurano le accelerazioni lineari del sistema nel riferimento inerziale, ma nelle direzioni relative al sistema in movimento in cui vengono misurate (dato che gli accelerometri sono fissati al sistema e ruotano con esso, per\u00f2 non sono consapevoli del proprio orientamento).\nTuttavia, tenendo traccia sia della velocit\u00e0 angolare attuale del sistema sia della sua accelerazione lineare attuale misurata rispetto al sistema in \nmovimento, \u00e8 possibile determinare l'accelerazione lineare del sistema rispetto al riferimento inerziale. L'effettuazione della integrazione delle accelerazioni inerziali (usando la velocit\u00e0 originale come condizione iniziale) usando le corrette equazioni cinematiche produce la velocit\u00e0 inerziale del sistema, e un'ulteriore integrazione (usando la posizione originale come condizione iniziale) produce la posizione inerziale.\nTutti i sistemi di navigazione inerziale soffrono di deriva di integrazione: piccoli errori nelle misurazioni dell'accelerazione e nella velocit\u00e0 angolare vengono integrati in errori progressivamente maggiori nella velocit\u00e0, che vengono aggravati in errori ancora maggiori nella posizione. Questo \u00e8 un problema inerente ad ogni sistema di controllo ad anello aperto. \nI sistemi di navigazione inerziale sono spesso abbinati ai sistemi di navigazione satellitare, come il GPS, tramite un filtraggio digitale: il sistema inerziale fornisce dati a breve termine, mentre il sistema satellitare corregge gli errori di deriva del sistema inerziale. Questo tipo di integrazione viene tipicamente effettuata tramite un filtro di Kalman.\nTecnologie di costruzione.\nPiattaforme a sospensione cardanica stabilizzate giroscopicamente.\nIn alcuni sistemi gli accelerometri lineari sono disposti su una piattaforma a sospensione cardanica a stabilizzazione giroscopica. La sospensione cardanica \u00e8 un insieme di tre anelli, ciascuno anello con un paio di cuscinetti, inizialmente ad angolo retto.\nTale sospensione consente alla piattaforma di ruotare attorno a qualsiasi asse rotazionale (o, in altri termini, consente alla piattaforma di conservare l'orientamento mentre il velivolo vi ruota attorno). Normalmente, sulla piattaforma ci sono due giroscopi.\nSono montati due giroscopi per annullare la precessione giroscopica, cio\u00e8 la tendenza dei giroscopi a ruotare ad angolo retto rispetto alla direzione di una forza che vi venga applicata. Col montare due giroscopi (di uguale momento d'inerzia e ruotanti alla medesima velocit\u00e0) ad angolo retto le precessioni si annullano, e la piattaforma si contrapporr\u00e0 alla rotazione.\nQuesto sistema consente di misurare direttamente ai cuscinetti della sospensione cardanica gli angoli di rollio, imbardata e beccheggio del velivolo. Dei circuiti elettronici relativamente semplici possono venire impiegati per integrare le accelerazioni lineari, poich\u00e9 la direzione degli accelerometri lineari rimane invariata.\nIl grande svantaggio di questo schema \u00e8 quello di impiegare molte parti meccaniche costose di precisione. Questo schema \u00e8 dotato di parti in movimento che possono usurarsi o incepparsi, ed \u00e8 vulnerabile alla perdita di un grado di libert\u00e0. Il sistema PGCS (Primary Guidance Sistem) \ndel veicolo spaziale Apollo faceva uso di una piattaforma a tre assi stabilizzata a giroscopio, che forniva dati al calcolatore di guida dell'Apollo.\nPiattaforme a stabilizzazione giroscopica a sospensione fluida.\nLa perdita di un grado di libert\u00e0 a causa del fenomeno noto come blocco cardanico limita la manovrabilit\u00e0 e sarebbe benefico eliminare i collettori ad anello ed i cuscinetti del supporto cardanico. Pertanto, alcuni sistemi utilizzano cuscinetti a fluido oppure una camera galleggiante per montare la piattaforma stabilizzata. Questi sistemi possono presentare precisioni molto elevate (e.g. Advanced Inertial Reference Sphere). Come tutte le piattaforme girostabilizzate, questo sistema funziona bene con calcolatori relativamente lenti e di basso consumo.\nTali cuscinetti fluidi sono degli oggetti con dei fori attraverso i quali del gas inerte (come l'elio) pressurizzato ovvero dell'olio va a premere contro il guscio sferico della piattaforma. Detti cuscinetti fluidi sono molto scorrevoli, e la piattaforma sferica pu\u00f2 liberamente ruotare. Normalmente ci sono quattro aggetti di supporto, sistemati con disposizione tetraedrale per sostenere la piattaforma.\nNormalmente, nei sistemi di qualit\u00e0 superiore i sensori angolari sono dei trasformatori differenziali lineari i cui avvolgimenti sono realizzati su una scheda a formato di striscia circuitale stampata flessibile. Parecchie di tali strisce sono montate sui circoli equatoriali attorno al guscio sferico della piattaforma girostabilizzata. Elementi elettronici all'esterno della piattaforma utilizzano simili trasformatori differenziali per leggere i campi magnetici variabili generati dai trasformatori avvolti attorno alla piattaforma sferica. Ogni volta che un campo magnetico cambia di forma, o si muove, taglier\u00e0 i fili degli avvolgimenti posti sulle strisce dei trasformatori esterni. Il taglio del flusso genera una corrente elettrica negli avvolgimenti a strisce esterni, e dell'elettronica pu\u00f2 misurare detta corrente per ottenere gli angoli.\nDei sistemi economici talvolta impiegano dei codici a barra per percepire gli orientamenti, e fanno uso di celle solari o semplici trasformatori per l'alimentazione. Alcuni piccoli missili hanno la piattaforma alimentata con la luce che proviene dal motore attraverso una finestra o tramite della fibra ottica. Un soggetto di ricerca \u00e8 quello di sospendere la piattaforma per mezzo della pressione dei gas di scarico. I dati vengono restituiti all'esterno tramite dei trasformatori, talvolta tramite dei LED che comunicano con fotodiodi esterni.\nSistemi in configurazione Strapdown.\nCalcolatori digitali di peso leggero consentono al sistema di eliminare i cardani, dando cos\u00ec origine ai sistemi Strapdown, cos\u00ec nominati perch\u00e9 i loro sensori sono semplicemente assicurati al velivolo. Ci\u00f2 riduce i costi, elimina la condizione di parallelismo degli assi di rotazione, rimuovere l'esigenza di alcune calibrazioni, ed aumenta l'affidabilit\u00e0 con la eliminazione di alcune delle parti ruotanti. Dei sensori della velocit\u00e0 angolare chiamati \"girometri\" misurano come varia la velocit\u00e0 angolare del velivolo.\nIl sistema Strapdown ha un campo di misurazioni dinamiche parecchie centinaia di volte maggiore di quello richiesto da un sistema in configurazione a cardano. La ragione \u00e8 che esso deve integrare le variazioni di assetto del velivolo attorno agli assi di imbardata, beccheggio e rollio, nonch\u00e9 significativi movimenti. I sistemi a cardano normalmente possono funzionare correttamente con una frequenza di 50/60 aggiornamenti al secondo. Comunque sia, i sistemi Strapdown si aggiornano di norma circa 2000 volte al secondo. Una pi\u00f9 elevata frequenza risulta necessaria per mantenere le misurazioni angolari massime all'interno di un campo pratico per i girometri esistenti: circa 4 milliradianti. La maggior parte dei girometri sono ora interferometri a laser.\nGli algoritmi di aggiornamento dei dati (\"coseni direttori\" o \"Quaternioni\") che sono coinvolti sono troppo complessi per essere accuratamente eseguiti se non da elaboratori digitali. Tuttavia, i calcolatori digitali sono ora cos\u00ec economici e veloci che i sistemi a girometri possono ora essere ovunque usati e prodotti in massa. Il modulo lunare Apollo usava un sistema Strapdown nel suo allestimento di riserva.\nI sistemi Strapdown sono oggigiorno comunemente impiegati nelle applicazioni commerciali e tattiche (velivoli, missili, etc.). Non sono tuttavia ancora utilizzati su vasta scala nelle applicazioni dove sia richiesta un'elevata accuratezza (come nella navigazione sottomarina o nei sistemi di guida strategici).\nAllineamento in movimento.\nL'orientamento di un sistema giroscopico pu\u00f2 pure venire talvolta dedotto semplicemente dai dati memorizzati di posizione (per esempio GPS). Questo \u00e8, in particolare, il caso dei velivoli e degli automezzi, in cui il vettore velocit\u00e0 normalmente implica l'orientamento del corpo del veicolo.\nUn esempio \u00e8 un sistema di allineamento in movimento della Honeywell tramite GPS, per i sistemi di navigazione inerziale in configurazione Strapdown per l'aviazione civile. In tale sistema \u00e8 presente un processo di inizializzazione in cui l'inizializzazione si effettua mentre il velivolo \u00e8 in movimento, sia al suolo sia in aria. Ci\u00f2 viene attuato facendo ricorso al GPS e ad una prova di integrit\u00e0 dei dati memorizzati, cos\u00ec da consentire che siano soddisfatti i requisiti commerciali di integrit\u00e0 dei dati. Il processo \u00e8 stato certificato dalla FAA idoneo a recuperare le pure prestazioni del sistema di navigazione inerziale, equivalenti alle procedure di allineamento in condizioni stazionarie, per tempi di volo di aeromobili civili fino a 18 ore. Viene evitata la necessit\u00e0 di avere a bordo delle batterie dedicate ai giroscopi.\nGiroscopio a vibrazione.\nI sistemi di navigazione meno dispendiosi, designati per l'impiego nelle automobili, possono usare dei giroscopi a struttura vibrante per rilevare le variazioni di orientamento, e il trasduttore dell'odometro per misurare il percorso compiuto nel tragitto del veicolo. Questo tipo di sistema \u00e8 molto meno accurato dei sistemi di navigazione inerziale per finalit\u00e0 superiori, ma risulta adeguato per le applicazioni tipiche degli automezzi in cui il GPS \u00e8 il sistema di navigazione primario, e la navigazione stimata \u00e8 necessaria soltanto per riempire gli spazi nella copertura del GPS quando i fabbricati o i terreni bloccano i segnali satellitari.\nGiroscopio a risonatore emisferico (giroscopio a bicchiere balloon).\nSe un'onda stazionaria viene indotta in una cavit\u00e0 risonante globulare, per esempio in un bicchiere a stelo corto per rum (ovvero in un \"Balloon\") e poi il bicchiere viene inclinato, le onde stazionarie tendono a persistere nel medesimo piano di movimento, non si inclinano completamente con il contenitore. Questo artificio viene utilizzato per misurare gli angoli. In luogo di balloon per rum il sistema utilizza delle sfere cave di materiali piezoelettrici quali il quarzo ottenuti per lavorazione a macchina. Gli elettrodi di avviamento e percezione delle onde sono ottenuti per evaporazione nel quarzo.\nQuesto sistema non ha praticamente alcuna parte mobile, ed \u00e8 molto accurato. Tuttavia \u00e8 relativamente molto caro a causa del costo del lavoro di smerigliatura e levigatura delle sfere cave di quarzo.\nPer quanto siano stati costruiti dei sistemi coronati da successo, e la cinematica dei sistemi HRG sembri capace di maggiore precisione, tali sistemi non riscossero molto successo.\nIl sistema classico \u00e8 il sistema DELCO 130Y a giroscopio risonante emisferico, sviluppato attorno al 1986.\nSensori di velocit\u00e0 angolare a quarzo.\nQuesto sistema \u00e8 di solito integrato in un microcircuito di silicio. Ha due diapason di quarzo, accomodati \"manico-a-manico\" affinch\u00e9 le forze si cancellino. Degli elettrodi di alluminio evaporati nei diapason e nel microcircuito sottostante a un tempo sollecitano e rilevano il movimento. Il sistema risulta economico e di facile costruzione. Poich\u00e9 il quarzo \u00e8 stabile dimensionalmente, il sistema pu\u00f2 essere accurato.\nAllorch\u00e9 i diapason vengono ruotati attorno all'asse dei manici, la vibrazione dei rebbi tende a continuare nel medesimo piano del moto. Questo moto deve venire contrastato da forze elettrostatiche provenienti da elettrodi sotto i rebbi. Misurando la capacit\u00e0 tra i due rebbi di un diapason, il sistema pu\u00f2 determinare la velocit\u00e0 dello spostamento angolare.\nIl corrente stato dell'arte della tecnologia non militare pu\u00f2 realizzare piccoli sensori allo stato solido che possono misurare i movimenti del corpo umano. Questi dispositivi non hanno parti in movimento, e pesano circa 50 \u00a0g\nDispositivi allo stato solido che utilizzano i medesimi principi fisici vengono impiegati per stabilizzare le immagini prese con piccole videocamere. Questi possono essere estremamente piccoli (5\u00a0mm) e sono prodotti con tecnologie MEMS (MicroElectroMechanical Systems).\nGiroscopi a laser.\nI giroscopi a laser erano tenuti ad eliminare i cuscinetti nei giroscopi, e quindi il bastione ultimo delle lavorazioni a macchina di precisione e delle parti mobili.\nUn giroscopio a laser divide un raggio di luce laser in due raggi in direzioni opposte attraverso stretti canali in un sentiero ottico chiuso attorno al perimetro triangolare di un blocco di vetro cervit stabile alla temperatura con specchi riflettenti collocati in ciascun angolo. Quando il giroscopio sta ruotando ad una certa velocit\u00e0 angolare, la distanza percorsa da ciascun raggio diventa differente, ed il tragitto pi\u00f9 breve \u00e8 quello opposto alla rotazione. Lo spostamento di fase tra i due raggi pu\u00f2 venire misurata con un interferometro, ed \u00e8 proporzionale alla velocit\u00e0 di rotazione (effetto Sagnac).\nPraticamente, alle basse velocit\u00e0 di rotazione la frequenza d'uscita pu\u00f2 ridursi a zero a seguito del risultato della retrodiffusione che fa s\u00ec che i raggi si sincronizzino e si blocchino insieme. Ci\u00f2 \u00e8 noto come \"agganciamento, o blocco laser\". Il risultato \u00e8 che non c'\u00e8 pi\u00f9 variazione delle frange d'interferenza, e pertanto nessuna modificazione di misura.\nPer sbloccare i raggi luminosi controrotanti, i giroscopi a laser o hanno percorsi della luce indipendenti per le due direzioni (normalmente nei giroscopi a fibra ottica), o il giroscopio a laser \u00e8 montato su un motore vibrante piezoelettrico che fa vibrare l'anello del laser avanti e indietro rapidamente attorno all'asse d'entrata nella regione d'accoppiamento per disaccoppiare i raggi luminosi.\nIl vibratore \u00e8 il pi\u00f9 preciso, poich\u00e9 tutt'e due i raggi fanno uso del medesimo tragitto. I giroscopi a laser conservano cos\u00ec delle parti mobili, ma esse non si muovono molto.\nAccelerometri pendolari.\nUn accelerometro ad anello aperto consiste di una massa attaccata a una molla. La massa \u00e8 vincolata a muoversi solamente in linea con la molla. L'accelerazione fa deflettere la massa e viene misurato lo scarto di distanza. L'accelerazione \u00e8 derivata dai valori dello scarto di \ndistanza, della massa, e della costante della molla. Il sistema deve pure essere smorzato per evitare che entri in oscillazione.\nUn accelerometro ad anello chiuso ottiene prestazioni migliori con l'impiego di un anello retroattivo per eliminare la deflessione, mantenendo cos\u00ec la massa praticamente stazionaria. Ogni qual volta la massa si deflette, l'anello controreattivo fa applicare da una bobina elettrica una forza negativa uguale sulla massa, annullando il moto. L'accelerazione \u00e8 derivata dall'ammontare della forza negativa applicata. Poich\u00e9 la massa si sposta appena, le esigenze di linearit\u00e0 della molla e di smorzamento del sistema sono grandemente ridotte. In aggiunta, questo accelerometro provvede a una larghezza di banda aumentata oltre la frequenza naturale dell'elemento sensore.\nEntrambi i tipi di accelerometri sono stati prodotti con la medesima tecnica dei circuiti integrati su basi di silicio.\nIl sistema di navigazione inerziale negli aeromobili.\nL'unit\u00e0 computerizzata che svolge questo ruolo a bordo degli aeromobili prende il nome di unit\u00e0 di misura inerziale. Fino all'avvento del GPS, i sistemi inerziali rappresentavano in passato l'unico metodo di navigazione aerea in assenza di radioaiuti e rimangono ancora oggi una componente essenziale dell'avionica. Infatti, mentre il GPS garantisce una precisione ottimale e non soggetta a deriva sulla posizione, il tempo di risposta estremamente breve dell'unit\u00e0 inerziale \u00e8 necessario per fornire informazioni su velocit\u00e0 e accelerazione.\nI sistemi di navigazione inerziale incorporano degli accelerometri lineari ed angolari (per misurare le variazioni di posizione); alcuni includono degli elementi giroscopici (per mantenere un riferimento assoluto angolare). Gli accelerometri angolari misurano la rotazione del velivolo nello spazio. Generalmente, c'\u00e8 almeno un sensore per ciascuno dei tre assi: asse di beccheggio (alzare/abbassare la prua), asse di imbardata (prua a destra o a sinistra), ed asse di rollio (oscillazione intorno al proprio asse orizzontale). Gli accelerometri lineari misurano il modo in cui il velivolo si muove nello spazio. Poich\u00e9 esso si pu\u00f2 muovere lungo tre assi (su e gi\u00f9, sinistra e destra, ed avanti e indietro) esiste un accelerometro lineare per ciascuno dei tre assi.\nUn calcolatore real-time calcola con continuit\u00e0 la posizione attuale del velivolo. Prima, per ciascuno dei sei gradi di libert\u00e0 (x, y, z e \u03b8x, \u03b8y e \u03b8z), integra nel tempo le accelerazioni percepite per dedurre la velocit\u00e0 attuale. Poi integra la velocit\u00e0 per dedurre la posizione attuale.\nUn sistema di navigazione inerziale progettato per funzionare in prossimit\u00e0 della superficie terrestre deve incorporare il Pendolo di Schuler, affinch\u00e9 la sua piattaforma continui a puntare verso il centro della terra mentre il velivolo si sposta da luogo a luogo."}
{"id": "1861976", "revid": "435108", "url": "https://it.wikipedia.org/wiki?curid=1861976", "title": "Coppa del Mondo di pallanuoto maschile", "text": ""}
{"id": "1861978", "revid": "6923", "url": "https://it.wikipedia.org/wiki?curid=1861978", "title": "Nazionale di pallanuoto maschile della Jugoslavia", "text": "La nazionale di pallanuoto maschile della Jugoslavia \u00e8 stata la rappresentativa maschile nelle competizioni pallanuotistiche internazionali del Regno di Jugoslavia (1918-1941), della Repubblica Socialista Federale di Jugoslavia (1943-1992) e della Repubblica Federale di Jugoslavia (1992-2003).\n\u00c8 stata una delle nazionali pi\u00f9 vincenti della pallanuoto: nel suo palmar\u00e8s si contano tre olimpiadi, due mondiali, due europei e due coppe del mondo, con un totale di 35 podi conquistati in queste manifestazioni.\nL'erede diretta della nazionale Jugoslava \u00e8 la Serbia, la quale ha partecipato fino al 2003 sotto il nome di Repubblica Federale di Jugoslavia, e fino al 2006 sotto il nome di Serbia e Montenegro prima di diventare stato indipendente. Fino al 1991 la nazionale jugoslava ha partecipato nelle competizioni con atleti provenienti da tutte le repubbliche federali, poi dopo la dissoluzione, nella rosa comparivano giocatori serbi e montenegrini.\nFormazioni.\nZoran Mik\u010devi\u0107, Igor Milanovi\u0107, Renco Posinkovi\u0107, Goran Ra\u0111enovi\u0107, Marinko Roje, Aleksandar \u0160o\u0161tar, Ante Vasovi\u0107 e Tino Vegar."}
{"id": "1861980", "revid": "1573940", "url": "https://it.wikipedia.org/wiki?curid=1861980", "title": "Lepismida", "text": "I Lepismidi o pesciolini d'argento (Lepismida) sono un gruppo di piccoli insetti atteri, appartenenti alla sottoclasse Apterygota, ordine Thysanura.\nDescrizione.\nI Lepismida sono insetti di piccole dimensioni, con corpo lungo e appiattito, rivestito da squame dai colori iridiscenti, grigio-argentei o giallo-dorati.\nHanno capo provvisto di occhi piccoli, che possono anche mancare, e privo di ocelli. L'apparato boccale \u00e8 di tipo masticatore, con mandibole bicondile e palpi mascellari di 5-6 articoli. L'addome \u00e8 provvisto di stili negli uriti VII-IX o VIII-IX. Il decimo urotergo ricopre l'estremit\u00e0 del corpo.\nL'apparato respiratorio \u00e8 provvisto di 10 paia di stigmi e di trachee anastomizzate.\nA differenza dei Machilida, i Lepismidi non sono saltatori, non avendo l'ultimo paio di stili adattato a questa funzione.\nSistematica.\nL'inquadramento sistematico al rango di sottordine \u00e8 contemplato nella tassonomia classica, che include nei Thysanura \"sensu lato\" anche i Machilida. Gli orientamenti pi\u00f9 recenti elevano questo raggruppamento al rango di ordine, con il nome Zygentoma , distinguendolo dai Machilida, a loro volta elevati al rango di ordine con il nome Archaeognata .\nSi suddividono in 4 famiglie;\nLa pi\u00f9 rappresentativa \u00e8 quella dei Lepismatidae, comprendente i comuni \"Lepisma saccharina\" e \"Thermobia domestica\", spesso presenti nelle abitazioni."}
{"id": "1861986", "revid": "767487", "url": "https://it.wikipedia.org/wiki?curid=1861986", "title": "Due gemelle in Australia", "text": "Due gemelle in Australia (\"Our Lips are Sealed\") \u00e8 un film del 2000 diretto da Craig Shapiro.\nTrama.\nLe due gemelle Mary-Kate e Ashley Parker assistono casualmente ad una rapina nella quale vengono coinvolte, cos\u00ec si ritrovano all'FBI che da loro una nuova identit\u00e0 per il programma protezione testimoni e assegna loro un'altra citt\u00e0 in cui viviere. Purtroppo le due ragazze sono molto chiacchierone e diranno in tutti i posti in cui andranno che sono del programma protezione testimoni. Alla fine l'FBI dice che l'Australia era la loro ultima possibilit\u00e0 cos\u00ec le gemelle vanno in Australia con i nomi di Maddy e Abby. Inizialmente non vengono coinvolte nei gruppi della loro scuola e si sentono sole ma poi riescono ad entrare nel gruppo pi\u00f9 popolare della spiaggia cio\u00e8 quello di Victoria, una ragazza snob e molto ricca. Intanto i genitori delle ragazze gestiscono un albergo dove un giorno arrivano due ospiti sospetti. Questi ospiti non erano altri che dei parenti lontani del pianificatore della rapina e li aveva mandati l\u00ec per recuperare il diamante rubato il quale per sbaglio il rapinatore aveva messo nello zaino di Ashley. I due ospiti cercheranno invano nella stanza delle gemelle il diamante ma Ashley lo ha messo al collo come ciondolo di una collana. Le ragazze intanto fanno amicizia con due ragazzi dei quali si innamoreranno anche, ma saranno costrette a lasciare il gruppo di Victoria, la quale detesta i due ragazzi. Alla fine le gemelle riusciranno a restituire il diamante all'FBI e a smascherare il pianificatore della rapina."}
{"id": "1861994", "revid": "986213", "url": "https://it.wikipedia.org/wiki?curid=1861994", "title": "Francesco Antonio di Hohenzollern-Haigerloch", "text": "Biografia.\nFrancesco Antonio era il figlio minore di Mainardo I di Hohenzollern-Sigmaringen e di Anna Maria di Toering-Seefeld, e fratello quindi del Principe Massimiliano di Hohenzollern-Sigmaringen.\nNel 1681 venne creato dal padre Conte di Hohenzollern-Heigerloch (dominio parte del principato di Hohenzollern-Sigmaringen), divenendo fondatore di una nuova linea in reggenza di questa contea, dopo l'estinzione della precedente che era defunta nel 1630.\nIl 5 febbraio 1687 spos\u00f2 Maria Anna di K\u00f6nigsegg-Aulendorf, dalla quale ebbe quattro eredi:"}
{"id": "1861998", "revid": "86341", "url": "https://it.wikipedia.org/wiki?curid=1861998", "title": "Maurizio Santilli", "text": "Biografia.\nHa iniziato giovanissimo nel 1983 con la trasmissione \"Tandem\" su Rai 2 con Fabrizio Frizzi. Nel 1985 colleziona 20 puntate su rai 1 nella trasmissione Clap Clap condotta da Barbara Boncompagni.Nello stesso anno inizia la collaborazione artistica con l'attore Enzo Guarini con il quale forma il duo comico-musicale denominato \"I Guarilli\" girando nei teatri e cabaret italiani. Ha anche un'esperienza giornalistica scrivendo per Il Mattino. Nel 1988 si laurea in Scienze Politiche a Napoli e si trasferisce a Roma in pianta stabile. Debutta in teatro con Carlo Croccolo col testo \"Conigli\" di Jiga Melik. Nel 1989 con I Guarilli ha un grande successo a La Chanson, tempio storico del cabaret romano. Nel 1990 per la regia di Romolo Siena si conferma al Teatro Colosseo col variet\u00e0 \"Non mi toccare il Bosforo\". Nello stesso anno lavora a Radio1 Novanta per dieci puntate con Marcello Casco, Aba Cercato e Minni Minoprio. Nel 1992 debutta come attore monologhista al Teatro Colosseo e l'anno seguente \u00e8 protagonista al Teatro Argot di Roma con \"Comportamientos vagabundos\", un testo del messicano Norisco. Doppiatore della serie televisiva \"Beverly Hills\", nel 1995 \u00e8 protagonista dello spot della Vallelata. Nel 1996 dopo \"La conversazione continuamente interrotta\" di Ennio Flaiano al Teatro Flaiano di Roma, inizia stabilmente a lavorare per il cinema e la tv. \u00c8 con Nino Manfredi in \"Linda e il brigadiere\", con Ivo Garrani ne \"In nome della famiglia\", con Eros Pagni ne \"Il mastino\", con Luca Barbareschi in \"Cronaca nera\", con Corrado in \"Investigatori allo sbaraglio\" e in \"Sei forte maestro\" 1 e 2 su Canale 5 con Emilio Solfrizzi e Gastone Moschin che gli dar\u00e0 una grande popolarit\u00e0. \nContemporaneamente lavora per il cinema: nel 1996 \u00e8 con Raoul Bova ne \"Il sindaco\" e nel 1998 con Stefano Accorsi in \"Ormai \u00e8 fatta!\". In quell'anno sar\u00e0 co-protagonista in \"Dio c'\u00e8\", opera prima del regista Alfredo Arciero. Nel 1999 gira in pochi mesi \"Teste di cocco\", \"Le giraffe\", \"Il grande botto\" e \"Il partigiano Johnny\" con il quale \u00e8 a Venezia in concorso al Festival Internazionale del Cinema.Lavora, inoltre, con i fratelli Vanzina nel film comico \"E adesso sesso\".\u00c8 protagonista di 3 spot pubblicitari,Mozzarella Vallelata per la regia di E.Sannia.Pizza Regina Findus,regia di G.Campiotti e Blu Officina per la regia di A.D'Alatri.\nNegli stessi anni la sua popolarit\u00e0 cresce anche come cabarettista. Lavora in moltissimi locali di cabaret in giro per l'Italia e partecipa a prestigiose convention anche in Europa per importanti aziende italiane come Ferrari, Banca Fideuram, Wurth,Arca,Iittierre, Carapelli e tante altre. Nel 1999 riceve a Paestum il premio speciale Charlot per il cabaret. Dopo altre due pubblicit\u00e0 come protagonista per la Findus e la Blu Officina, nel 2007 lavora con Beppe Fiorello e Kasia Smutniak nella fiction su San Giuseppe Moscati per Rai 1 ed \u00e8 protagonista di puntata in \"Don Matteo\" 5. Partecipa, inoltre, a due serie de \"I Cesaroni\" e a due di \"Un medico in famiglia\". Nel 2008 scrive uno spettacolo dal titolo \"Memorie di un menestrello napoletano\", dove canta e racconta Napoli, incidendo anche col maestro Nicola Cordisco un fortunato cd. Nel 2010 \u00e8 in tourn\u00e9e nelle maggiori citt\u00e0 del Canada riscuotendo un grande successo di critica e di pubblico. Lo stesso in Argentina, Venezuela e Spagna. Nel 2011 \u00e8 con Michele Santoro su LA7 in Servizio Pubblico, nella ricostruzione come attore, di importanti fatti di cronaca. Nel 2012 debutta con un suo testo teatrale dal titolo \"Io adoro la sintesi, sar\u00f2 bre...\", dove racconta la storia degli umoristi del '900 da Campanile a Flaiano da Petrolini e Marchesi.Sempre nel 2012 lavora con Elena Sofia Ricci nella fiction \"Che Dio c'aiuti\". Nel 2015 scrive per il teatro lo spettacolo \"Dialoghi tendenti alla felicita' \"un testo molto accattivante in cui racconta come tendere alla felicita'. Inoltre, prendendo spunto da un suo viaggio fatto sulla tratta ferroviaria Carpinone-Sulmona tra Abruzzo e Molise,crea prima un cortometraggio e nel 2017 un lungometraggio dal titolo \"Il viaggio\", per la regia di Alfredo Arciero.Il film vince il Napoli Film Festival, il SidneyIndie Film Festival, il Social Wordl Film Festival e premiato come miglior film a San Diego in California ed in Venezuela, nonch\u00e9 finalista in India,a Bucarest e in altre citt\u00e0 italiane e straniere.Nel 2019 debutta con suo nuovo spettacolo musicale Napoli-Brazil sulla bossanova col maestro Nicola Cordisco."}
{"id": "1862001", "revid": "1318658", "url": "https://it.wikipedia.org/wiki?curid=1862001", "title": "Edmond James de Rothschild", "text": "Biografia.\nI primi anni.\nMembro del ramo francese della famiglia di banchieri Rothschild, nacque a Boulogne-Billancourt, nella periferia di Parigi, il pi\u00f9 piccolo dei figli di James Mayer de Rothschild e Betty von Rothschild. Cresciuto nel mondo della Seconda Repubblica e del Secondo Impero fu soldato della Guardia Mobile nella prima guerra franco-prussiana. Nel 1877 spos\u00f2 Adelheid del ramo di Napoli, figlia di Wilhelm Carl von Rothschild dalla quale ebbe tre figli James Armand Edmond, Maurice Edmond Karl e Miriam Caroline Alexandrine.\nInteressi artistici e filantropici.\nEdmond de Rothschild eredit\u00f2 il castello Rothschild, a Boulogne-Billancourt, e possedeva il castello Rothschild d'Armainvilliers a Gretz-Armainvilliers nel dipartimento della Senna e Marna.\nEdmond partecip\u00f2 solo in minima parte alla vita banchiera preferendo perseguire i suoi interessi artistici e filantropici ed aiutando la fondazione di istituzioni scientifiche come l'Istituto Henri Poincar\u00e9, l'Istituto di Biologia fisico-chimica, e il Centro Nazionale della Ricerca Scientifica, la Casa Diego Vel\u00e1zquez di Madrid, e l'Istituto francese a Londra.\nCome membro dell'Acceademia di Francia per le Belle Arti sponsorizz\u00f2 gli scavi archeologici di Charles Simon e Clermont Ganneau in Egitto, di Eustache de Lorey in Siria, e di Raymond Weyl in Palestina.\nEdmond de Rothschild acquis\u00ec un importante collezione di dipinti e stampe che don\u00f2 in parte al Museo del Louvre, la collezione era composta da pi\u00f9 di 40.000 stampe, circa 3.000 dipinti e 500 libri illustrati. Tra questi c'erano pi\u00f9 di 100 stampe e dipinti di Rembrandt. Una parte della sua collezione d'arte fu donata a suo figlio James A. de Rothschild ed \u00e8 ora parte della collezione nazionale custodita a Waddesdon Manor. \nNel 1882 Edmond vendette parte dei suoi acquisti di arte e cominci\u00f2 ad acquistare terra in Palestina.\nL'impegno sionista.\nAcquistando terre in Palestina, divent\u00f2 uno dei sostegni pi\u00f9 attivi del sionismo, finanziando il primo stabilimento a Rishon LeZion. \u00c8 uno degli \"uomini chiave\" della riuscita della Prima Aliyah.\nNel 1899, trasfer\u00ec 25 000 ettari di terre agricole acquistate dai latifondisti locali, cos\u00ec come le case coloniali che vi si trovavano, alla Jewish Colonization Association e continu\u00f2 a sostenerla finanziariamente.\nContrariamente agli altri, Rothschild, dava una grande importanza a questa impresa e fece cinque viaggi in Palestina (maggio 1887, primavera 1893, febbraio 1899, febbraio 1914 e maggio 1925) per seguire in modo paternalistico lo sviluppo delle \"sue colonie\".\nAiut\u00f2 gli ebrei della Russia cacciati dai \"pogrom\" a creare dei vigneti intorno al monte Carmelo, ma fall\u00ec nell'intento di sviluppare, come a Grasse, l'industria del profumo.\nNel 1924, cre\u00f2 la Palestina Jewish Colonization Association (PICA) che acquist\u00f2 pi\u00f9 di 500\u00a0km\u00b2 (50 000 ettari) di terreno.\nSi stima che abbia speso pi\u00f9 di 50 milioni di dollari in queste imprese.\nMor\u00ec a Boulogne-Billancourt il 2 novembre 1934 e la sua salma fu inumata nel cimitero di P\u00e8re-Lachaise a Parigi.\nNell'aprile 1954, le sue spoglie e quella di sua moglie furono esumate dal cimitero del Pere-Lachaise e trasportate in Israele su una fregata militare. Ad Haifa, la nave fu salutata dalle sirene e da colpi di cannone. Funerali nazionali ebbero luogo a Gerusalemme, nel corso dei quali l'anziano Primo ministro David Ben Gurion lesse l'elogio funebre.\nLe salme di Edmond di Rothschild e di sua moglie furono inumate nei Giardini del Memoriale di Ramat Hanadiv."}
{"id": "1862002", "revid": "106616031", "url": "https://it.wikipedia.org/wiki?curid=1862002", "title": "Numerazioni a sovrapprezzo", "text": "Per numerazioni a sovrapprezzo (o numerazioni a valore aggiunto o numerazioni premium) s'intendono numerazioni telefoniche non geografiche soggette ad una tariffa maggiorata rispetto a chiamate di telefonia tradizionale.\nCaratteristiche.\nLa maggiore tariffa addebitata all'utente chiamante (sono possibili differenti tariffe a seconda dell'Operatore utilizzato) costituisce il corrispettivo per la remunerazione del Fornitore di Contenuti. Sono numerazioni a sovrapprezzo i numeri inizianti con 89X ovvero 892, 894, 895 e 899. Il Fornitore di Contenuti, responsabile dell'utilizzo della numerazione, \u00e8 obbligato ad inserire, prima del servizio a pagamento, un messaggio gratuito che deve obbligatoriamente indicare: la societ\u00e0 che offre il servizio, la tipologia di servizio offerto, il costo al minuto, il costo dello scatto alla risposta e la durata massima della chiamata.\nL'utilizzo delle numerazioni a sovrapprezzo \u00e8 regolamentato dalla Delibera n. 26/08/CIR.\nTipologia.\nA partire dal 31 dicembre 2009 Le numerazioni 144 e 166 non sono pi\u00f9 utilizzabili per servizi a valore aggiunto in quanto le numerazioni 1X sono riservate ai numeri di emergenza."}
{"id": "1862005", "revid": "71433", "url": "https://it.wikipedia.org/wiki?curid=1862005", "title": "Quills", "text": ""}
{"id": "1862014", "revid": "986213", "url": "https://it.wikipedia.org/wiki?curid=1862014", "title": "Carlo I di Hohenzollern", "text": "Biografia.\nCarlo era figlio del conte Eitel Federico III di Hohenzollern e di Giovanna di Witthem. Carlo I spos\u00f2 Anna di Baden-Durlach (1512-1579).\nCarlo, divenuto conte, pass\u00f2 in seguito a ricoprire cariche di rilievo anche nell'amministrazione del Sacro Romano Impero: dapprima fu tesoriere divenendo poi Presidente del Consiglio di Stato. Nel 1534 ricevette dall'Imperatore Carlo V le contee di Sigmaringen e Veringen.\nCon la sua morte nel 1576 le propriet\u00e0 della sua casata, che erano rimaste concentrate nelle sue mani sino a quel giorno, vennero divise tra i suoi figli sopravvissuti: questo diede luogo alla fondazione delle linee storiche collaterali della casata degli Hohenzollern, ovvero gli Hohenzollern-Hechingen (con a capo Federico IV), gli Hohenzollern-Sigmaringen (con a capo Carlo II) e gli Hohenzollern-Haigerloch (con a capo Cristoforo), linea che si estinse nel 1630 e che venne integrata nei domini degli Hohenzollern-Sigmaringen, per poi essere rifondata sul finire del secolo."}
{"id": "1862016", "revid": "149727", "url": "https://it.wikipedia.org/wiki?curid=1862016", "title": "Gro\u00dfsiedlung Britz", "text": ""}
{"id": "1862023", "revid": "1001457", "url": "https://it.wikipedia.org/wiki?curid=1862023", "title": "Holiday Cup", "text": "La Holiday Cup \u00e8 una competizione pallanuotistica per squadre nazionali femminili che si tiene negli Stati Uniti dal 1998. L'evento, che in origine si teneva annualmente, \u00e8 stato modificato nel corso degli anni per venire organizzato nel secondo e terzo anno all'interno di un quadriennio, oltre che venire spostato dal mese di luglio alla stagione invernale, a causa della concomitanza della World League.\nAltre novit\u00e0 introdotte nel corso degli anni riguardano l'aumento delle squadre partecipanti (in origine erano solo 4) e l'inclusione di rappresentative europee nel 1999 (Russia e Paesi Bassi).\nNel 2001 fu invitata per la prima volta anche l'Italia, che nell'occasione conquist\u00f2 la medaglia di bronzo.\nVoci correlate.\n&lt;br&gt;"}
{"id": "1862025", "revid": "1963149", "url": "https://it.wikipedia.org/wiki?curid=1862025", "title": "Casiquiare", "text": "Il Casiquiare \u00e8 un corso d'acqua naturale del Sud America, che unisce i bacini del Rio delle Amazzoni a quello dell'Orinoco. Scorre principalmente in Venezuela, e per parte del suo corso determina il confine tra questo Stato e la Colombia.\nLe sue caratteristiche idrauliche sono, se non uniche, assai rare, tanto da essere chiamato dai locali \"canale\" o \"braccio\" piuttosto che \"fiume\".\nGeografia.\nIl fiume non ha una sorgente vera e propria, ma ha origine da una biforcazione dell'Orinoco sulla sua riva sinistra. La quota della biforcazione \u00e8 di 123 m s.l.m. ed \u00e8 posta 32\u00a0km a valle della Missione Esmeralda; la larghezza all'origine \u00e8 circa 120\u00a0m e dell'Orinoco drena circa un terzo delle acque. Nel punto d'origine la corrente ha una velocit\u00e0 di un chilometro l'ora.\nL'andamento del fiume \u00e8 in direzione sud-ovest; attraversa una zona piatta della foresta tropicale con numerosi meandri, e nel suo corso riceve numerosi affluenti da entrambe le rive.\nLa foce \u00e8 sul Rio Guaina presso la citt\u00e0 di San Carlos de R\u00edo Negro ad una quota di 91 m.s.l.m.; dall'unione dei due fiumi il corso d'acqua viene chiamato Rio Negro. Alla foce la larghezza \u00e8 di circa 600 metri e la velocit\u00e0 pu\u00f2 raggiungere i 10\u00a0km/h nei periodi di piena. Nel periodo di piena si apre un braccio secondario chiamato Canale Itinivini, che sfocia anch'esso nel Rio Negro, ma circa 50\u00a0km pi\u00f9 a valle della foce perenne.\nLa lunghezza del corso d'acqua \u00e8 di 326\u00a0km ed il suo bacino imbrifero \u00e8 di 43.200\u00a0km\u00b2.\nLe principali citt\u00e0 sul suo corso sono San Carlos de Rio Negro alla frontiera tra Colombia e Venezuela e Solano in Venezuela.\nLa parte settentrionale del fiume \u00e8 all'interno d'una riserva naturale localizzata nel rettangolo identificato tra le coordinate 0\u00b0 30'N 62\u00b0 45'W e 4\u00b040'N 66\u00b034'W ed chiamata Reserva dei Biosfera Alto Orinoco Casiquiare dall'anno 1993.\nParticolarit\u00e0 dell'origine.\nNella zona originaria il letto del fiume \u00e8 posto su di un tavolato basaltico scarsamente erodibile; gli affluenti di destra apportano al fiume notevoli quantit\u00e0 di sabbia grossa mentre, quelli di sinistra acqua pi\u00f9 chiara: le acque non si miscelano e quelle della riva destra sono pi\u00f9 torbide. Nel tratto antecedente alla biforcazione, l'Orinoco attraversa prima una strettoia e successivamente un allargamento; in questo allargamento la velocit\u00e0 delle acque diminuisce e la rena si deposita sul fondo creando un dosso immerso. Il dosso crea una differente velocit\u00e0 tra le correnti almeno a livello di fondale e questo crea una separazione in corrispondenza d'un meandro.\n\u00c8 possibile vedere tale barena dalle fotografia satellitare in periodo di magra.\nScoperta ed esplorazione.\nIn Amazzonia i corsi d'acqua sono stati sempre usati dalle popolazioni locali come vie di comunicazione ed il Casiquiare non \u00e8 stato un'eccezione.\nSi ritiene che Lope de Aguirre fu, nel 1561, il primo europeo vi abbia navigato: dai resoconti dei suoi viaggi \u00e8 possibile vi sia passato, ma se lo fece non ne comprese l'importanza geografica.\nNel 1744 il missionario gesuita Manuel Rom\u00e1n, navigando sull'Orinoco, ebbe la ventura d'incontrare dei mercanti di schiavi portoghesi provenienti dal Brasile; li segu\u00ec nel loro ritorno fino raggiungere il Rio Negro ed una volta avutone la prova dell'esistenza del collegamento tra i due bacini ritorn\u00f2 indietro per la medesima via. Del suo viaggio lasci\u00f2 una descrizione dettagliata e tale fu sufficiente perch\u00e9 una commissione ispano-portoghese, dopo una ricognizione nel 1755, stabilisse il confine tra i possedimenti l'anno successivo. In Europa il racconto del Rom\u00e1n venne ripreso da Le Condamine ed altri ma venne accolto con estrema incredulit\u00e0.\nNel 1800 i naturalisti Alexander von Humboldt e Aim\u00e9 Bonpland esplorarono il fiume e ne tracciarono una mappa dettagliata del suo corso, che venne pubblicata nel 1812. Nel 1950 il naturalista Vareschi effettu\u00f2 una spedizione scientifica con strumentazioni pi\u00f9 moderne, arrivando a determinare la particolarit\u00e0 dell'origine.\nNavigabilit\u00e0 ed economia.\nIl fiume \u00e8 permanentemente navigabile da piccole e medie imbarcazioni, e in periodo di piena anche da grandi chiatte commerciali.\nNonostante la possibilit\u00e0 di unire due bacini fluviali importanti la navigazione commerciale \u00e8 limitata alle necessit\u00e0 delle popolazioni rivierasche. Tra i motivi di tale scarso utilizzo vi sono la scarsit\u00e0 di popolazione presente nei due bacini, l'assenza di grandi miniere nella zona ed anche la scarsa sicurezza dei territori attraversati, specialmente dal lato colombiano.\nVi sono stati contatti tra i governi brasiliano e venezuelano per rendere navigabile perennemente il fiume e chiatte identificate come 100AB dalle autorit\u00e0 brasiliane, ma tali accordi non sono andati oltre progetti di massima. A frenarli \u00e8 anche la possibilit\u00e0 di utilizzare un itinerario fluviale alternativo attraverso i fiumi Terni e Atabapo, che sono navigabili fino una zona paludosa nei pressi dell'Orinoco; con un canale di 17\u00a0km, superando una quota di 15\u00a0m, si potrebbe ottenere il medesimo risultato.\nLa zona \u00e8 scarsamente popolata: nel 1992 vi risiedevano 150.000 abitanti, di cui un 10% indigeni delle foreste.\nL'unica fonte d'inquinamento nota \u00e8 il mercurio dovuto alle fasi di raffinazione dell'oro estratto illegalmente."}
{"id": "1862027", "revid": "287204", "url": "https://it.wikipedia.org/wiki?curid=1862027", "title": "Laser scanner", "text": "I sensori laser scanner (anche detti laser 3D) sono strumenti che consentono il rilevamento di modelli tridimensionali di oggetti a scale e risoluzioni differenti.\nPer meglio capire il loro funzionamento occorre innanzitutto soffermarsi sul significato della parola laser e come \u00e8 possibile utilizzare un laser per effettuare delle misure.\nIl laser.\nDal punto di vista applicativo il laser \u00e8 un'apparecchiatura che trasforma energia da una forma primaria (elettrica, ottica, chimica, termica o nucleare) in un fascio monocromatico e coerente di radiazioni elettromagnetiche di intensit\u00e0 elevata: la luce laser.\nLa scoperta fondamentale che ha permesso l'emissione della luce laser \u00e8 dovuta ad A. Einstein nel 1917. Il termine \"L.A.S.E.R.\" \u00e8, infatti, acronimo di: \"Light Amplification by Stimulated Emission of Radiation\" (amplificazione della luce da emissione stimolata di radiazione).\nI generatori di luce laser.\nPer giungere alla realizzazione pratica dello strumento furono necessari alcuni decenni dal momento della scoperta fondamentale del fenomeno di Amplificazione della luce da emissione stimolata di radiazione (LASER).\nFurono i fisici statunitensi Arthur Schawlow e Charles Hard Townes a brevettare, nel 1958, il primo dispositivo laser anche se a reclamare la paternit\u00e0 della scoperta fu il loro connazionale Gordon Gould. Il primo fascio di luce laser fu osservato due anni dopo, nel 1960 dal fisico Theodore Maiman (ricercatore presso i laboratori Huyghens-California) in un cristallo di rubino. Nello stesso periodo il fisico statunitense, di origine iraniana, Ali Javan costru\u00ec il primo laser a elio-neon.\nIl laser, dal punto di vista fisico, non \u00e8 altro che una radiazione elettromagnetica, ovvero un'onda luminosa, avente le seguenti caratteristiche:\nNaturalmente una radiazione luminosa pu\u00f2 avere una lunghezza d'onda differente. Nel caso del laser la radiazione pu\u00f2 essere ultravioletta (avere cio\u00e8 una lunghezza d'onda compresa tra i 200 e 400\u00a0nm), visibile (tra i 400 e i 700\u00a0nm) o infrarossa (tra i 700 e i 3000\u00a0nm).\nI rischi biologici legati all'uso dei laser.\nI rischi connessi all'uso del laser sono sia quelli relativi alle caratteristiche intrinseche del fascio, sia quelli derivanti dalle apparecchiature che permettono di creare e mantenere questo tipo di radiazione. L'interazione diretta con il fascio interessa in modo particolare occhi e pelle.\nLe varie tipologie di laser sono identificate in classi diverse, dalla normativa internazionale CEI EN 60825, a seconda della pericolosit\u00e0 del fascio.\nI distanziometri laser: principi di funzionamento.\nI distanziometri ad onde oggi presenti sul mercato possono essere classificati in due grandi categorie:\nA seconda dello strumento utilizzato si ottengono precisioni e distanze massime misurabili (portata) differenti.\nGli strumenti laser scanner oggi sul mercato utilizzano in genere distanziometri laser che misurano il tempo di volo del segnale, ovvero distanziometri ad impulsi.\nLa precisione ottenibile con uno strumento a tempo di volo che utilizza un laser di classe 1 \u00e8 al massimo di 4 \u00f7 6\u00a0mm a circa 100\u00a0m, valore che decresce in modo non significativo all'aumentare della distanza.\nLa distanza massima misurabile oggi \u00e8 di circa 800 \u00f7 1000\u00a0m nel caso dei distanziometri ad impulsi che non necessitano di prisma riflettente. Questa distanza cresce notevolmente se si utilizzano prismi riflettenti. Questa situazione per\u00f2 non si verifica mai nel caso dei sensori laser scanner in quanto questi sono concepiti per una digitalizzazione di oggetti e non per la misurazione delle coordinate di un solo punto ben materializzato (ad esempio da un prisma).\nI sensori laser scanner.\nI distanziometri laser oggi presenti sul mercato del rilevamento sono sempre pi\u00f9 precisi ed affidabili e possono misurare la posizione di punti ad elevata velocit\u00e0. L'unione di un distanziometro con queste caratteristiche ad un insieme di apparati meccanici di alta precisione ha reso possibile la realizzazione dei sensori laser scanner. La meccanica dello strumento permette di materializzare una direzione di acquisizione mentre il distanziometro laser acquisisce una distanza lungo la direzione stessa. Il risultato dell'acquisizione \u00e8 un insieme di punti sparsi nello spazio in modo pi\u00f9 o meno regolare che comunemente viene chiamata nuvola di punti.\nI laser scanner oggi presenti sul mercato sono molti ed ognuno di essi presenta caratteristiche differenti nel principio di acquisizione, nella precisione ottenibile, nella portata e nella velocit\u00e0 di acquisizione. Nonostante le molteplici differenze tra di essi \u00e8 possibile classificare i sensori laser in alcuni gruppi principali. \nLa prima classificazione che \u00e8 possibile effettuare \u00e8 quella che distingue gli strumenti a seconda del principio di acquisizione che utilizzano: \nI laser scanner possono anche essere classificati a seconda di altre caratteristiche che sono:\nPossono essere distinti due tipi di laser differenti: laser statici e laser mobili. \nGli strumenti statici sono quelli generalmente impiegati nelle linee di controllo meccanico, per il monitoraggio di movimenti e deformazioni o per il rilevamento di alta precisione. In genere hanno una posizione fissa nel tempo e acquisiscono sempre una stessa scena.\nI laser scanner mobili, o trasportabili, sono quelli pi\u00f9 utilizzati nel campo del rilevamento topografico. Si tratta di strumenti di dimensioni ridotte che sono posizionati su treppiedi e permettono di inquadrare la zona desiderata.\nCaratteristiche dei sensori laser.\nSi possono distinguere strumenti a piccola portata (&lt; 1\u00a0m, in genere laser triangolatori con precisioni sub-millimetriche), strumenti a media portata (1\u00a0m \u00f7 50\u00a0m, distanziometrici o triangolatori con precisioni da 0.2 a 6\u00a0mm) e strumenti a lunga portata (50\u00a0m \u00f7 6000\u00a0m, distanziometrici con precisioni da 5\u00a0mm a 2\u00a0cm).\nNaturalmente non bisogna dimenticare che la portata di un laser \u00e8 funzione del tipo di materiale colpito dal raggio e, in particolar modo, dalla riflettivit\u00e0 del materiale alla lunghezza d'onda del laser. Maggiore \u00e8 infatti la riflettivit\u00e0, maggiore sar\u00e0 la portata ottenibile, mentre minore \u00e8 la riflettivit\u00e0 (e quindi maggiore la parte di energia assorbita), minore sar\u00e0 la portata. Questo avviene semplicemente perch\u00e9 il raggio riflesso dalla superficie si propaga nell'atmosfera che non \u00e8 altro che un corpo trasparente. Come tale ha la propriet\u00e0 di assorbire, trasmettere e riflettere una qualsiasi radiazione elettromagnetica. Nonostante nei limiti di operabilit\u00e0 dei laser l'effetto di attenuazione del segnale laser sia abbastanza ridotto \u00e8 facilmente dimostrabile da prove empiriche come l'effetto di attenuazione aumenti all'aumentare della distanza che si vuole rilevare. \nSe la parte di raggio riflesso da una superficie \u00e8 particolarmente debole questa si disperde velocemente nell'ambiente per cui la distanza massima rilevabile in questo caso diminuisce.\nFinora sono state messe in evidenza le caratteristiche di precisione, portata e velocit\u00e0 nell'acquisizione per le differenti tipologie dei sensori laser.\nEsistono per\u00f2 numerosi altri aspetti che devono essere considerati per stabilire la qualit\u00e0 di uno strumento laser scanner per il rilevamento di un particolare oggetto. \nIn particolare bisogna considerare:\nIl trattamento dei dati laser scanner.\nL'interesse di chi utilizza un sensore laser scanner \u00e8 quello di ottenere uno o pi\u00f9 prodotti del rilevamento che gli consentano di estrarre, nel modo pi\u00f9 agevole possibile, una serie di informazioni riguardanti l'oggetto che \u00e8 stato rilevato.\nLe nuvole di punti acquisite con i sensori laser sono in grado, per loro natura, di rispondere a questo tipo di esigenza solo parzialmente. Si tratta infatti di dati di tipo discreto e quindi difficilmente interpretabili. Per questi motivi, al fine di ottenere uno o pi\u00f9 prodotti in grado di rispondere alle esigenze dell'utilizzatore, si rende necessario elaborare correttamente i dati acquisiti.\nA seconda del tipo di prodotto che si vuole ottenere dovranno essere attuate particolari procedure di trattamento ed elaborazione che, esattamente come nel caso delle acquisizioni, dovranno essere progettate a priori e controllate durante l'utilizzo.\nIl progetto delle fasi di elaborazione del dato laser \u00e8 di fondamentale importanza in quanto \u00e8 proprio da questo insieme di operazioni che si ottiene il prodotto finale. Effettuare il trattamento dei dati in modo sbagliato \u00e8 la causa principale dell'ottenimento di un prodotto non congruo rispetto a quello prospettato. Un progetto di trattamento dei dati laser correttamente ideato permette invece da un lato di ottenere un prodotto finale di qualit\u00e0, dall'altro di controllare operazione per operazione ci\u00f2 che si sta producendo.\nCon il termine di trattamento dei dati laser scanner si intende l'insieme delle operazioni che consente di ottenere, a partire da una o pi\u00f9 nuvole di punti acquisite, un prodotto finale che possa essere utile ad un utente per l'estrazione di informazioni di interesse (modello 3D a colori, Immagine solida, ortofoto di precisione...). Questo insieme di operazioni pu\u00f2, per semplicit\u00e0, essere rappresentato da due fasi ben distinte:\nTrattamento dei dati laser.\nCon il termine trattamento preliminare del dato laser si intendono tutte le operazioni che vengono effettuate direttamente sulla nuvola di punti per la creazione di un modello 3D completo e corretto dell'oggetto. Al termine di questo insieme di operazioni il modello ottenuto \u00e8 ancora sotto forma di punti sparsi ma privo di errori di acquisizione ed espresso in un unico sistema di riferimento scelto a piacere.\nLe operazioni tipiche del trattamento preliminare dei dati laser sono:\nIl risultato che si ottiene dall'insieme delle operazioni elencate \u00e8 una nuvola di punti complessa e completa dell'oggetto che rappresenta il corretto punto di partenza per la creazione di qualsiasi prodotto rivolto all'utilizzatore finale dei dati.\nCreazione del prodotto finale.\nDopo aver effettuato l'insieme delle operazioni di trattamento preliminare \u00e8 possibile procedere alla creazione del prodotto finale vero e proprio. I prodotti oggi ottenibili utilizzando la tecnologia laser possono essere di vario tipo. \nIn particolare \u00e8 possibile distinguere due famiglie di prodotti sostanzialmente differenti:\nIntegrazione con dati fotogrammetrici.\nI sensori laser scanner sono strumenti in grado di fornire modelli digitali di qualsiasi oggetto sotto forma di una nuvola di punti molto densa. Un modello a punti non \u00e8 per\u00f2 facilmente comprensibile e spesso non \u00e8 facile estrarvi informazioni utili.\nAffinch\u00e9 il modello sia pi\u00f9 semplicemente comprensibile \u00e8 usuale effettuare la modellazione tridimensionale, che consiste nel trasformare, attraverso opportune metodologie, l'insieme di punti in una o pi\u00f9 superfici.\nQuando si ha a disposizione un modello a superfici dell'oggetto \u00e8 possibile, attraverso l'utilizzo di appositi software, estrarre informazioni di volume, sezioni, ecc\u2026\nRispetto all'oggetto reale per\u00f2 un modello descrittivo cos\u00ec ottenuto \u00e8 ancora privo di tutta l'informazione radiometrica che \u00e8 propria degli oggetti naturali e/o artificiali. \nLa possibilit\u00e0 di disporre anche dell'informazione radiometrica agevola ulteriormente l'interpretazione dell'oggetto in quanto permette di ottenere modelli digitali tridimensionali perfettamente rispondenti a quello reale, modelli che in letteratura informatica sono chiamati di realt\u00e0 virtuale.\nPer questo motivo i costruttori di laser scanner e molti ricercatori hanno cercato, negli ultimi anni, di integrare l'informazione tridimensionale geometrica acquisita con i sensori laser scanner con l'informazione radiometrica reale degli oggetti. Le soluzioni ottenute sono diverse ed oggi, molti degli strumenti laser presenti nel mercato del rilevamento, permettono di acquisire, oltre all'informazione geometrica ed ai valori di riflettivit\u00e0 valutati per mezzo della radiazione laser anche l'informazione radiometrica. I modelli ottenuti sono quindi nuvole di punti tridimensionali di tipo denso colorate.\nMetodi per l'integrazione fisica dei dati.\nOggi \u00e8 possibile integrare i dati laser scanner con le informazioni radiometriche dell'oggetto in diverse maniere.\nLe pi\u00f9 semplici soluzioni oggi proposte sono principalmente due:\nQueste due tipologie di integrazione si distinguono sostanzialmente per alcuni motivi. Utilizzare una fotocamera esterna connessa allo scanner ha il vantaggio di permettere all'utente di scegliere la risoluzione dell'immagine e l'obiettivo pi\u00f9 adatto alle proprie esigenze ed inoltre permette di ottenere una serie di prodotti di integrazione che si basano sull'utilizzo delle immagini digitali. Un esempio di integrazione sono l'immagine solida e l'ortofoto di precisione. Inoltre una fotocamera esterna pu\u00f2 essere sostituita semplicemente con una pi\u00f9 recente in caso di necessit\u00e0. \u00c8 sufficiente effettuare la calibrazione dell'apparecchio prima del suo utilizzo. \nIl numero di immagini da realizzare e la loro acquisizione viene effettuata direttamente attraverso il software di gestione dello strumento.\nPer quanto riguarda i sensori interni integrati si possono distinguere due tipologie di sensori differenti:\nI sensori interni integrati sono in genere pi\u00f9 difficilmente aggiornabili rispetto ad un apparecchio esterno, presentano per\u00f2 il vantaggio di poter effettuare il rilevamento con un solo strumento senza la necessit\u00e0 di trasportare fino al luogo del rilievo pi\u00f9 strumenti e diversi cavi o dispositivi di connessione.\nNel caso dei sensori interni integrati a misurazione spot un ulteriore svantaggio \u00e8 dovuto alla bassa risoluzione dell'immagine ottenuta. Essendo inoltre l'acquisizione laser, e quindi quella radiometrica, molto lenta, questo tipo di immagine \u00e8 soggetta a cambiamenti di esposizione alla luce evidenti da un punto acquisito ad un altro.\nIl principio dell'integrazione.\nSi trascurano in questa trattazione i laser scanner con sensore integrato di tipo spot coassiali al raggio laser in quanto per questo tipo di sensore \u00e8 semplicemente acquisito un tono radiometrico per ogni punto geometrico.\nIn tutti gli altri strumenti l'informazione radiometrica viene rilevata attraverso l'acquisizione di una immagine di una certa dimensione (sia nel caso di sensore interno che nel caso di fotocamera esterna infatti si hanno un sensore collegato ad un obiettivo fotografico stabilito), realizzata utilizzando un obiettivo avente una determinata focale. \nL'intento dell'integrazione \u00e8 quello di associare ad ogni entit\u00e0 geometrica acquisita (punto) il proprio colore. \nPer poter associare ad ogni punto il proprio colore \u00e8 necessario per prima cosa conoscere le relazioni geometriche in base alle quali si sono formate le immagini.\nUna immagine pu\u00f2 essere considerata con buona approssimazione come una prospettiva centrale dell'oggetto fotografato. La relazione fra le coordinate di un punto sull'immagine e le corrispondenti coordinate oggetto del punto rappresentato pu\u00f2 essere espressa attraverso le equazioni di collinearit\u00e0 che devono essere corrette per tenere conto degli inevitabili errori indotti dall'obiettivo e dalla camera fotografica.\nNote le coordinate XYZ del punto acquisito (nel sistema laser scanner) e noti i parametri di orientamento esterni ed interni dell'immagine \u00e8 possibile calcolare le corrispondenti coordinate immagine del punto e di conseguenza il tono radiometrico relativo al punto. Ripetendo l'operazione di prospettivizzazione per ogni punto del modello si ottiene come risultato finale un modello 3D a punti colorato\nL'immagine solida.\nUno degli argomenti che maggiormente ha suscitato e continua a suscitare interesse da parte dei ricercatori e dei produttori di strumenti laser scanner, \u00e8 l'integrazione della tecnologia laser scanner con altri tipi di informazione. Tra tutte le possibili integrazioni quella dell'informazione radiometrica derivante da immagini digitali ad elevata definizione \u00e8 quella che suscita maggior interesse. Questo tipo di completamento di dati permette infatti di colorare la nuvola di punti con i colori reali dell'oggetto. I modelli ottenuti sono molto simili a quelli di realt\u00e0 virtuale e rendono possibile la creazione di modelli tridimensionali e di visualizzazioni digitali prima d'ora impensabili.\nColorare la scansione laser non \u00e8 per\u00f2 l'unica scelta possibile.\nInnanzitutto \u00e8 necessario effettuare alcune considerazioni sul ruolo dei sensori laser e delle tecniche di fotogrammetria nel rilevamento di oggetti in genere e come queste due tecniche trovino modo di integrarsi.\nEffettuare un rilevamento di un oggetto significa descrivere la forma dell'oggetto stesso rispettandone dimensioni e proporzioni. Per descrivere un oggetto in genere sono restituite (o disegnate) le parti che caratterizzano l'oggetto stesso e che possono essere di tipo geometrico (ad esempio spigoli, angoli, cambi di pendenza) o radiometrico (ad esempio il passaggio, su una superficie piana, da un materiale ad un altro). \nLa fotogrammetria, la topografia e le tecniche di rilevamento in genere cercano proprio di descrivere gli oggetti secondo questa ottica, attraverso cio\u00e8 l'individuazione e la successiva restituzione delle linee di discontinuit\u00e0.\nIl laser scanner, per le sue caratteristiche di acquisizione, non rispecchia invece questo tipo di esigenza. La possibilit\u00e0 offerta dai laser scanner \u00e8 infatti quella di poter creare una copia dell'oggetto in scala sotto forma di nuvola di punti, quella che in genere \u00e8 chiamata DDSM (\"Dense Digital Surface Model\"). I punti acquisiti non coincidono per\u00f2 mai con le linee di discontinuit\u00e0 dell'oggetto in quanto l'acquisizione avviene in modo casuale. In genere quasi nessun punto acquisito colpisce perfettamente i bordi geometrici o radiometrici dell'oggetto.\nDa questa semplice ma fondamentale considerazione si capisce come in realt\u00e0 i laser scanner siano uno strumento che si rivolge al mercato del rilevamento fornendo un'informazione assolutamente nuova rispetto a quelle fornite dalle tecniche di fotogrammetria e topografia e che non si trova in alcun modo in concorrenza con esse.\nValutando la diversit\u00e0 di prodotto fornito \u00e8 quindi facilmente comprensibile come la massima produttivit\u00e0 possibile la si ottiene attraverso un'integrazione ragionata delle due tecniche di rilevamento.\nLa pi\u00f9 semplice di queste integrazioni \u00e8 quella di unire i dati radiometrici della fotogrammetria a quelli geometrici acquisiti dal sensore laser, ovvero colorare la nuvola di punti utilizzando delle immagini digitali.\nLe immagini digitali ad alta definizione sono per\u00f2, allo stato attuale, molto pi\u00f9 ricche di informazioni rispetto alle scansioni laser (in termini di punti acquisiti a parit\u00e0 di distanza di presa e di campo di acquisizione). Colorare una nuvola di punti significa quindi in qualche modo perdere parte delle informazioni acquisite per via fotografica. Come se non bastasse le informazioni perse sono proprio quelle che, in fotogrammetria, sono utilizzate per la definizione delle linee di discontinuit\u00e0.\nUna soluzione alternativa \u00e8 quella di cercare di preservare la qualit\u00e0 dell'immagine digitale ed integrare le due tecniche secondo principi differenti. \u00c8 proprio in questa ottica che \u00e8 stata sviluppata l'immagine solida. Si tratta di un nuovo prodotto di integrazione che mantiene completamente intatte le caratteristiche geometriche e radiometriche dell'immagine digitale permettendo per\u00f2 la gestione contemporanea di tutte le informazioni tridimensionali geometriche acquisite con i sensori laser scanner."}
{"id": "1862039", "revid": "767487", "url": "https://it.wikipedia.org/wiki?curid=1862039", "title": "Xenomania", "text": "Xenomania \u00e8 una delle squadre di produttori musicali britanniche pi\u00f9 importanti, ideata dall'autore e produttore Brian Higgins. Il nome Xenomania significa, a detta dello stesso Higgins, \"the exact opposite of Xenophobia...a love of everything, of all cultures\" (\"l'esatto opposto di xenofobia...un amore per tutto e per tutte le culture\"). La squadra di autori si compone di Nick Coler, Giselle Sommerville, Miranda Cooper (conosciuta anche come Moonbaby), Lisa Cowling, Tim Powell, e Matt Gray.\nCaratteristiche.\nXenomania produce musica pop con influenze di musica elettronica e power pop, tra cui numerose hit degli anni 2000 tra cui tutti i singoli delle Girls Aloud e altri di artisti importanti come Gabriella Cilmi, Kylie Minogue, Cher e Sophie Ellis-Bextor. Pi\u00f9 , nel 2009 hanno co-prodotto l'album dei Pet Shop Boys intitolato Yes.\nStoria.\nEsordi: anni novanta.\nLe prime produzioni risalgono al terzo album di inediti di Dannii Minogue, \"\", del 1997, tra cui la traccia \"All I Wanna Do\", estratta con successo come singolo. Il grande successo arriva nel 1998 con la produzione della hit mondiale di Cher \"Believe\".\nAnni 2000.\nNegli anni 2000 continua l'attivit\u00e0 di produzione; dal 2002 in particolare Xenomania produce tutte le canzoni del gruppo britannico delle Girls Aloud, nato dalla versione britannica del \"talent show\" \"Popstars\" e di grande successo in patria, con numerosissimi singoli nella top10 nazionale tutti scritti dalla squadra Xenomania.\nNel 2007 hanno invece collaborato per la realizzazione del terzo album di Sophie Ellis-Bextor \"Trip the Light Fantastic\" e per il quinto delle Sugababes \"Change\", oltre ad aver collaborato per tracce di Alesha Dixon e Franz Ferdinand.\nIl 2008 si apre con la produzione dell'album di debutto della giovane cantante australiana Gabriella Cilmi \"Lessons to Be Learned\" ed il singolo di lancio \"Sweet About Me\", successo mondiale. L'anno si chiude con la produzione di \"Out of Control\" quinto album delle Girls Aloud.\nDopo una collaborazione annunciata gi\u00e0 nella primavera del 2008 finalmente il 23 marzo 2009 viene pubblicato l'album \"Yes\" dei Pet Shop Boys, che ottiene un gran successo in diverse classifiche, soprattutto europee.\nIl 5 ottobre 2009 viene prodotto un album \"live\" delle Girls Aloud, \"\"."}
{"id": "1862041", "revid": "62004", "url": "https://it.wikipedia.org/wiki?curid=1862041", "title": "Milton Wagner", "text": ""}
{"id": "1862044", "revid": "228587", "url": "https://it.wikipedia.org/wiki?curid=1862044", "title": "Suddivisioni dell'India", "text": "Le suddivisioni dell'India sono le unit\u00e0 amministrative nelle quali \u00e8 suddiviso il territorio nazionale indiano. \nIn ordine gerarchico di importanza, esse sono:\nStati federati e territori.\nAl primo livello vi sono i 28 stati federati e gli 8 territori. Ogni stato federato ha un'assemblea legislativa detta Vidhan Sabha, democraticamente eletta.\nDivisioni.\nAlcuni degli stati pi\u00f9 grandi hanno come secondo livello amministrativo le divisioni: Bengala Occidentale, Bihar, Chhattisgarh (dal 2008), Haryana, Jharkhand, Karnataka, Madhya Pradesh, Maharashtra, Punjab, Rajasthan, Uttarakhand e Uttar Pradesh.\nDistretti.\nAl di sotto delle divisioni, o degli stati dove non sono presenti le divisioni, vi sono i distretti (\"zilla\" in hindi), che in tutta l'India assommano a oltre 600.\nComuni.\nI comuni possono prendere diverse denominazioni: blocco di sviluppo (\"development block\"), \"tehsil\" (in hindi), \"mandal\" (in telugu), \"taluka\", corporazione municipale (\"municipal corporation\", \"maha-nagar-palika\"), municipalit\u00e0 (\"municipality\", \"nagar-palika\"), consigli cittadini (\"city council\", \"nagar panchayat\"), suddivisioni (\"subdivisions\") nel caso di agglomerati urbani come per esempio nel distretto di Delhi Ovest.\nVillaggi.\nI villaggi (\"graam\", \"gau'n\") rappresentano il livello amministrativo pi\u00f9 basso in India."}
{"id": "1862046", "revid": "118695659", "url": "https://it.wikipedia.org/wiki?curid=1862046", "title": "Brett Leonard", "text": " \nBiografia.\nSpecializzato in filmografia dell'orrore e della fantascienza, ha debuttato sul grande schermo con \"Incubo in corsia\", ma il film che lo ha consacrato \u00e8 stato l'adattamento di un romanzo di Stephen King, \"Il tagliaerbe\". Quest'ultimo \u00e8 considerato il primo film diretto da Leonard, ed ha incassato circa 150.000.000 $, comparato ad una spesa preventiva di 6 milioni.\nIl regista, negli anni ha dimostrato di saper utilizzare con cautela ed efficacia i VFX e gli effetti speciali, qualit\u00e0 dimostrate nei film \"Virtuality\" e \"T-Rex\", pubblicati nei cinema IMAX 3D.\nPer il cantante Peter Gabriel ha diretto i videoclip \"Kiss That Frog\" e \"Play\", per MC Twist \"Step Off\" e per Billy Idol \"Shock To The System\" ed \"Heroin\"."}
{"id": "1862047", "revid": "767487", "url": "https://it.wikipedia.org/wiki?curid=1862047", "title": "Harald Edelstam", "text": "Divenne conosciuto durante la seconda guerra mondiale con il soprannome \"Svarta Nejlikan\", ovvero \"garofano nero\" (in riferimento al libro \"La primula rossa\", in inglese chiamato \"The Scarlet Pimpernel\", letteralmente \"il garofano scarlatto\", da cui il titolo anche in svedese), per aver aiutato agenti e sabotatori del Special Operations Executive a sfuggire dai soldati tedeschi.\nDurante gli anni settanta fu nominato ambasciatore di Svezia in Cile, e divenne conosciuto come il \"Raoul Wallenberg degli anni '70\" per aver aiutato diplomatici cubani e rifugiati politici uruguaiani a sfuggire alle persecuzioni a seguito del golpe cileno del 1973.\nNel 2007 \u00e8 stato prodotto in Svezia un film chiamato \"Svarta nejlikan\" (\"The Black Pimpernel\" in inglese) che ritrae Edelstam durante il periodo trascorso come ambasciatore svedese in Cile."}
{"id": "1862053", "revid": "1305772", "url": "https://it.wikipedia.org/wiki?curid=1862053", "title": "L'oro di Napoli", "text": ""}
{"id": "1862059", "revid": "198277", "url": "https://it.wikipedia.org/wiki?curid=1862059", "title": "Davide Pellegrini", "text": "Carriera.\nGiocatore.\nFratello dei calciatori Luca e Stefano. Ha vestito, tra le altre, le maglie di Varese (squadra con cui ha esordito), Fiorentina, Pisa, Verona (club in cui \u00e8 ricordato come protagonista della seconda \"Fatal Verona\" per il Milan con un gol decisivo il 22 aprile 1990 che cost\u00f2 lo scudetto ai rossoneri) e Venezia.\nAllenatore.\nInizia alle giovanili del . Nella Serie C1 2007-2008 subentra da allenatore pro-tempore all'esonerato Franco Colomba al Verona ed \u00e8 esonerato dopo 2 mesi con la squadra all'ultimo posto in classifica a 14 punti, sostituito da Maurizio Sarri (tornando ad allenare la Berretti); risubentra dopo 2 mesi all'esonerato Sarri ottenendo la salvezza ai play-out; in Lega Pro Seconda Divisione 2009-2010 allena il Monopoli fino alle dimissioni dell'11 novembre 2009, per le contestazioni e le critiche ricevute, dopo 13 punti in 12 gare, a 5 punti sopra i play-out in linea con gli obiettivi estivi della societ\u00e0; in Serie D subentra a febbraio 2011 al Kras Repen e a ottobre 2011 all'A.S. Villafranca fino ad aprile 2012, quando \u00e8 esonerato con la squadra in zona play-out. Nella stagione 2012-2013 torna ad allenare le giovanili del Verona, prima gli allievi regionali, poi gli allievi nazionali fino a giugno 2014, con cui vince il Torneo Citt\u00e0 di Arco - Beppe Viola del 2013. Nella stagione 2014-2015 gli vengono riaffidati gli allievi regionali, nella successiva gli Under 17 Lega Pro, nel 2016 l'Under 16 ed infine nel 2017 ritorna alla guida dell'Under 17 della squadra scaligera. "}
{"id": "1862062", "revid": "105133094", "url": "https://it.wikipedia.org/wiki?curid=1862062", "title": "Avenue of Stars", "text": "L'Avenue of Stars era la versione londinese del Hollywood Walk of Fame. Apr\u00ec nel 2005 con cento nomi."}
{"id": "1862064", "revid": "124123", "url": "https://it.wikipedia.org/wiki?curid=1862064", "title": "Kaoru Ishikawa", "text": "Fu un professore universitario e un influente innovatore della gestione della qualit\u00e0 piuttosto conosciuto in Nord America per il Diagramma di Ishikawa o diagramma causa-effetto (noto anche come Diagramma a spina di pesce) usato nell'analisi dei processi industriali.\nBiografia.\nNato a Tokyo, maggiore degli otto figli di Ichiro Ishikawa. Nel 1939 ha conseguito all'Universit\u00e0 Imperiale di Tokyo una laurea di Ingegneria in chimica applicata. Il suo primo lavoro fu di dirigente tecnico navale (1939-1941) poi si trasfer\u00ec alla Nissan Liquid Fuel Company fino al 1947. Ishikawa avrebbe ora iniziato la sua carriera come professore associato all'Universit\u00e0 Imperiale di Tokyo. Poi ottenne la presidenza del Musashi Institute of Technology nel 1978.\nNel 1949, Ishikawa entr\u00f2 nella Union of Japanese Scientist and Engineers (JUSE), un gruppo dedito alla ricerca nel controllo della qualit\u00e0. Dopo la Seconda guerra mondiale il Giappone inizi\u00f2 a trasformare il suo settore industriale, che in Nord America era ancora percepito come produttore di giocattoli scadenti e videocamere di bassa qualit\u00e0. Era una sua capacit\u00e0 quella di saper muovere molte persone verso una meta comune come iniziative per il miglioramento della qualit\u00e0 nell'industria Giapponese. Tradusse, integr\u00f2 ed ampli\u00f2 i concetti di gestione di W. Edwards Deming e Joseph M. Juran nel sistema Giapponese.\nDopo essere divenuto professore in pieno servizio nella facolt\u00e0 di Ingegneria all'Universit\u00e0 Imperiale di Tokyo (1960) Ishikawa introdusse il concetto di Circolo di CQ (1962) in collaborazione con lo JUSE. Questo concetto nacque da un esperimento per vedere quali effetti poteva avere la cosiddetta \"leading hand\" (Gemba-cho) sulla qualit\u00e0. Era un'estensione naturale di questa forma di addestramento a tutti i livelli di un'organizzazione. Sebbene molte compagnie fossero state invitate a partecipare, solo una (la Nippon Telephone &amp; Telegraph), accett\u00f2. I Circoli di Cq divennero ben presto molto popolari formando un importante collegamento nel Sistema di Gestione per la Qualit\u00e0 di un'organizzazione. Ishikawa avrebbe scritto due libri sui Circoli di CQ (\"QC Circle Koryo\" e \"How to Operate QC Circle Activities\").\nTra i suoi sforzi nella promozione della qualit\u00e0 compaiono l' \"Annual Quality Control Conference for Top Management\" (1963) e molti libri sul \"Controllo Qualit\u00e0\". Fu direttore di un editoriale del mensile \"Statistical Quality Control\". Ishikawa ha partecipato in numerose attivit\u00e0 di standardizzazione.\nIl 1982 vide lo sviluppo del Diagramma di Ishikawa, usato per determinare le cause di un problema."}
{"id": "1862067", "revid": "251304", "url": "https://it.wikipedia.org/wiki?curid=1862067", "title": "Incidente aereo in Brasile (Congonhas) del 17 luglio 2007", "text": ""}
{"id": "1862070", "revid": "339392", "url": "https://it.wikipedia.org/wiki?curid=1862070", "title": "Dottor Donald Mallard", "text": ""}
{"id": "1862076", "revid": "468393", "url": "https://it.wikipedia.org/wiki?curid=1862076", "title": "Granuli di Fordyce", "text": "I granuli di Fordyce, da non confondere con la malattia di Fox-Fordyce, sono ghiandole sebacee ipertrofiche che si rinvengono di solito sulle mucose, come quella orale e genitale. Non \u00e8 da confondere come una malattia essendo di natura benigna e asintomatica. Prendono il nome dal dermatologo statunitense che per primo, nel 1896, le descrisse e analizz\u00f2: John Addison Fordyce.\nI granuli si presentano come piccole papule, di solito di colore giallastro.\nEssendo formazioni di natura del tutto fisiologica, non necessitano di alcuna terapia. Potrebbero per\u00f2 generare disagi psicologici e ne \u00e8 possibile la rimozione con specifiche terapie laser. Durante la fase mestruale del ciclo tendono ad aumentare di dimensioni e possono infiammarsi determinando dolore e prurito vaginale. In caso di ipertrofia possono essere scambiate per un adenoma sebaceo."}
{"id": "1862078", "revid": "75421", "url": "https://it.wikipedia.org/wiki?curid=1862078", "title": "Tag Heuer", "text": ""}
{"id": "1862081", "revid": "287204", "url": "https://it.wikipedia.org/wiki?curid=1862081", "title": "Vis Volley Castelfidardo", "text": "La Vis Volley Castelfidardo \u00e8 una societ\u00e0 pallavolistica maschile di Castelfidardo, in provincia di Ancona.\nStoria della societ\u00e0.\nLa societ\u00e0 nasce nel 1985 da una costola della Societ\u00e0 \"Vis Basket\", che praticava la pallacanestro fin dal 1967. Sul finire degli anni novanta raggiunge la Serie C.\nTra il 2000 e il 2002 una serie di due promozioni consecutive hanno permesso al club marchigiano di approdare in Serie B1; dopo aver vinto i \"play-off\" 2007-08 per la promozione contro Gioia del Colle ed in finale la Zinella Bologna, raggiunge per la prima volta nella sua storia il traguardo della Serie A2 nel corso della stagione 2008-09 con sponsor La Nef. Purtroppo la stagione si \u00e8 conclude con l'ultimo posto e la retrocessione in serie B1, categoria nella quale partecipa nella stagione 2009-2010 ottenendo un piazzamento onorevole.\nPer problemi economici non si iscriver\u00e0 l'anno successivo al campionato nazionale ma decide di ripartire dalla serie D regionale con una squadra di giovanissimi. Nelle stagioni 2011-2012 e 2012-2013 partecipa al campionato di prima divisione . In quest'ultima edizione vince il campionato dopo una serie di 25 vittorie consecutive, precedute da una sola sconfitta per 3 a 2 alla prima giornata e riconquista la serie D regionale . Nella stagione 2013-2014 disputera' l'ultimo campionato prima dello scioglimento della societ\u00e0."}
{"id": "1862082", "revid": "234156", "url": "https://it.wikipedia.org/wiki?curid=1862082", "title": "BWV 575", "text": ""}
{"id": "1862086", "revid": "76963", "url": "https://it.wikipedia.org/wiki?curid=1862086", "title": "Charles Tomlinson", "text": "Biografia.\n\u00c8 nato e cresciuto nella cittadina di Stoke-on-Trent, Staffordshire. Ha studiato inglese al Queens\u2019 College di Cambridge, insieme a Donald Davie. Prima di lasciare l'universit\u00e0 ha passato un anno in Liguria e poi ha insegnato alla scuola elementare. Pi\u00f9 tardi \u00e8 diventato Professore Emerito di Poesia all'Universit\u00e0 di Bristol.\nIl suo primo libro di poesie \u00e8 stato pubblicato nel 1951 e \"Collected Poems\" da Oxford University Press nel 1985, seguito poi da \"Selected Poems: 1955-1997\" nel 1997. Dal 2000 ha pubblicato due raccolte, \"Skywriting\" (2004) e \"Cracks in the Universe\" (2006), edite entrambe da Carcanet.\nCharles Tomlinson eccelle come autorevole traduttore di poesie dal russo, dallo spagnolo e dall'italiano, compresi i lavori di Antonio Machado, F\u00ebdor Ivanovi\u010d Tjut\u010dev, C\u00e9sar Vallejo ed Attilio Bertolucci. Ha inoltre collaborato con lo scrittore messicano Octavio Paz. Ha pubblicato il libro \"Oxford Book of Verse in English Translation\" ed i \"Selected Poems\" di William Carlos Williams.\n\u00c8 anche un artista, \"In Black and White: The Graphics of Charles Tomlinson\", con introduzione del Premio Nobel Octavio Paz, \u00e8 stato pubblicato nel 1976.\nNel 1991 ha registrato tutte le sue poesie pubblicate per la Keele University. \u00c8 stato insignito dell'Ordine dell'Impero Britannico dalla Regina nel 2002. Lui e la moglie Brenda vivono in un cottage a Ozleworth, vicino a Wotton-under-Edge. ed hanno due figlie."}
{"id": "1862091", "revid": "729019", "url": "https://it.wikipedia.org/wiki?curid=1862091", "title": "Lingua a carta geografica", "text": "Per lingua a carta geografica conosciuta anche con il nome di glossite benigna migratoria o di eritema migrante (da non confondersi con la malattia dallo stesso nome ma che riguarda tutto il corpo) in campo medico, si intende una condizione benigna a carattere cronico o recidivante del dorso della lingua. Insieme alla glossite romboidea mediana e alla lingua scrotale costituiscono una triade di manifestazioni di difficile diagnosi e che vengono trattate solitamente in maniera sproporzionata rispetto all'occorrenza salvo in quei casi maggiormente sintomatici.\nEtimologia.\nIl nome della malattia deriva dalla strana forma che acquista la lingua grazie alla varie piccole macchie rosse circondate da un bordo bianco, infatti sembra osservare una terra emersa circondata da un oceano, come se fosse una mappa.\nEpidemiologia.\nEt\u00e0.\nLa condizione \u00e8 principalmente diffusa nei bambini e adolescenti, anche se alcuni studi hanno calcolato che l'et\u00e0 di maggiore incidenza si attesta dalla seconda e terza decade di et\u00e0. Pochi studi si discostano da questo dato, come quello condotto su una follow-up decennale, affermando che la maggioranza dei casi in cui le persone hanno contratto tale condizione avevano un'et\u00e0 superiore ai 40 anni.\nEtnia.\nPer quanto riguarda le etnie non vi \u00e8 diversit\u00e0 di diffusione.\nSesso.\nIl sesso pi\u00f9 colpito \u00e8 quello femminile. dato confermato da studi condotti su 2.500 persone, Al contrario studi condotti nei ragazzi in et\u00e0 scolastica in Ungheria (il campione superava di poco le mille unit\u00e0) dimostrava al contrario una prevalenza maschile, stesso dato ma su una popolazione pi\u00f9 ampia (pi\u00f9 di 70.000 ragazzi) \u00e8 stata riscontrata in Israele, studio condotto in una ricerca comparata sull'epidemiologia della lingua scrotale.\nManifestazioni.\nLe papille filiformi continuamente si perdono e ricrescono, la condizione risulta in molti casi asintomatica, mentre la zona pi\u00f9 colpita sono i margini laterali della lingua e l'apice. Si riscontra talvolta anemia Le lesioni possono variare nel corso della condizione , sia per quanto riguarda il colore (talvolta le macchie appaiono rosse) e le dimensioni e possono anche spostarsi.\nEziologia.\nLa vera origine della condizione non \u00e8 certa ma fra le cause registrate in letteratura medica si sospetta che all'origine vi sia una patologia di base come il diabete mellito, anche se in uno studio condotto nel 2000 si nota come non sia marcata tale possibilit\u00e0. Che si tratti di un qualche tipo di infezione a base patologica \u00e8 suggerito dalla natura infiammatoria, e quindi potrebbe trattarsi di un'infezione batterica o relativa a funghi patogeni o all'AIDS. Inoltre sono stati registrati anche alcuni collegamenti con l'atopia e la sindrome di Reiter. L'ipotesi di una deficienza vitaminica dopo uno studio condotto nell'universit\u00e0 del Minnesota \u00e8 stata parzialmente scartata in quanto non si sono riscontrati miglioramenti rilevanti rispetto al placebo somministrato.\nGenetica ed ereditariet\u00e0.\nIl possibile coinvolgimento genetico \u00e8 stato introdotto gi\u00e0 dalla seconda met\u00e0 del XX secolo ipotesi che per decenni suscita interesse anche nei decenni successivi come dimostra una pubblicazione del 1987, dove fra l'altro suggeriva la suddivisione in due tipologie della malattia. Uno studio condotto su 50 persone in Grecia specificatamente condotto per comprendere la reazione degli antigeni in tale malattia ne ha rivelato un aumento del DR5 e del DRW6 e al contempo una diminuzione del DR2, tutto ci\u00f2 supporta la teoria basata sulla genetica. Analogamente alcuni studi suggeriscono poi un carattere ereditario. Anche una possibile correlazione genetica con la lingua scrotale \u00e8 stata ipotizzata in letteratura su uno studio condotto su 4000 pazienti iraniani.\nLa psoriasi.\nMolti studi hanno dimostrato un collegamento con la psoriasi, anche studi effettuati in Italia e basati su quasi un centinaio di persone, confermano questa teoria che in uno studio condotto in Iran di durata quinquennale (negli anni 2000 - 2005) ha dimostrato come la correlazione sia maggiore rispetto alla lingua scrotale. Di contro si \u00e8 giunti alla conclusione che le due malattie potessero incidentalmente manifestarsi senza alcuna correlazione eziologica.\nDerivazione allergica.\nDiversi studi suppongono una natura allergica della lingua a carta geografica essi sono stati condotti su persone che soffrono di asma e rinite evidenziando che la malattia pu\u00f2 essere ritenuta un segno clinico.\nRuolo dello stress.\nAltra teoria riguarda il fattore psicosomatico che avrebbe un ruolo importante nella eziopatogenesi della malattia dove in tal caso la malattia costituirebbe un effetto dello stress, confortata da un'aumentata incidenza della manifestazione nei malati mentali con sintomi pi\u00f9 gravi.\nOsservazioni in vivo hanno mostrato l'insorgenza di lingua geografica in pazienti maschi in et\u00e0 avanzata, affetti da Parkinson dopo circa un anno dall'inizio della terapia sostitutiva della dopamina. Studi statistici che confermino o disconfermino l'associazione lingua geografica e farmaci che impattano con la quantit\u00e0 di dopamina circolante o i recettori della dopamina non sono ancora stati fatti.\nDiagnosi.\nUna corretta diagnosi della lingua a carta geografica si basa sull'esame obiettivo e sull'assenza di dolore La biopsia della mucosa linguale risulta l'accertamento diagnostico definitivo.\nTerapia.\nAnche se normalmente non si necessita di alcun trattamento, si somministrano antibiotici e vitamine anche in forma acida come la tretinoina (la forma acida della vitamina A, un retinoide) anche se si dimostrano raramente di aiuto. Per combattere la causa emotiva si ricorre alla psicoterapia. Inoltre, sulla base dell'ipotesi di una correlazione con la psoriasi \u00e8 stata provata la ciclosporina, un immunosoppressore utilizzato sovente contro l'altra malattia, che sembra ottenere una buona risposta."}
{"id": "1862092", "revid": "204012", "url": "https://it.wikipedia.org/wiki?curid=1862092", "title": "Glossite benigna migratoria", "text": ""}
{"id": "1862093", "revid": "204012", "url": "https://it.wikipedia.org/wiki?curid=1862093", "title": "Lingua a Carta Geografica", "text": ""}
{"id": "1862094", "revid": "132266", "url": "https://it.wikipedia.org/wiki?curid=1862094", "title": "Sikorsky R-4", "text": "Il Sikorsky R-4, designazione dell'azienda VS-316, era un elicottero leggero biposto prodotto dall'azienda statunitense Sikorsky Aircraft Corporation negli anni quaranta.\nL'R-4, successivamente ridenominato H-4, detiene i primati di essere stato il primo elicottero ad entrare in servizio con l'United States Army Air Force (precursore della United States Air Force), con la United States Navy, con la United States Coast Guard e con la Royal Air Force britannica, il primo ad appontare su una nave e il primo a effettuare un salvataggio durante un'operazione militare.\nL'R-4 \u00e8 stato anche il primo elicottero alleato ad essere stato avviato alla produzione in serie e l'unico operativo durante la seconda guerra mondiale.\nStoria.\nLo sviluppo del progetto, curato direttamente dal costruttore e progettista Igor Sikorsky, si basava sulle esperienze del precedente modello Vought-Sikorsky VS-300 del 1940 rimasto allo stadio di prototipo, ma che racchiudeva in s\u00e9 molti aspetti tecnologici vicini alla futura produzione in serie. Il progetto, bench\u00e9 presentasse rispetto al predecessore una copertura anteriore, conservava una anacronistica postazione di guida ad abitacolo aperto, sicuramente non ottimale per una possibile fornitura ad uso militare e che lo penalizzava anche nel ruolo di dimostratore tecnologico. Inoltre, l'incremento del carico utile necessario per rispondere a reali esigenze operative, richiedevano l'adozione di un motore di maggior potenza e di conseguenti strutture rinforzate.\nIl prototipo, che conservava la denominazione aziendale VS-316A, vol\u00f2 per la prima volta il 13 gennaio 1942, dopodich\u00e9 venne inviato al centro di valutazione dell'United States Army Air Forces (USAAF) per le prove di volo, dove ricevette la designazione militare XR-4 ed il numero di serie 41-18874.\nTecnica costruttiva.\nCome il precedente, aveva una struttura in tubi d'acciaio saldati, ma a differenza del VS-300 la trave di coda era ricoperta da tela e la cabina di pilotaggio era di tipo chiuso e dotata di ampia finestratura. Conservava inoltre la soluzione del piccolo rotore laterale posizionato sulla coda, in posizione rialzata, sviluppato nelle ultime modifiche per compensare la coppia rotazionale. Questa configurazione caratterizzer\u00e0 l'aspetto degli elicotteri a rotore singolo fino alla produzione odierna. La propulsione era affidata ad un motore radiale Warner R-500-3 a 7 cilindri da 123 kW (165 hp) posizionato verticalmente dietro la cabina di guida e che comandava, tramite un gruppo di riduzione, il rotore principale a tre pale e, tramite un lungo albero di trasmissione, il piccolo rotore anticoppia di coda, anch'esso a tre pale. Il carrello, che aveva pi\u00f9 il compito di sostenere il velivolo a terra che quelli tipici di un aereo, era quadriciclo munito di ruote, con le due gambe laterali sorrette da tralicci esterni collegati alla struttura principale e prevedeva anteriormente una ruota di appoggio posizionata sotto il muso e posteriormente un ruotino di appoggio posto ai piedi di una struttura posizionata a met\u00e0 della trave di coda.\nSviluppo ed impiego operativo.\nDopo le prove di valutazione l'USAAF si dichiar\u00f2 interessata all'acquisizione della nuova macchina ordinando nella seconda parte del 1942 tre nuovi esemplari, denominati YR-4A, con la richiesta di attuare delle modifiche riguardanti un incremento della potenza massima del motore e delle dimensioni delle pale del rotore principale. A questa nuova versione venne abbinato una diversa versione maggiorata dello Scarab, il Warner R-550-1 da 138 kW (185 hp), ed un incremento del diametro del rotore a 11,58 m (38 ft) in luogo del precedente da 36\u00a0ft (10,97 m). Queste modifiche vennero successivamente applicate anche al prototipo originale che assunse la nuova denominazione XR-4C.\nIn questa configurazione vennero eseguite nuove prove conseguendo, tra l'altro, un nuovo primato, ovvero il primo appontaggio eseguito da un elicottero in mare eseguito nel 1943, anno in cui venne richiesta la produzione di altri 27 esemplari di preserie, denominati YR-4B. Questi erano sostanzialmente simili ai precedenti, tranne per la cabina di maggiori dimensioni, il definitivo motore R-550-3 da 149 kW (200 hp) ed adattamenti per prove a condizioni climatiche estreme dei due esemplari inviati in Alaska e Birmania. Gli altri 25 vennero destinati ad USAAF, United States Navy (che gli affibbi\u00f2 amichevolmente il nomignolo Gadfly, \"tafano\") , United States Coast Guard ed, oltre oceano, all'alleata Royal Air Force britannica, primo elicottero in servizio nel Regno Unito dov'era noto con il nome Hoverfly.\nUn primo impiego operativo del velivolo si ebbe all'inizio di gennaio 1944, quando un R-4 della U.S. Cosat Guard fu impegnato nelle operazioni di soccorso all'equipaggio del cacciatorpediniere , esploso accidentalmente mentre era all'ancora davanti New York; pilotato dal capitano di corvetta Frank A. Erickson, l'elicottero trasport\u00f2 due casse di plasma per trasfusioni da New York a Sandy Hook, salvando la vita a molti dei feriti del \"Turner\".\nL'R-4 ebbe il suo battesimo del fuoco nell'aprile 1944 a seguito dell'abbattimento, nei cieli del Burma, di un Stinson L-1 \"Vigilant\" del 1st Air Commando Group che stava trasportando tre feriti inglesi: l'aereo fu forzato ad un atterraggio di fortuna a 160\u00a0km oltre le linee giapponesi in piena giungla ed in una zona pattugliata dal nemico. Si decise cos\u00ec, per la prima volta, di tentare un'azione di soccorso impiegando il nuovo YR-4B: ai comandi del tenente Carter Harmon, l'elicottero riusc\u00ec a recuperare l'intera squadra abbattuta compiendo, tra il 25 e 26 aprile, quattro voli tra il luogo dello schianto ed una zona sicura dove si trovava, in attesa, un altro Stinson L-1 \"Vigilant\" pronto al decollo.\nIn una lettera inviata ad un amico, il colonnello Philip Gerald Cochran, l'allora ufficiale comandante, scrisse: \u00abOggi il \"frullino\" \u00e8 entrato in azione e il dannato affare si \u00e8 comportato come se avesse senso\u00bb\nOramai l'importanza tattica, l'affidabilit\u00e0 raggiunta e la notoriet\u00e0 del nuovo velivolo erano tali da far decidere l'acquisto di altri 100 esemplari dal governo statunitense. Questi, che assunsero la definitiva denominazione di R-4B, erano identici ai modelli di preserie tranne per l'adozione di una versione ulteriormente potenziata del motore; 35 furono destinati all'USAF per il ruolo di ricognizione e collegamento, 20 consegnati alla U.S. Navy i quali, ridenominati HNS-1, svolgevano i compiti di ricognizione marittima e di ricerca e salvataggio. I restanti 45 esemplari, grazie al programma Lend-Lease, vennero forniti alla Royal Navy che li adott\u00f2 per sostituire gli ormai obsoleti autogiro Avro 671 Rota, i Cierva C.30 prodotti su licenza, in forza alla Fleet Air Arm.\nVersioni.\nEsistono varie differenze costruttive, riscontrabili nelle foto d'epoca. Alcuni R-4 presentavano una struttura addizionale al termine della trave di coda che fungeva da supporto ad un ruotino d'appoggio posteriore, integrato anteriormente da un paio di pattini antiribaltamento posizionati sotto la cabina di pilotaggio. In altri, il supporto \u00e8 presente a met\u00e0 della trave di coda. Anche i tubi di scarico del motore hanno avuto diverse soluzioni, da quella direttamente sotto il suo alloggiamento centrale a quella sotto la coda."}
{"id": "1862098", "revid": "4252", "url": "https://it.wikipedia.org/wiki?curid=1862098", "title": "Il favoloso Andersen (film)", "text": ""}
{"id": "1862100", "revid": "339392", "url": "https://it.wikipedia.org/wiki?curid=1862100", "title": "Vuelta ciclista al Pais Vasco", "text": ""}
{"id": "1862101", "revid": "290275", "url": "https://it.wikipedia.org/wiki?curid=1862101", "title": "Ronde van Nederland", "text": ""}
{"id": "1862107", "revid": "109898989", "url": "https://it.wikipedia.org/wiki?curid=1862107", "title": "Lillian Axe (album)", "text": "Lillian Axe \u00e8 il primo album in studio dei Lillian Axe, uscito nel 1988 per l'Etichetta discografica MCA Records."}
{"id": "1862112", "revid": "1776051", "url": "https://it.wikipedia.org/wiki?curid=1862112", "title": "Love + War", "text": "Love + War \u00e8 il secondo album in studio dei Lillian Axe, uscito nel 1989 per l'Etichetta discografica MCA Records."}
{"id": "1862114", "revid": "599013", "url": "https://it.wikipedia.org/wiki?curid=1862114", "title": "Guaraciaba", "text": ""}
{"id": "1862119", "revid": "109898996", "url": "https://it.wikipedia.org/wiki?curid=1862119", "title": "Poetic Justice (Lillian Axe)", "text": "Poetic Justice \u00e8 il terzo album in studio dei Lillian Axe, uscito nel 1992 per l'Etichetta discografica IRS/Grand Slamm."}
{"id": "1862120", "revid": "287204", "url": "https://it.wikipedia.org/wiki?curid=1862120", "title": "Itapeva", "text": ""}
{"id": "1862124", "revid": "37401", "url": "https://it.wikipedia.org/wiki?curid=1862124", "title": "Andrea Dung-Lac", "text": ""}
{"id": "1862125", "revid": "205250", "url": "https://it.wikipedia.org/wiki?curid=1862125", "title": "Robert Schrieffer", "text": "Biografia.\nSchrieffer \u00e8 nato a Oak Park, nello Stato dell'Illinois, ma nel 1940 si trasfer\u00ec con la famiglia a Manhasset, nello stato di New York e nel 1947 a Eustis, in Florida, dove suo padre inizi\u00f2 a fare carriera nell'industria degli agrumi.\nDopo il diploma, ottenuto nel 1949, si iscrisse al Massachusetts Institute of Technology, dove studi\u00f2 prima ingegneria elettronica, poi fisica. Si laure\u00f2 con una tesi il cui relatore fu John C. Slater, nel 1953. Intraprese gli studi post-laurea all'Universit\u00e0 dell'Illinois, dove divenne assistente ricercatore di John Bardeen. Successivamente, insieme a Bardeen e Cooper inizi\u00f2 a sviluppare la teoria che sarebbe poi diventata la Teoria BCS sulla superconduttivit\u00e0, che avrebbe valso, ai tre, l'assegnazione del premio Nobel per la fisica nel 1972.\nVicende giudiziarie.\nIl 7 novembre 2005 fu condannato a due anni di carcere per aver ucciso un uomo e aver ferito altre sette persone, andandosi a schiantare con la sua auto sportiva contro un'altra vettura, il 24 settembre 2004.. Schrieffer aveva anche dei precedenti, ovvero nove multe per eccesso di velocit\u00e0. Inoltre all'epoca dell'incidente la sua patente era sospesa. I legali dello scienziato sostennero che l'incidente aveva avuto luogo perch\u00e9 Schrieffer si era addormentato al volante.\nVita privata.\nSchrieffer ha sposato Anne Grete Thomsen nel 1960 ed ha avuto da lei tre figli: Bolette, Paul e Regina."}
{"id": "1862126", "revid": "254059", "url": "https://it.wikipedia.org/wiki?curid=1862126", "title": "Sofia di Colfosco", "text": "Biografia.\nMolto scarse sono le notizie certe su questa donna, la quale comunque va di certo annoverata tra le pi\u00f9 potenti figure della Marca Trevigiana del suo tempo.\nEssa infatti era figlia di Valfredo di Colfosco e Adeleita, figlia di Alfredo o Valfredo di Zumelle, e probabilmente nipote di Ermanno di Porcia. Per questo motivo in essa confluivano tre eredit\u00e0, corrispondenti alle contee di Colfosco, Porcia e Zumelle. Contee che passarono in dote, e quindi in eredit\u00e0, al marito Guecellone II da Camino, col quale era certamente imparentata alla lontana.\nIl matrimonio con il nobile Caminese avvenne nel 1154 nel Castello di Zumelle; contestualmente, secondo alcuni storici moderni, convogliarono a nozze anche la madre della sposa e il padre dello sposo; i due, entrambi vedovi, sarebbero cos\u00ec diventati suoceri dei loro figli.\nNel 1162 i domini di Sofia si estesero ulteriormente ricevendo in dono il castello di Serravalle dallo zio Guido dei Maltraversi.\nLa politica filoguelfa.\nNello stesso periodo, sempre secondo alcuni storici moderni, Sofia avrebbe aderito lega lombarda e quindi imbracciato le armi e guidato dei masnadieri in battaglia contro Federico Barbarossa in Lombardia intorno al 1160-1161; in seguito, nel 1175, avrebbe soccorso i castellani di San Cassiano del Meschio assediati dal vicario imperiale Cristiano di Magonza: Sofia, in questo modo, gett\u00f2 le basi della politica filoguelfa del casato che esso in futuro, salvo rari casi, non abbandoner\u00e0 mai. Tuttavia in quel momento le sue scelte di campo avrebbero causato dei contrasti col marito Guecellone e la sua famiglia, in quel momento politicamente vicina al Barbarossa.\nSofia fu anche una grande benefattrice dell'abbazia di Follina, che per sua intercessione sarebbe passata in mano all'Ordine cistercense. A Follina, il 18 giugno 1170, alla presenza del patriarca di Aquileia, del vescovo di Ceneda e di altre autorit\u00e0, compil\u00f2 un testamento in cui donava le chiese di Serravalle, Zumelle, Valmareno, Far\u00f2, Fonte, Colfosco e Lago all'abate di Follina. Per testamento inoltre cedette i castelli di Serravalle e Zumelle rispettivamente ai vescovi di Ceneda e Belluno, causando forti dissidi tra i due ecclesiastici e la famiglia del marito che furono risolti solo qualche anno dopo la morte della donna.\nIpotesi sulla morte.\nSi disse anche che prima di morire, intorno al 1174, avrebbe compiuto personalmente il Cammino di Santiago per adempiere ad un voto, ma questa storia non \u00e8 supportata da fonti attendibili.\nAnche le circostanze della sua morte sono discusse: l'ipotesi pi\u00f9 probabile sostiene che spir\u00f2 nel 1175 nel castello di Cison, alla presenza dell'abate Pietro di Follina e del vescovo di Ceneda. Altre ipotesi poco plausibili sostengono che mor\u00ec in Navarra mentre era in viaggio verso Santiago di Compostela o, ancora, che sarebbe morta in battaglia.\nLa sepoltura ebbe poi luogo nella chiesa dell'abbazia; la tomba della donna visibile oggi lungo la navata centrale della chiesa venne realizzata nel XVI secolo dal cardinale Carlo Borromeo, mentre era abate commendatario di Follina.\nDiscendenza.\nA Guecellone e Sofia vengono attribuiti cinque figli:"}
{"id": "1862128", "revid": "51323", "url": "https://it.wikipedia.org/wiki?curid=1862128", "title": "John Schrieffer", "text": ""}
{"id": "1862129", "revid": "51323", "url": "https://it.wikipedia.org/wiki?curid=1862129", "title": "John Robert Schrieffer", "text": ""}
{"id": "1862131", "revid": "51323", "url": "https://it.wikipedia.org/wiki?curid=1862131", "title": "John R. Schrieffer", "text": ""}
{"id": "1862133", "revid": "51323", "url": "https://it.wikipedia.org/wiki?curid=1862133", "title": "J. Robert Schrieffer", "text": ""}
{"id": "1862139", "revid": "109898999", "url": "https://it.wikipedia.org/wiki?curid=1862139", "title": "Psychoschizophrenia", "text": "Psychoschizophrenia \u00e8 il quarto album in studio dei Lillian Axe, uscito nel 1993 per l'Etichetta discografica IRS/Grand Slamm."}
{"id": "1862142", "revid": "599013", "url": "https://it.wikipedia.org/wiki?curid=1862142", "title": "Riachinho", "text": ""}
{"id": "1862143", "revid": "287204", "url": "https://it.wikipedia.org/wiki?curid=1862143", "title": "Presidente Bernardes", "text": ""}
{"id": "1862144", "revid": "2134764", "url": "https://it.wikipedia.org/wiki?curid=1862144", "title": "Mate Skelin", "text": ""}
{"id": "1862147", "revid": "599013", "url": "https://it.wikipedia.org/wiki?curid=1862147", "title": "Nova Uni\u00e3o", "text": ""}
{"id": "1862148", "revid": "287204", "url": "https://it.wikipedia.org/wiki?curid=1862148", "title": "Tapira\u00ed", "text": ""}
{"id": "1862149", "revid": "287204", "url": "https://it.wikipedia.org/wiki?curid=1862149", "title": "Turmalina", "text": ""}
{"id": "1862150", "revid": "767487", "url": "https://it.wikipedia.org/wiki?curid=1862150", "title": "Un amore di Gide", "text": "Un amore di Gide \u00e8 un film del 2008 diretto da Diego Ronsisvalle\nTrama.\nDanielle Russo, una giovane giornalista, viene inviata a Taormina dal suo giornale, la \"Nouvelle Revue Litteraire\", per un reportage. La sua inchiesta ha come oggetto il soggiorno di Truman Capote del 1950. Insieme ad un giornalista del luogo, si trover\u00e0 ad indagare su un oscuro fatto di cronaca nera avvenuto a quei tempi. Protagonisti di tale circostanza furono un gruppo di ben noti intellettuali: gli scrittori Andr\u00e9 Gide e Truman Capote, il coreografo Jack Dunphy, la miliardaria e collezionista d'arte Peggy Guggenheim, il regista Jean Cocteau e l'attore Jean Marais.\nLa realizzazione.\nIl film \u00e8 stato realizzato in pellicola ed ha la particolarit\u00e0 di unire alle normali riprese delle scene ambientate in epoca attuale, interi spezzoni d'archivio che illustrano la Taormina degli anni cinquanta."}
{"id": "1862151", "revid": "486946", "url": "https://it.wikipedia.org/wiki?curid=1862151", "title": "Teoria della Continuit\u00e0", "text": ""}
{"id": "1862154", "revid": "38776038", "url": "https://it.wikipedia.org/wiki?curid=1862154", "title": "Acero bianco", "text": ""}
{"id": "1862155", "revid": "1652635", "url": "https://it.wikipedia.org/wiki?curid=1862155", "title": "Scarabeo (amuleto)", "text": "Lo Scarabeo egizio, chiamato \"kheperer\", era considerato un potente amuleto sin dal periodo tinita con funzione magica-apotropaica di eterna rinascita nel divenire e trasformarsi, assicurando solo eventi felici ed un costante miglioramento delle facolt\u00e0 intuitive e spirituali.\nNome.\nIl nome deriva dal verbo \"kheper\" che significa nascere o divenire ed era associato al dio solare del mattino Khepri, che donava la vita e rappresentava il sacro animale coprofago \"Scarabaeus sacer aegyptiorum\".\nAa1:Q3-D21:D21-L1 \"\u1e2bprr\"\nDiffusione e significato.\nEbbe tale larga diffusione da divenire quasi il simbolo stesso dell'Egitto ma divenne ben presto in uso anche presso altri popoli quali i Fenici, Cartaginesi e Greci e anche dalla Civilt\u00e0 nuragica. Infatti di scarabei sono stati ritrovati in Sardegna a testimonianza delle forti relazioni esistenti tra i due popoli.\nCon la VI dinastia comparvero i primi amuleti, senza descrizioni e molto semplici. Divennero estremamente diffusi solo a partire dal Nuovo Regno ed erano decorati sull'addome piatto con iscrizioni e disegni.\nGli scarabei del periodo degli Hyksos sono facilmente riconoscibili per i motivi ornamentali di tipo orientaleggiante e quelli della XXVI dinastia vennero raffigurati con le zampe lunghe e piegate sotto il ventre convesso.\nMolti avevano inciso il nome di un sovrano, o pi\u00f9 raramente di personaggi famosi, a scopo di protezione e di buon augurio. Per poter agire doveva essere fatto in pietra verde, a simbolo di Osiride, come il calcedonio e la steatite smaltata ma ne esistono esemplari anche in lapislazzuli, faience e paste vitree.\nEra spesso associato con altri amuleti, tra cui lo shen, che ne rafforzavano il potere ed usato nei monili montato ad anello oppure inserito nei pettorali, come quelli appartenenti ai famosi corredi funebri di Sheshonq II e Tutankhamon.\nAnche i sacerdoti ricorrevano, in rituali particolari, allo scarabeo, immerso nel \" latte bianco di vacca nera\" e successivamente bruciato, per richiamare gli dei che con la loro magica luce avrebbero dissolto le tenebre delle forze non pi\u00f9 in equilibrio.\nEra usato anche dai funzionari e dalle alte gerarchie come sigillo, sovente montato su anello, recante il nome del proprietario, o del sovrano se operavano in sua vece, per suggellare documenti, anfore e tutto ci\u00f2 che doveva restare ben custodito.\nVi erano pure gli scarabei commemorativi emessi quasi tutti dal sovrano Amenhotep III per circostanze particolari quali per esempio il matrimonio con la regina Tyi, una grande caccia al leone e persino per la costruzione di un lago artificiale nei giardini reali.\nNella XVIII dinastia, lo scarabeo, o pi\u00f9 specificatamente lo scarabeo del cuore, cominci\u00f2 ad apparire in ambito funerario come amuleto che veniva posto sul petto della mummia dopo la cerimonia dell'apertura della bocca.\nPer gli Egizi il cuore era il centro della forza divina, della spiritualit\u00e0, di tutte le percezioni dell'essere che da esso erano vagliate e durante il processo di mummificazione esso non veniva estratto per essere conservato nei Vasi canopi.\nLo scarabeo era un cuore divino capace con i suoi poteri di percepire anche l'invisibile ed era determinante nel passaggio dalla vita terrena a quella eterna perch\u00e9 donava alla mummia il potere di scacciare il terribile serpente Apopi ed i pericoli disseminati lungo il cammino del viaggio notturno nel mondo dei morti verso i felici Campi di Aaru.\nErano incisi, nella parte inferiore, i geroglifici dei testi tratti dal Libro dei Morti ed in particolare un passo del capitolo XXX, detto \"Formula dello scarabeo del cuore\" e per questo motivo, le dimensioni erano pi\u00f9 grandi dell'amuleto generico.\nLa formula, recitata dai sacerdoti durante il rito funebre, bloccava il cuore che non poteva manifestare ostilit\u00e0 e gli impediva di testimoniare contro il defunto al cospetto di Osiride e delle quarantadue divinit\u00e0 nella \"Sala delle due verit\u00e0\" durante la psicostasia.\nMa lo scarabeo del cuore doveva essere usato anche in vita e veniva generalmente portato, come monile, al collo. Poi, quando sopraggiungeva la morte, esso continuava comunque ad agire con le forze occulte del suo magico potere e veniva quindi collocato tra le bende della mummia, come dimostrano gli scarabei usurati del tesoro di Tutankhamon.\nCollegamenti esterni.\nCaratteristiche generali dello scarabeo\nclassificazione degli scarabei in relazione ai periodi dinastici"}
{"id": "1862157", "revid": "729019", "url": "https://it.wikipedia.org/wiki?curid=1862157", "title": "Edmund Allenby", "text": "Soldato britannico ed amministratore, \u00e8 conosciuto soprattutto per il suo ruolo durante la prima guerra mondiale, durante la quale condusse la forza di spedizione egiziana nella conquista della Palestina e della Siria nel 1917 e 1918.\nA lui \u00e8 dedicato lo storico, principale punto di frontiera tra Israele e Giordania sul fiume Giordano, l'\"Allenby Bridge\" (in ebraico: \u05d2\u05e9\u05e8 \u05d0\u05dc\u05e0\u05d1\u05d9, \"Gesher Alenbi\"), da qualche tempo chiamato anche \"King Hussein Bridge\" ().\nBiografia.\nI primi anni e l'inizio della carriera militare.\nNato a Brackenhurst, nel Nottinghamshire, Allenby venne educato all'Haileybury College. Egli non era molto intenzionato a divenire un soldato, e tent\u00f2 per questo di entrare nell'Indian Civil Service ove sicuramente sarebbe stato meno impiegato, ma non pass\u00f2 l'esame di ammissione per ben due volte. Nel 1880 sostenne l'esame per l'ammissione al Royal Military College, Sandhurst ed arriv\u00f2 quinto tra oltre 110 partecipanti. Dopo dieci mesi a Sandhurst, ottenne di entrare nel 6th (Inniskilling) Dragoons nel 1881.\nNel 1882 egli segu\u00ec il suo reggimento nel Sudafrica e prest\u00f2 servizio nella spedizione nel Bechuanaland del 1884-1885 con compiti di pattuglia, e quindi nel regno Zulu nel 1888. Nel 1889, come Capitano, divenne aiutante del reggimento e responsabile della disciplina delle unit\u00e0, il che gli diede ben presto reputazione di inflessibilit\u00e0. Egli torn\u00f2 in Inghilterra nel 1890 a seguito dei suoi uomini e venne posto di servizio a Brighton. Nel 1893, Allenby termin\u00f2 il suo incarico come aiutante e nel 1894 prov\u00f2, fallendo, il testi di ammissione allo Staff College di Camberley. Atterrito, riprov\u00f2 l'esame l'anno successivo qualificandosi al venticinquesimo posto e fu il primo ufficiale del suo reggimento a entrare al college. Quello stesso giorno, anche il capitano Douglas Haig del 7th Hussars fece il suo ingresso al college, il che diede inizio alla grande rivalit\u00e0 che per tutta la vita scontrer\u00e0 i due militari durante in particolare la Prima guerra mondiale. Differenti nel carattere, Haig e Allenby lavorarono duramente allo Staff College, anche se Allenby era molto pi\u00f9 popolare presso i suoi compagni ufficiali, al punto da essere nominato \"Master of the Draghounds\" al posto di Haig che eccelleva invece nell'equitazione. Anche se Haig aveva numerosi interessi al di fuori della carriera militare, Allenby aveva sviluppato una forte passione per la poesia, per l'ornitologia, per i viaggi e per la botanica.\nL'ammissione di Allenby allo Staff College venne cos\u00ec giudicata:\nPrima di lasciare lo Staff College nel 1897, venne promosso Maggiore e spos\u00f2 Mabel Chapman, figlia di un proprietario terriero del Wiltshire. Nel 1898, Allenby entr\u00f2 a far parte della 3rd Cavalry Brigade, prestando quindi in servizio in Irlanda come Maggiore di Brigata.\nLa seconda guerra boera.\nAllo scoppio della seconda guerra boera, Allenby torn\u00f2 al suo reggimento, negli Inniskillings, dove si imbarc\u00f2 a Queenstown per poi sbarcare a Citt\u00e0 del Capo, in Sudafrica, l'11 dicembre 1899 durante la \u2018Black Week\u2019 nella quale il British Army sub\u00ec pesanti sconfitte a Colenso, Magersfontein e Stormberg. Allenby venne nominato secondo in comando degli Inniskillings ed inviato a Naauwpoort per unirsi alla divisione di cavalleria Maggiore Generale John French. Difendendo la frontiera nord del Capo, la divisione di Frenchj impieg\u00f2 delle tattiche strategiche che evitarono operazioni su vasta scala che avrebbero affaticato i suoi uomini. Durante questo periodo Allenby si guadagn\u00f2 la vera reputazione di comandante d'acciaio, ottenendo la guida di uno squadrone di cavalleria. In una dimostrazione presso Colesberg il 14 gennaio 1900, Allenby ottenne il comando di due squadroni, due compagnie di fanteria a cavallo e una parte di artiglieria che penetrarono nelle linee boere, costruendo anche un ponte cos\u00ec da evitare che il nemico potesse sopraffare le truppe inglesi. Non avendo avuto perdite nelle operazioni, le forze di Allenby tornarono con molti prigionieri al campo.\nNel febbraio del 1900, la divisione di cavalleria esegu\u00ec nuove manovre lungo il Fiume Modder alle quali lo squadrone di Allenby prese parte. Questo port\u00f2 all'Assedio di Kimberley, citt\u00e0 che venne assediata fino alla fine della guerra. Durante questo periodo Allenby intrattenne rapporti con Cecil Rhodes, il quale lo invit\u00f2 spesso a cena al suo campo e gli invi\u00f2 dei rifornimenti per il suo squadrone Successivamente in quel mese, lo squadrone di Allenby prese parte alla cattura delle forze di Piet Cronje a est di Kimberley presso Paardeberg. Nel marzo del 1900, lo squadrone di Allenby guid\u00f2 la carica finale a Bloemfontein ed ebbe successo nell'impresa. Il mese successivo, il comandante degli Inniskillings venne invalidato in patria, e Allenby ottenne temporaneamente l'incarico di comandante del reggimento, periodo durante il quale egli resse l'incarico con precisione e fermezza. Johannesburg venne occupata il 31 maggio di quell'anno e nel giugno, durante l'avanzata verso Pretoria, Allenby si scontr\u00f2 con dei boeri al passo di Kalkheuvel. Dopo la presa di Pretoria, mentre le forze del feldmaresciallo Lord Roberts si spostavano a est, gli Inniskillings furono attivi attorno al villaggio di Middelburg ove mantennero un fronte per pi\u00f9 di tre settimane sotto costanti attacchi nemici. Successivamente, Allenby guid\u00f2 gli Inniskillings nell'avanzata verso Barbeton e nuovamente si scontr\u00f2 coi boeri presso il Lago Chrissie e nel Transvaal orientale. La divisione di cavalleria venne spezzata in colonne pi\u00f9 piccole e Allenby, nel gennaio del 1901, ricevette il comando di una di queste.\nLa colonna perdur\u00f2 per diciotto mesi e conobbe azioni nel Transvaal, nello Stato Libero di Orange, nel Natal e nella Colonia del Capo (aree corrispondenti a Germania, Francia e Paesi Bassi combinati insieme, al punto che i soldati si dovettero servire di ferrovie e strade ferrate per attraversare le vaste aree delle operazioni). Nel 1901 la sua colonna oper\u00f2 sotto il comando di lord French nel Transvaal orientale contro Louis Botha. Nella primavera di quello stesso anno, la colonna oper\u00f2 nei pressi del confine con lo Swaziland nel periodo delle grandi piogge, il che rese ancora pi\u00f9 difficile lo spostamento di armi e uomini. Durante le settimane prossime all'estate, la colonna si spost\u00f2 a nord per operare presso Middelburg e quindi trascorse diversi mesi nel Transvaal occidentale presso l'area collinare di Magaliesburg. Nelle lettere che Allenby invi\u00f2 in questo periodo alla moglie in Inghilterra si nota un certo atteggiamento critico nei confronti dei suoi superiori e dei generali che stavano conducendo la guerra definendoli dotati \"di cervello non pi\u00f9 di una bambola\". La colonna di Allenby stazion\u00f2 per il resto della guerra nel Natal e oper\u00f2 anche nello Zululand. Allenby chiese quindi a Lord Kitchener, comandante del Sudafrica, di consentire alla sua colonna di riposarsi e di rifornirsi del necessario e venne pertanto richiamata ad assistere un'altra colonna inglese nel Transvaal orientale.\nSul finire del 1901, Allenby prese un'influenza e trascorse dieci giorni a Durban. Avendo combattuto quasi ininterrottamente per due anni, questo periodo venne considerato per lui come una vacanza e venne raggiunto in Sudafrica dalla moglie. Mary giunse nel maggio del 1902, dopo che la colonna di Allenby era stata nuovamente coinvolta in combattimenti nel Transvaal a nord della Colonia del fiume Orange. Il 31 maggio 1902 venne siglata la Pace di Vereeniging, il che pose formalmente fine alla guerra. Allenby termin\u00f2 la guerra col grado di Colonnello e con una grande reputazione ottenuta presso i suoi superiori.\nLa Prima guerra mondiale.\nIl fronte occidentale.\nDurante la prima guerra mondiale egli inizialmente prest\u00f2 servizio sul fronte occidentale. Allo scoppio della guerra venne inviato un British Expeditionary Force (BEF) in Francia, consistente di quattro divisioni di fanteria e una di cavalleria, quest'ultima comandata da Allenby, il quale si distinse personalmente con le sue unit\u00e0 coprendo la ritirata dopo la Battaglia di Mons. Dopo che il British Expeditionary Force venne espanso in due armate, egli venne ricompensato ottenendo il comando del corpo di cavalleria. Nel 1915 egli ottenne il comando del V Corps durante la seconda battaglia di Ypres e nell'ottobre di quello stesso anno egli ottenne l'incarico del comando della Third Army. Malgrado la presenza nella battaglia di Arras nella primavera del 1917, egli venne rimpiazzato da Julian Byng il 9 giugno. Una ragione significativa per la rimozione dal suo comando ed il trasferimento successivo furono le sue continue dispute col feldmaresciallo Haig su questioni tattiche. Poco dopo il suo arrivo in Egitto, apprese che suo figlio Michael era stato ucciso sul fronte occidentale dall'artiglieria tedesca.\nEgitto e Palestina.\nAllenby venne inviato dunque in Egitto per essere nominato comandante in capo dell'Egyptian Expeditionary Force (EEF) il 27 giugno 1917, rimpiazzando Sir Archibald Murray. Allenby presto riusc\u00ec a guadagnarsi il rispetto dei suoi uomini facendo frequenti visite al fronte (cosa che Murray, conducendo la campagna dal controllo remoto del Cairo, faceva raramente) e spostando il quartier generale dal Cairo a Rafah, pi\u00f9 vicino alla linea di frontiera di Gaza. Questa inusuale installazione di disciplina e organizzazione, riusc\u00ec a portare maggiore intesa all'interno dell'Egyptian Expeditionary Force (composto dal XX e dal XXI Corps, nonch\u00e9 dal Desert Mounted Corps). Una delle prime mosse di Allenby fu quella di supportare gli sforzi di T. E. Lawrence contro gli arabi inviandogli 200.000 sterline mensili. Molti degli uomini di Allenby dissero dopo la guerra che la sua rigidit\u00e0 era generalmente bene accettata da tutti in quanto cos\u00ec egli riusciva a dare l'impressione di avere sotto controllo la situazione, un sentimento che Murray non aveva mai dato ai suoi soldati.\nAvendo organizzato le sue forze regolari, Allenby vinse la Terza battaglia di Gaza (31 ottobre - 7 novembre 1917) sorprendendo i difensori con un attacco a Beersheba.\nLe sue forze vennero a portarsi verso Gerusalemme e gli ottomani vennero battuti nella Battaglia di Mughar Ridge (10\u201314 novembre) ed in quella di Gerusalemme che venne presa il 9 dicembre 1917.\nOnori e rispetto verso Gerusalemme.\nPur essendo il comandante della cavalleria della zona, prima di entrare a Gerusalemme, Allenby decise di smontare da cavallo assieme ai suoi ufficiali, entrando nella citt\u00e0 a piedi attraverso la Porta di Jaffa per mostrare rispetto nei confronti della Citt\u00e0 Santa, importante per il Giudaismo, per il Cristianesimo e per l'Islam. Cos\u00ec egli comment\u00f2 questo momento:\n\"...Entrai nella citt\u00e0 ufficialmente a mezzogiorno, l'11 dicembre, con alcuni uomini del mio staff, i comandanti del distaccamento francese e italiano, i capi delle missioni politiche, gli \"attach\u00e9\"s militari in Francia, Italia ed America... La processione era tutta quanta a piedi, ed alla porta di Jaffa venni ricevuto dalle guardie in rappresentanza di Inghilterra, Scozia, Irlanda, Galles, Australia, Nuova Zelanda, India, Francia e Italia. La popolazione mi ricevette con gioia...\"\nVittoria in Medioriente.\nL'offensiva tedesca sul fronte occidentale port\u00f2 Allenby ad essere senza rinforzi e le sue unit\u00e0 fallirono la presa di Amman nel marzo e nell'aprile del 1918. Nuove truppe dall'Impero (specificatamente dall'Australia, dalla Nuova Zelanda, dall'India e dal Sudafrica) portarono alla ripresa delle operazioni nell'agosto del 1918. A seguito della serie di mosse estese sulla linea dopo la Battaglia di Megiddo (19\u201321 settembre 1918), la cavalleria alleata la attravers\u00f2 e blocc\u00f2 la ritirata turca. L'Egyptian Expeditionary Force incontr\u00f2 una resistenza minima, conquistando Damasco il 1\u00ba ottobre, Homs il 16 ottobre e Aleppo il 25 ottobre. La Turchia capitol\u00f2 il 30 ottobre 1918.\nFeldmaresciallo, la par\u00eca ed il ritiro.\nAllenby venne nominato Feldmaresciallo nel 1919 ed il 7 ottobre di quello stesso anno venne creato Visconte Allenby, di Megiddo e di Felixstowe nella Contea di Suffolk. Egli rimase in Medioriente come Alto Commissario per l'Egitto e per il Sudan sino al 1925, ritirandosi dal servizio attivo in quell'ultimo anno. Allenby, con questa carica, fu fondamentale per la creazione di un Egitto sovrano e durante questi stessi anni egli fece a questo scopo frequenti visite in Gran Bretagna.\nGli ultimi anni.\nIl 7 maggio 1927, Allenby venne invitato a partecipare alla posa della prima pietra della chiesa di Sant'Andrea a Gerusalemme, una struttura della Chiesa di Scozia costruita in memoria dei soldati scozzesi caduti nella regione durante la Prima guerra mondiale.\nAllenby si rec\u00f2 in Patagonia durante il suo ultimo viaggio e mor\u00ec poi a Londra a causa di un aneurisma cerebrale il 14 maggio 1936, all'et\u00e0 di 75 anni. Venne cremato e le sue ceneri vennero sepolte nell'Abbazia di Westminster, a fianco di Herbert Plumer, I visconte Plumer."}
{"id": "1862162", "revid": "599013", "url": "https://it.wikipedia.org/wiki?curid=1862162", "title": "Tierre Brown", "text": ""}
{"id": "1862165", "revid": "767487", "url": "https://it.wikipedia.org/wiki?curid=1862165", "title": "Paola Musiani", "text": "Biografia.\nOriginaria di Vignola, inizia a cantare nelle balere della sua zona e, nel 1966, dopo aver partecipato a un concorso canoro con una versione di \"Sono bugiarda\", cover di \"I'm a Believer\" dei Monkees, ottiene un contratto con la CBS.\nDebutta l'anno seguente con il primo 45 giri, \"La facciata A/Dipingi un mondo per me\" (la canzone sul lato B viene presentata al Festivalbar), ma il successo arriva con una versione di \"Ode per Billie Joe\", cover del noto brano di Bobbie Gentry, a cui segue \"Un ragazzo che sogna\" nel 1968.\nL'anno successivo partecipa al Cantagiro con \"Deserto\", e sempre nel 1969 incide \"Tu dormirai\", canzone inserita nella colonna sonora del film \"Una lezione particolare\" e scritta da Francis Lai.\nNel 1970 passa alla Bentler, e nello stesso anno con \"Faccia da schiaffi\" vince la Mostra Internazionale di Musica Leggera di Venezia e partecipa pochi mesi dopo alla Caravella dei successi di Bari.\nL'anno successivo \u00e8 presente con il brano \"Noi\" a Un disco per l'estate, manifestazione nella quale l'anno seguente propone \"Passer\u00e0\".\nPrende inoltre parte a Canzonissima 1971 con \"Il nostro concerto\", cover di Umberto Bindi, tornando nel 1972 con \"Amore immenso\" e nel 1974 proponendo una sua versione di \"Tango della gelosia\".\nPartecipa al Festival di Sanremo 1974 con \"La donna quando pensa\" e a quello del 1975 con \"Se nasco un'altra volta\", di Alberto Testa e Pino Donaggio, venendo in entrambi i casi eliminata dopo la prima esecuzione.\nNel 1977 incide \"Se\" e \"Mi sento femmina\", scritte da Ermanno Capelli (testi) e Walter Zabai (musiche).\nNegli anni successivi, pur continuando ad incidere, si avvicina all'operetta e inizia a recitare, fino alla prematura scomparsa avvenuta nel 1985, all'et\u00e0 di 35 anni, a causa di un incidente stradale (la sua Volvo grigia si schiant\u00f2 contro un autocarro). "}
{"id": "1862167", "revid": "599013", "url": "https://it.wikipedia.org/wiki?curid=1862167", "title": "Turvo", "text": ""}
{"id": "1862176", "revid": "17204", "url": "https://it.wikipedia.org/wiki?curid=1862176", "title": "Takara Tomy", "text": ""}
{"id": "1862179", "revid": "261054", "url": "https://it.wikipedia.org/wiki?curid=1862179", "title": "Moschetto 91", "text": ""}
{"id": "1862180", "revid": "92723", "url": "https://it.wikipedia.org/wiki?curid=1862180", "title": "Ariclenes da Silva Ferreira", "text": "Carriera.\nClub.\nCresce nelle giovanili del , con cui disputa 6 partite e segna 5 gol. Nella primavera del 2006 passa alla societ\u00e0 svedese del Kalmar, dove diventa capocannoniere dell'Allsvenskan 2006 con 15 gol in 23 incontri.\nIl 28 maggio 2007 firma un contratto fino al 2012 con gli olandesi dell'AZ.\nAl suo debutto segna 2 gol e fa l'assist del 4-0 contro il VVV Venlo.\nIn quella stagione segna solo 9 gol in 29 partite venendo cos\u00ec criticato insieme all'italiano Graziano Pell\u00e8, andato a segno solo 3 volte.\nNelle amichevoli estive segna 8 gol ma non convince l'allenatore Louis van Gaal che gli preferisce El Hamdaoui e Demb\u00e9l\u00e9. Grazie agli infortuni altrui si inserisce bene segnando gol decisivi contro Twente, Vitesse, Groningen e di tacco contro l'Ajax. Al termine del campionato vinto con l'AZ, il bilancio \u00e8 di 9 gol in 20 partite. Inoltre la squadra vince anche la Supercoppa olandese, cio\u00e8 la Johan Cruijff Schaal vinta 5-1 contro l'Heerenveen.\nCon i successori di Louis van Gaal, prima Ronald Koeman e poi Dick Advocaat, Ari scende in campo solo 7 volte. Fa per\u00f2 l'esordio in Champions League il 24 novembre 2009 nel pareggio 0-0 contro l'Olympiacos subentrando a Brett Holman al minuto '79. \nCiononostante durante il mercato invernale chiede il trasferimento.\nL'AZ il 5 febbraio 2010 lo vende ai russi dello per 5 milioni.\nIl 19 agosto 2013 passa al Krasnodar con cui firma un contratto triennale.\nNel febbraio 2017 viene ceduto, in prestito, alla dove rimane per un anno e mezzo. Nell'estate 2018 fa ritorno al Krasnodar.\nNazionale.\nCon l'Under disputa varie partite ma non viene portato al Campionato mondiale di calcio Under-20 2005.\nDopo il mondiale del 2006 viene convocato varie volte dal CT Dunga, senza scendere mai in campo.\nBen 12 anni dopo nel novembre 2018, dopo aver acquisito la cittadinanza russa nell'estate dello stesso anno, viene convocato dalla Russia. Debutta con la Nazionale degli orsi alla prima occasione utile il 15 novembre 2018 nell'amichevole persa per 3-0 contro la Germania, partendo titolare e venendo poi sostituito da Anton Zabolotnyj.\nStatistiche.\nPresenze e reti nei club.\n\"Statistiche aggiornate al 15 marzo 2020.\""}
{"id": "1862182", "revid": "300067", "url": "https://it.wikipedia.org/wiki?curid=1862182", "title": "Julius Hodge", "text": "High school.\nGioca alla St. Raymond High School nel Bronx di New York. Hodge venne inserito nel 2001 nel McDonald's All-American Team e nel First-team Parade All-American, New York's \"Mr. Basketball\", New York Daily News Player of the Year, New York All-Metro Squad, e Sports Illustrated's Old Spice Athlete of the Month. Ha segnato un totale di 684 punti nella sua stagione senior facendo anche registrare il nuovo record per la St. Raymond High School. Venne selezionato come migliore guardia da ESPN.\nCollege.\nGioc\u00f2 nella North Carolina State University diventando ben presto una stella della ACC e vincendo il premio come Player of the Year del 2003-04.\nNBA.\nI Denver Nuggets lo scelsero al primo giro del draft NBA 2005 con i quali gioc\u00f2 14 partite. L'11 gennaio 2005 viene passato ai Milwaukee Bucks assieme a Earl Boykins per Steve Blake.\nSparatoria.\nL'8 aprile del 2006, all'uscita da un night club, venne raggiunto sull'autostrada da alcuni malviventi che, scambiandolo per un'altra persona, gli spararono contro diverse pallottole.\nEuropa.\nIl 10 agosto del 2007, dopo mesi difficili causa problemi di salute, venne ingaggiato dalla Pallacanestro Varese con la quale gioc\u00f2 7 gare.\nA stagione in corso pass\u00f2 allo Scafati Basket. Nel dicembre dello stesso anno decise di abbandonare l'Europa e tentare la carta australiana.\nNBL.\nNel dicembre del 2007 approd\u00f2 negli Adelaide 36ers, club australiano, dove trov\u00f2 la sua dimensione diventando ben presto una stella del campionato australiano.\nDopo un tentativo di rientro nella NBA, torn\u00f2 agli Adelaide 36ers che lasci\u00f2 l'8 gennaio 2009 su richiesta del suo agente."}
{"id": "1862183", "revid": "287204", "url": "https://it.wikipedia.org/wiki?curid=1862183", "title": "Vinicius De Moraes", "text": ""}
{"id": "1862185", "revid": "767487", "url": "https://it.wikipedia.org/wiki?curid=1862185", "title": "Ilo (anatomia)", "text": "L'ilo (dal latino \"hilum\", porta) \u00e8 un piccolo avvallamento o cavit\u00e0 in un organo da cui entrano o escono vasi, nervi e dotti. Dall'ilo spesso si dipartono setti e trabecole che si dispongono intorno all'alberatura vascolo-nervosa dell'organo in questione.\nDispongono di un ilo:\nAlcuni fasci ilari sono avvolti dai mesi, come avviene nel caso di milza e ovaio.\nUn infossamento longitudinale sul versante anteriore dei surreni \u00e8 detto impropriamente ilo, poich\u00e9 i vasi afferenti ed efferenti della ghiandola si individuano almeno in tre gruppi. La vena surrenalica, vaso venoso principale ma non unico, pu\u00f2, incostantemente, aver questa sede.\nImpropriamente, la parola \"ilo\" ha assunto significato parallelo di \"afferenza\", come nel caso del cosiddetto \"ilo del cervello\", uno per emisfero, individuato nel peduncolo cerebrale.\nIn ambiente chirurgico alla parola si aggiunge il concetto di \"peduncolo vascolare\". Cos\u00ec si potr\u00e0 sentir parlare di \"ilo del cuore\", o pi\u00f9 spesso \"ilo del mediastino\". Anche per le emorroidi si pu\u00f2 parlare di \"ilo\" nel senso chirurgico di \"peduncolo vascolare da clampare\". In questa accezione mediastino ed emorroidi possono essere considerate organi, cio\u00e8 un'entit\u00e0 ben definita irrorata da un peduncolo vascolare.\nLinfonodo.\nConosciuti spesso solo come elemento oncologico, hanno in realt\u00e0 precipua funzione difensiva. L'ingrandimento del linfonodo, se accompagnato da mantenimento della sua tipica morfologia a \"fagiolo\", indica un atteggiamento reattivo a uno stato infiammatorio, piuttosto che a un processo neoformativo.\nTale morfologia a fagiolo \u00e8 causata appunto dalla presenza dell'ilo, dove i vasi linfatici perforano la capsula connettivale, sboccando nel seno sottocapsulare (o marginale). All'ilo confluiscono e partono anche vasi sanguiferi e nervi.\nPolmone.\nL'ilo del polmone ha sede nella faccia mediastinica o mediale dell'organo, vi penetrano i bronchi e i nervi e vi entrano ed escono i vasi. \u00c8 sede di alcuni linfonodi detti appunto ilari.\nA destra l'ilo presenta una forma rettangolare, a sinistra ha forma di clava col manico in basso. \nA livello ilare si ribatte la pleura, che inferiormente giunge al diaframma formando i legamenti triangolari o legamenti polmonari. Questi individuano nella faccia mediastinica una parte preilare, anteriore, e una retroilare, posteriore.\nNell'ilo di sinistra si trovano, dall'alto verso il basso, l'arteria polmonare sinistra, il bronco principale sinistro e, anteriormente e inferiormente, le due vene polmonari. A destra, dall'alto al basso, si individuano il bronco, posteriormente, l'arteria polmonare, anteriormente, e inferiormente le due vene polmonari.\nI vasi bronchiali, che originano dall'aorta nel numero di uno per il polmone destro e due per il polmone sinistro, raggiungono le formazioni ilari (posteriormente ai bronchi) e da qui si diramano seguendo l'albero bronchiale. Le vene bronchiali si riuniscono all'ilo in uno o due tronchi che sboccano di solito nelle vene azygos ed emiazygos.\nNervi e linfatici penetrano anch'essi all'ilo.\nEd \u00e8 uno degli organi che ci permette di respirare.\nFegato.\nIl fegato possiede una faccia diaframmatica e una viscerale. Quest'ultima \u00e8 divisa da due solchi sagittali, il destro o laterale e sinistro o mediale, uniti a met\u00e0 strada da un solco trasverso, l'ilo epatico o \"porta del fegato\".\nL'ilo \u00e8 pi\u00f9 posteriore che anteriore, misura 6-7 cm di lunghezza e 1 cm di larghezza. Accoglie il peduncolo vascolare che, dall'indietro all'avanti, \u00e8 costituito dai rami destro e sinistro della vena porta, dalle diramazioni destra e sinistra dell'arteria epatica, e dai dotti epatici destro e sinistro dell'alberatura biliare.\nLe vene epatiche non passano per la porta del fegato. I linfatici possono seguire sia le arterie, e quindi raggiungere l'ilo, che le vene, dirigendosi in alto verso la vena cava inferiore. Posseggono anche altre vie preferenziali, come d'altronde l'innervazione epatica.\nMilza.\nL'ilo splenico si trova sulla faccia viscerale dell'organo, disposta, questa, medialmente in avanti in basso.\nTale faccia \u00e8 divisa in due da un rilievo: posteriormente in basso la milza prende contatto col rene sinistro, anterosuperiormente con lo stomaco. La faccia gastrica, pi\u00f9 estesa e concava, \u00e8 solcata, poco prima del rilievo citato, dall'ilo, disposto dall'alto in basso da dietro in avanti dall'interno all'esterno.\nNell'ilo, anteriormente si trova l'arteria lienale, e posteriormente la vena splenica, tributaria della portale.\nTale peduncolo ilare si trova tra i due foglietti del legamento gastrolienale.\nRene.\nL'ilo renale, che si trova sul margine mediale dell'organo, diretto anteriormente medialmente, ha lunghezza verticale di circa 3-4 cm. Da dietro in avanti si trovano la pelvi renale, che raccoglie l'urina dai calici, i vasi arteriosi, in sede intermedia, e le vene renali, pi\u00f9 anteriori.\nL'ilo immette in una cavit\u00e0 chiamata seno renale, in cui sono accolti i calici minori e maggiori e parte della pelvi, nonch\u00e9 le diramazioni di arteria, vasi linfatici e nervi e le radici venose.\nTutte queste formazioni sono immerse nel grasso che si continua col tessuto adiposo della capsula perirenale.\nOvaia.\nL'ilo si trova sul margine anteriore, detto anche mesovarico, poich\u00e9 il peduncolo ilare \u00e8 accompagnato dai due foglietti peritoneali che costituiscono il mesovario, il quale assieme al mesosalpinge, anteriore al primo, forma il legamento largo dell'utero.\nTesticolo.\nL'ilo o mediastino testicolare si trova sul margine posteriore dell'organo, delimitato dal mesorchio, punto di riflessione della tonaca vaginale dal foglio viscerale o epiorchio nel foglio parietale o periorchio. \u00c8 quindi l'unica zone testicolare non ricoperta da rivestimento sieroso.\nL'ilo, oltre a vasi sanguiferi, linfatici e nervi, offre il passaggio ai dotti seminiferi. In particolare a tale livello vi \u00e8 il corpo di Highmoro, una formazione fibrosa cuneiforme che ospita la \"rete testis\", un insieme di cavit\u00e0 (canalicoli e lacune) seminifere largamente anastomizzate, che danno origine ai condottini efferenti, che si riuniscono superiormente a formare la testa dell'epididimo."}
{"id": "1862186", "revid": "4252", "url": "https://it.wikipedia.org/wiki?curid=1862186", "title": "Jurodivye", "text": ""}
{"id": "1862188", "revid": "76963", "url": "https://it.wikipedia.org/wiki?curid=1862188", "title": "Ikue \u014ctani", "text": "Lavora per la Mausu Promotion.\nNelle traslitterazioni del suo nome nei titoli di alcuni lavori da lei eseguiti, il suo nome \u00e8 scritto \"Ikue Ohtani\", come nei titoli di \"Pok\u00e9mon\", dove doppia il ruolo per il quale \u00e8 pi\u00f9 nota: Pikachu."}
{"id": "1862189", "revid": "1305772", "url": "https://it.wikipedia.org/wiki?curid=1862189", "title": "All Hooked Up", "text": "All Hooked Up \u00e8 il terzo singolo estratto dall'album Saints &amp; Sinners delle All Saints. Ha raggiunto la settima posizione della classifica britannica e ha venduto 54.699 copie in Regno Unito.\nTracce.\nTesti e musiche"}
{"id": "1862190", "revid": "287204", "url": "https://it.wikipedia.org/wiki?curid=1862190", "title": "Ikue Otani", "text": ""}
{"id": "1862191", "revid": "74668", "url": "https://it.wikipedia.org/wiki?curid=1862191", "title": "Ikue Ohtani", "text": ""}
{"id": "1862192", "revid": "26244", "url": "https://it.wikipedia.org/wiki?curid=1862192", "title": "Renatino De Pedis", "text": ""}
{"id": "1862193", "revid": "1431409", "url": "https://it.wikipedia.org/wiki?curid=1862193", "title": "H\u00e9ctor Moreno", "text": "Carriera.\nClub.\nInizi ed arrivo all'Az Alkmaar.\nCresce nelle giovanili del Pumas UNAM, squadra messicana della capitale. Con i \"puma\" esordisce anche tra i professionisti nel 2006, disputando gran parte delle partite della stagione. Il 23 dicembre 2007 viene ingaggiato dal suo primo club europeo, l' per 4 milioni di euro. Nel marzo 2008 realizza il 1\u00bagol nella vittoria casalinga interna per 2-1 contro il Vitesse. Il 16 settembre 2009 esordisce in Champions League nella sconfitta contro l'Olympiakos per 1-0 (nel girone H insieme anche ad Arsenal e ). Con il club di Alkmaar vince un campionato olandese e una Supercoppa d'Olanda.\nEspanyol e PSV.\nNel 2011 viene acquistato dall'Espanyol con un contratto quinquennale e la cifra di 2,5 milioni di euro versata all'AZ Alkmaar. Esordisce alla 2\u00aa di campionato contro il Mallorca, venendo ammonito al minuto 32. Con gli iberici totalizza 118 presenze in campionato contornate da 7 reti, la prima delle quali il 25 settembre 2011 nella sconfitta per 3-1 contro il Levante.\nNel 2015 ritorna in Olanda, stavolta al . Con i biancorossi vince al fotofinish il suo secondo titolo olandese ai danni dell'Ajax, nella stagione 2015-2016. Lo stesso anno diventa \"famoso\" per un fallo su Luke Shaw durante un match di Champions League, che caus\u00f2 nell'occasione al difensore del Manchester United la rottura di tibia e perone.\nRoma.\nIl 13 giugno viene ufficializzato il suo acquisto da parte della Roma (in concomitanza con l'ufficialit\u00e0 del nuovo tecnico giallorosso Eusebio Di Francesco) dal PSV per un corrispettivo di 5,7 milioni di euro.\nEsordisce con la maglia giallorossa il 16 settembre nella vittoria casalinga per 3-0 contro l'Hellas Verona, subentrando a K\u014dstas Man\u014dlas nel secondo tempo.\nReal Sociedad.\nIl 31 gennaio 2018, dopo solamente 6 presenze con i giallorossi, Moreno viene ceduto a titolo definitivo agli spagnoli della Real Sociedad per \u20ac6 milioni, motivando tale partenza con la volont\u00e0 di arrivare in forma al Mondiale di Russia. L'esordio con gli iberici avviene il 15 febbraio seguente, nel match di Europa League contro il Red Bull Salisburgo.\nAl Gharafa.\nIl 29 luglio 2019, viene ceduto all', militante nella massima divisione qatariota, dove rimane due stagioni collezionando 34 presenze ed una sola rete in campionato.\nMonterrey.\nIl 7 giugno 2021, dopo essersi svincolato dal club qatariota, torna in Messico, firmando per il .\nNazionale.\nNel 2005, ha vinto il Campionato mondiale Under-17.\nNel 2007 esordisce in Nazionale maggiore nella sconfitta in amichevole contro il Guatemala, persa per 2-3. Nel 2011 vince la Gold Cup battendo 4-2 nella finale gli USA a Pasadena. Viene convocato per la Copa Am\u00e9rica Centenario negli Stati Uniti.\nHa partecipato al Mondiale 2010 e al Mondiale 2014. Realizza il suo primo gol contro El Salvador nel giugno 2012 nella vittoria esterna per 1-2 (suo il gol vittoria al minuto 82, di testa). Va in rete anche nell'edizione 2017 della Confederations Cup, pareggiando i conti contro il Portogallo, campione d'Europa in carica, nella prima partita della competizione.\nViene convocato per il Campionato mondiale di Russia del 2018.\nStatistiche.\nPresenze e reti nei club.\n\"Statistiche aggiornate al 29 giugno 2019.\""}
{"id": "1862194", "revid": "26244", "url": "https://it.wikipedia.org/wiki?curid=1862194", "title": "Renato De Pedis", "text": ""}
{"id": "1862195", "revid": "26244", "url": "https://it.wikipedia.org/wiki?curid=1862195", "title": "Renatino", "text": ""}
{"id": "1862196", "revid": "1543377", "url": "https://it.wikipedia.org/wiki?curid=1862196", "title": "War of Nerves", "text": "War of Nerves \u00e8 il quinto e ultimo singolo estratto dall'album di debutto delle All Saint, l'eponimo \"All Saints\"'. Ha raggiunto la settima posizione della classifica britannica e ha venduto globalmente 176.714 copie.\nTracce.\n \nRemix.\nWar of Nerves"}
{"id": "1862199", "revid": "161273", "url": "https://it.wikipedia.org/wiki?curid=1862199", "title": "Solar-A", "text": ""}
{"id": "1862202", "revid": "1543377", "url": "https://it.wikipedia.org/wiki?curid=1862202", "title": "I Know Where It's at", "text": "I Know Where It's At \u00e8 il singolo di debutto del gruppo musicale britannico delle All Saints. \u00c8 il primo singolo estratto dal loro eponimo album \"All Saints\"."}
{"id": "1862203", "revid": "1442080", "url": "https://it.wikipedia.org/wiki?curid=1862203", "title": "Salvatore Biondi", "text": "Biografia.\nSalvatore Biondi \u00e8 stato autore di diversi saggi storici di interesse locali, fra cui \"Storia delle antichissime ceramiche di Cerreto Sannita\" contenente anche il diario delle sue molteplici iniziative e dei suoi incontri con personaggi pi\u00f9 o meno noti ed influenti per far conoscere l'antica arte della maiolica di Cerreto Sannita. Ha anche costituito col passare del tempo la pi\u00f9 importante collezione di ceramiche cerretesi, che usava in parte esporre nelle diverse mostre cui partecipava. Tale collezione, composta da oltre mille pezzi, \u00e8 oggi andata dispersa.\nGrazie ai suoi sforzi si deve la nascita dell'Istituto Statale d'Arte di Cerreto Sannita.\nInvogliato da diverse autorit\u00e0 locali, partecip\u00f2 il 1\u00ba luglio 1950 ad una mostra in Benevento esponendo oltre 300 pezzi. La mostra fu organizzata per onorare il Presidente della Repubblica Luigi Einaudi. Questi, assieme alla moglie donna Ida ed all'on.le Andreotti sostarono a lungo davanti alle ceramiche cerretese anche perch\u00e9 il Presidente era a sua volta collezionista di ceramiche (quelle di Savona).\nEbbe anche altri incontri con il Presidente del Museo Internazionale delle Ceramiche di Faenza Gaetano Ballardini, il Patriarca di Venezia Piazza e lo scrittore Guido Piovene."}
{"id": "1862204", "revid": "1776051", "url": "https://it.wikipedia.org/wiki?curid=1862204", "title": "Pretty Maids (EP)", "text": "Pretty Maids \u00e8 il primo EP dei Pretty Maids, uscito nel 1983 per l'Etichetta discografica Bullet Records."}
{"id": "1862205", "revid": "767487", "url": "https://it.wikipedia.org/wiki?curid=1862205", "title": "Simon Poulsen", "text": "Caratteristiche tecniche.\nTerzino sinistro abile in fase di spinta e nel crossare essendo dotato di un buon piede mancino; nato come esterno offensivo, viene reinventato come esterno difensivo da Louis van Gaal nel 2008.\nCarriera.\nClub.\nGli Inizi: S\u00f8nderjyskE e Midtjylland.\nCresciuto nelle giovanili del S\u00f8nderjysk Elitesport, dalla stagione 2002-2003 milita in prima squadra.\nNella stagione 2004-2005 il S\u00f8nderjyskE vince la 1. Division e conquista la promozione in Superligaen 2005-2006; Simon gioca 21 partite mettendo a segno 6 gol.\nNel giugno 2005 Simon si accorda con il Midtjylland per trasferirsi ad Herning a partire dalla stagione 2006-2007, visto che il proprio contratto con il S\u00f8nderjyskE \u00e8 in scadenza nel luglio 2006.\nIl 20 luglio 2005 fa il suo esordio in Superligaen nel match Nordsj\u00e6lland-S\u00f8nderjyskE 1-1. Giocher\u00e0 altre 4 partite di Campionato prima di essere ceduto al Midtjylland nell'agosto 2005 in cambio di Thomas Rathe.\nAZ Alkmaar.\nCon le \"Ulvene\" rosso-nere colleziona in totale 68 presenze e 5 gol tra Superligaen ed Europa League, prima di venire acquistato il 23 dicembre 2007 dall' per 3,6 milioni di euro.\nL'allora tecnico degli olandesi van Gaal lo colloca nel ruolo inedito di terzino sinistro; Simon gioca in 5 stagioni con i \"Cheese Farmers\" 93 partite di Eredivisie segnando in totale 6 gol e vincendo la Eredivisie 2008-2009 e la Supercoppa d'Olanda 2009.\nSampdoria.\nIl 25 agosto 2012, svincolatosi dall', trova l'accordo con la e sceglie la maglia numero 15.\nIl 30 settembre fa il suo esordio con la maglia blucerchiata e in Serie A nella partita Sampdoria- 0-1, subentrando all'87' a Gaetano Berardi. Sia con mister Ferrara che con il suo sostituto, Delio Rossi, Simon non riesce a ritagliarsi uno spazio nella squadra titolare concludendo cos\u00ec la sua prima stagione in blucerchiato con solo 7 presenze in Serie A.\nPur rimanendo sotto contratto con la Sampdoria, nella stagione 2013-2014 viene messo fuori squadra insieme al compagno di squadra Enzo Maresca. Nel mese di ottobre viene rientegrato in rosa e gli viene assegnata la divisa numero 35.\nIl 16 gennaio 2014 la Samp comunica di aver risolto consensualmente il contratto economico in essere con il calciatore.\nRitorno all'AZ.\nIl 20 gennaio fa ritorno all'AZ Alkmaar. In un anno e mezzo gioca 53 partite segnando 3 gol tra campionato e coppe.\nPSV Eindhoven.\nIl 15 maggio 2015, in scadenza di contratto, si accorda con il , firmando un accordo biennale con la squadra campione in carica in Eredivisie.\nNazionale.\nSimon ha collezionato 25 presenze ed 1 gol con le maglie delle Nazionali giovanili della Danimarca, di cui 7 in Under-19, 7 in Under-20 e 11 in Under-21.\nNel 2006 viene convocato dal ct dell'Under-21 Serritslev per partecipare all'Europeo di categoria che si \u00e8 tenuto in Portogallo.\nIl 28 marzo 2007 esordisce nella Nazionale maggiore nella partita Germania-Danimarca 0-1 subentrando a Dennis Rommedahl al 76\u00ba minuto.\nHa partecipato con la Nazionale danese ai Mondiali 2010 e agli Europei 2012."}
{"id": "1862206", "revid": "1543377", "url": "https://it.wikipedia.org/wiki?curid=1862206", "title": "British Hit Singles &amp; Albums", "text": "British Hit Singles &amp; Albums \u00e8 un prontuario musicale pubblicato nel Regno Unito dalla casa editrice londinese Guinness Publishing (per cui esce il \"Guinness World Records\", il Libro del Guinness dei Primati Mondiali, intitolato, fino al 2000, proprio \"The Guinness Book of Records\" e, nella relativa edizione statunitense, \"The Guinness Book of World Records\"), che elenca tutti i singoli e gli album entrati nella classifica britannica ufficiale, la cosiddetta UK Top 75, sin dalla originaria creazione, nel 1952, della hit parade dei 45 giri pi\u00f9 venduti. L'edizione attuale rappresenta una unificazione di quelle che originariamente costituivano due distinte pubblicazioni, entrambe edite dalla Guinness Publishing, rispettivamente intitolate British Hit Singles e British Hit Albums: i due volumi separati sono stati unificati nel 2004.\nContenuto enciclopedico.\n\"British Hit Singles &amp; Albums\" \u00e8 generalmente considerato come la fonte pi\u00f9 autorevole per la Classifica Britannica dei Singoli, la cosiddetta Official Singles Chart (sin dalla sua prima creazione nel 1952) e la Classifica Britannica degli Album, la cosiddetta Official Albums Chart (creata qualche tempo dopo). La pubblicazione costituisce una vera e propria enciclopedia - organizzata in modo pratico, agile e facilmente fruibile da tutti, esperti e non esperti del settore - in cui si elencano tutti i singoli e gli album che siano mai entrati nelle classifiche britanniche ufficiali, collettivamente note come UK Top 75 Charts (cio\u00e8, le Classifiche dei Primi 75).\nIl contenuto del volume \u00e8 rigorosamente organizzato in ordine alfabetico, sia per artista che per titolo di canzone o album, con la relativa data di entrata in classifica, la posizione pi\u00f9 alta raggiunta, il numero di catalogo e il numero complessivo di settimane trascorse in classifica dal dato singolo o album (la precisione filologica dell'opera \u00e8 tale che, per esempio, se un singolo \u00e8 entrato in classifica e vi \u00e8 rimasto un dato numero di settimane, per poi uscirne e rientrarvi, vengono citati anche tutti i dati relativi alla cosiddetta \"re-entry\" del brano, vale a dire la settimana in cui il dato singolo \u00e8 rientrato nella hit parade, la posizione pi\u00f9 alta raggiunta e le settimane che si riferiscono alla nuova permanenza; e questo vale per ogni singola \"ri-entrata\", dato che un brano pu\u00f2 ri-entrare in classifica pi\u00f9 di una sola volta, dopo esserne uscito).\nFonti ufficiali.\nLe fonti ufficiali del libro sono la classifica della celebre rivista musicale \"New Musical Express\" (anche nota come NME), per il periodo che va dal novembre 1952 al marzo 1960, e quella di un'altra famosa rivista del settore, il \"Record Retailer\" (poi ribattezzato \"Music Week\"), per il periodo successivo. Molti dei dettagli relativi alle posizioni in classifica dei vari titoli sono accompagnati da brevi note biografiche riguardanti i relativi artisti che li hanno portati al successo. La parte finale contiene invece un indice, che rende la consultazione anc\u00f3ra pi\u00f9 agevole e rigorosa al tempo stesso, preceduto da un'appendice, che presenta invece delle mini-rubriche, dedicate ai vari record (la Numero 1 pi\u00f9 lenta, la Numero 1 pi\u00f9 veloce, artisti con pi\u00f9 Numero 1 e via dicendo).\nSostenitori e detrattori.\nL'illustre pubblicazione non \u00e8 comunque esente da critiche. Secondo molte persone, questa divisione sarebbe infatti fuorviante, dato che la classifica del \"Record Retailer\" non era inizialmente molto conosciuta, finch\u00e9 non fu adottata ufficialmente dalla BBC, nel 1969, e quindi, utilizzando questa classifica come hit parade ufficiale, sin dalla sua prima occorrenza, i curatori avrebbero di fatto \"riscritto\" la storia della chart britannica. Un esempio che viene spesso fatto riguarda il caso del secondo singolo dei Beatles, \"Please Please Me\", all'epoca riconosciuta come Numero 1 da qualsiasi altra classifica pubblica disponibile, ma non dal \"Record Retailer\" e, di conseguenza, non da \"British Hit Singles\". Altri casi illustri sono rappresentati da \"19th Nervous Breakdown\" dei Rolling Stones, da \"Stranger on the Shore\" di Acker Bilk, e dalla canzone che prese parte all'Eurovision Song Contest, \"Are You Sure\" degli Allisons.\nUno dei fondatori, Jo Rice (tra i curatori moderni del libro: il noto DJ Paul Gambaccini e gli eredi del cofondatore, Tim Rice e Jonathan Rice), ha difeso la scelta delle fonti, effettuata dall'enciclopedia, sulla base del fatto che \"Record Retailer\" \u00e8 stato l'unico a pubblicare, con coerenza e continuit\u00e0, una classifica completa delle prime 50 posizioni, la cosiddetta Top 50, dal 1960 in poi (a differenza di altre classifiche, che consistevano o in un elenco pi\u00f9 breve, come per esempio quella del citato \"NME\", oppure altre ancora, che andavano via via restringendosi, col passare del tempo, come quella di un'altra celebre rivista musicale britannica, il \"Melody Maker\").\nNonostante tutto, Rice sembra avere le sue ragioni, dato che oggi la \"sua\" classifica \u00e8 corroborata da molte altre (la maggior parte) che, considerandola l'unica ufficiale, basano le proprie riprendendole direttamente da quella. Il caso pi\u00f9 illustre in proposito \u00e8 forse quello del sito web everyhit.com, contenente l'archivio noto come \"UK Top 40 Hit Database\", che ne riproduce online le prime 40 posizioni e che viene spesso indicato, come unica fonte ufficiale o come fonte pi\u00f9 attendibile, per la verifica dei dati relativi ai singoli e agli album, rientrati in quelle posizioni, nelle classifiche britanniche (quelle posizioni cio\u00e8 che decretano il vero successo di classifica di un titolo musicale in UK, tendendo a considerare anche un Numero 41 come \"un mezzo flop\" - una consuetudine che deriva probabilmente dal fatto che, fino a un certo periodo, gli artisti e i gruppi che piazzavano un singolo nella UK Top 40 avevano diritto a girare un videoclip gratis per il singolo successivo).\nLa storia.\nLa prima edizione del prontuario viene pubblicata, nel luglio 1977, con il titolo di \"The Guinness Book of British Hit Singles\". I curatori originari sono i citati Paul Gambaccini, Tim Rice e Jonathan Rice, insieme a un quarto curatore, Mike Read. Read lascia la redazione del volume verso la met\u00e0 degli anni ottanta, mentre gli altri tre daranno le dimissioni nel 1996. Come accennato, la struttura attuale del libro nasce nel 2004, tramite l'unificazione con \"The Guinness Book of British Hit Albums\", con cui la pubblicazione relativa ai singoli costituiva gi\u00e0 un'unit\u00e0 editoriale ideale.\nLa diciottesima edizione \u00e8 uscita nel 2005 come \"Special Collector's Edition\" (\u00abEdizione Speciale per Collezionisti\u00bb), contenente informazioni dettagliate sulle 1.000 Numero Uno nella UK Singles Chart, da \"Here in My Heart\" di Al Martino del 14 novembre 1952 alla ristampa in edizione limitata per collezionisti di \"One Night/I Got Stung\" di Elvis Presley, del 22 gennaio 2005.\nLa diciannovesima edizione \u00e8 stata invece pubblicata nel 2006, contenente la classifica storica dei primi 100 compositori che hanno avuto pi\u00f9 successo nelle classifiche britanniche di tutti i tempi. Tre giorni dopo l'uscita di questo nuovo volume, in associazione con la nota casa discografica Sony BMG, \u00e8 uscita anche una serie di compilation, con note editoriali basate sul libro.\nIl curatore attuale del volume \u00e8 David Roberts. Con lui collabora Dave McAleer, consulente per la parte specifica relativa ai dati delle classifiche.\nLa concorrenza.\nPer circa un ventennio, la supremazia del prontuario \u00e8 stata praticamente incontrastata, ma, a partire dai primi anni del Nuovo Millennio, sono comparse sul mercato alcune pubblicazioni rivali, similmente improntate al principio del volume enciclopedico, tra cui \"The Complete Book of British Charts - Singles and Albums\", edita dalla Omnibus Press, che ne appoggia la scelta recente nella presentazione parallela delle due classifiche dei 45 giri e dei 33 giri, e \"The Complete UK Hit Singles\" e \"The Complete UK Hit Albums\", pubblicate dalla Harper Collins, che ne riprende invece l'originaria distinzione in due tomi separati, uno per i singoli e l'altro per gli album."}
{"id": "1862208", "revid": "922800", "url": "https://it.wikipedia.org/wiki?curid=1862208", "title": "David Mendes da Silva", "text": ""}
{"id": "1862218", "revid": "122825016", "url": "https://it.wikipedia.org/wiki?curid=1862218", "title": "Henry Brooks Adams", "text": "Biografia.\nDiscendeva dai presidenti John e John Quincy Adams: in giovent\u00f9 viaggi\u00f2 attraverso tutta l'Europa accompagnando e collaborando con il padre Charles Francis, diplomatico, ministro plenipotenziario in Gran Bretagna sotto il presidente Lincoln. Si trovava a Palermo durante la Spedizione dei Mille: volle incontrare Giuseppe Garibaldi e ne descrisse l'opera in una serie di lettere al \"Boston Courier\".\nDopo il 1895 soggiorn\u00f2 a lungo in Francia, dove si orient\u00f2 verso gli studi storici, particolarmente sul medioevo europeo: tra il 1870 e il 1877 fu professore di discipline storiche presso l'Universit\u00e0 di Harvard; a partire dal 1890 pubblic\u00f2 la sua opera pi\u00f9 importante, i 9 volumi della \"History of the United States, 1801-1817\", ancora oggi documento fondamentale per la conoscenza della politica americana del tempo. I primi sei capitoli del primo volume sono stati pubblicati a s\u00e9 (anche in italiano presso Il Mulino).\n\u00c8 sepolto con la moglie Marian Hooper Adams in una monumentale tomba del cimitero di Rock Creek a Washington, opera dell'architetto Stanford White e dello scultore Augustus Saint-Gaudens.\nOpere.\nOltre ai nove volumi della \"History of the United States, 1801-1817\", scrisse i romanzi \"Democracy\" (1880) e \"Esther\" (1884), entrambi con protagoniste femminili emancipate e battagliere; un sorprendente libro di saggi e viaggi \"Mont Saint Michel and Chartres\" (1904), con riferimenti a Eleonora d'Aquitania, Abelardo ed Eloisa e un finale dedicato a Tommaso d'Aquino; alcune biografie (su Albert Gallatin, John Randolph e noti personaggi e reggenti di Tahiti) e alcune poesie.\nHa lasciato inoltre una curiosa autobiografia in terza persona, \"The Education of Henry Adams\" (\"L'educazione di Henry Adams\", stampata per circolazione privata nel 1907 e pubblicata postuma nel 1918), testo prezioso per lo studio della societ\u00e0 statunitense dell'XIX secolo, in evoluzione e ricca di contraddizioni tra il nuovo emergente e le tradizioni secolari; inoltre il testo amb\u00ec a proporre una nuova teoria \"dinamica\" della storia. Il libro vinse il Premio Pulitzer nel 1919."}
{"id": "1862219", "revid": "33277", "url": "https://it.wikipedia.org/wiki?curid=1862219", "title": "Henry Adams", "text": ""}
{"id": "1862225", "revid": "205250", "url": "https://it.wikipedia.org/wiki?curid=1862225", "title": "Burton Richter", "text": "Nel 2010 ha ricevuto il Premio Enrico Fermi dal Dipartimento dell'Energia degli Stati Uniti d'America."}
{"id": "1862228", "revid": "287204", "url": "https://it.wikipedia.org/wiki?curid=1862228", "title": "Jan Svorada", "text": ""}
{"id": "1862229", "revid": "183694", "url": "https://it.wikipedia.org/wiki?curid=1862229", "title": "Samuel Chao Chung Ting", "text": "Dopo esserne stato uno dei propositori, Ting \u00e8 diventato il ricercatore principale a capo della collaborazione internazionale dell'Alpha Magnetic Spectrometer (AMS), il rivelatore installato sulla Stazione Spaziale Internazionale che misura in maniera diretta il flusso di raggi cosmici provenienti dallo spazio."}
{"id": "1862230", "revid": "51323", "url": "https://it.wikipedia.org/wiki?curid=1862230", "title": "Samuel C. C. Ting", "text": ""}
{"id": "1862231", "revid": "51323", "url": "https://it.wikipedia.org/wiki?curid=1862231", "title": "Samuel Ting", "text": ""}
{"id": "1862238", "revid": "105210102", "url": "https://it.wikipedia.org/wiki?curid=1862238", "title": "Il resto di niente (romanzo)", "text": "Il resto di niente \u00e8 un romanzo storico italiano di Enzo Striano, pubblicato per la prima volta nel 1986, nel quale viene raccontata la vita di Eleonora de Fonseca Pimentel sullo sfondo della rivoluzione napoletana del 1799.\nLa trama.\nEleonora de Fonseca Pimentel, undicenne, parte per Napoli al seguito della sua nobile famiglia portoghese: essi sono costretti ad abbandonare Roma - dove Eleonora, detta Len\u00f2r, era nata - a causa dei difficili rapporti tra il Regno del Portogallo e lo Stato Pontificio, che tra l'altro non riconosceva i titoli di nobilt\u00e0 della discendenza Fonseca Pimentel.\nDopo la descrizione del periglioso viaggio attraverso le paludi pontine, la trama si dipana intorno all'adolescenza e maturit\u00e0 di Len\u00f2r: a Napoli cresce e - soprattutto dopo la triste vicenda coniugale, che la porta al divorzio dal rude marito Tria dopo la morte del figlio - viene a contatto con gli intellettuali partenopei dell'epoca.\nGi\u00e0 ostile alle pratiche superstiziose della plebe, ma anche interessata alle possibilit\u00e0 di una sua educazione pubblica e civile, respira l'aria rivoluzionaria che avrebbe portato al rovesciamento del governo di Ferdinando IV e all'instaurazione della Repubblica Napoletana nel 1799, della quale \u00e8 sostenitrice anche attraverso la direzione del giornale \"Monitore Napoletano\".\nContro la Repubblica, sostenuta inizialmente dalle truppe del generale francese Jean \u00c9tienne Championnet, interviene l'Esercito della Santa Fede, agli ordini del cardinale Fabrizio Ruffo. La sconfitta dei rivoluzionari viene seguita dalla restaurazione del potere borbonico e dalle condanne a morte per i sostenitori della Repubblica. Tra di essi vi \u00e8 anche Len\u00f3r, giustiziata in piazza del Mercato il 20 agosto del 1799; la decapitazione, privilegio nobiliare, le viene negata, nonostante il Regno avesse riconosciuto da anni i titoli nobiliari della famiglia portoghese da cui discendeva.\nLa poetica di Striano.\nAll'impiccata non resta in pugno meno che il niente: il \"resto\" che si deve al niente. Ma questo \u00e8 il conseguimento di \"una dimensione pi\u00f9 vera del reale\", una \"verit\u00e0 conquistata di fronte alla morte\".\nFrancesco D'Episcopo ha invece enunciato i \"fasti sobriamente sontuosi\" della filosofia del libro: dal niente pu\u00f2 talvolta rinascere il tutto ed il mare di Napoli, \"araba fenice o novella Atlantide\", \u00e8 \"metafora illimitata e irrazionale di una passione e possessione\".\nAdattamenti cinematografici.\nDal romanzo \u00e8 stato tratto un film omonimo nel 2004, diretto dalla regista Antonietta De Lillo e presentato fuori concorso alla 61\u00aa Mostra internazionale d'arte cinematografica di Venezia."}
{"id": "1862239", "revid": "51323", "url": "https://it.wikipedia.org/wiki?curid=1862239", "title": "Il resto di niente. Storia di Eleonora de Fonseca Pimentel e della rivoluzione napoletana del 1799", "text": ""}
{"id": "1862248", "revid": "474175", "url": "https://it.wikipedia.org/wiki?curid=1862248", "title": "Styr", "text": "Il fiume Styr (; ) \u00e8 un affluente di destra del fiume Pryp\"jat', \u00e8 lungo 494\u00a0km e la sua area di bacino \u00e8 di 13.100\u00a0km\u00b2.\nLo Styr nasce vicino Brody, nell'oblast' di Leopoli, per poi attraversare l'oblast' di Rivne, l'oblast' di Volinia e infine il voblast di Brest, in Bielorussia, dove confluisce nel Pryp\"jat'.\nFra il 1915 e il 1916 lo Styr \u00e8 stato linea di fronte fra gli eserciti dell'Impero austro-ungarico e dell'Impero Russo.\nLe citt\u00e0 pi\u00f9 grandi lungo il suo corso sono Luc'k, Staryj \u010cortoryjs'k e Vara\u0161."}
{"id": "1862256", "revid": "17323893", "url": "https://it.wikipedia.org/wiki?curid=1862256", "title": "Status quo ante", "text": ""}
{"id": "1862259", "revid": "71155", "url": "https://it.wikipedia.org/wiki?curid=1862259", "title": "Drizzista", "text": "In ambiente velico il drizzista \u00e8 il membro dell'equipaggio addetto a manovrare le drizze. \nDefinito in gergo anche \"pianista\" (in quanto aziona continuamente gli \"stopper\" sulla coperta della barca, molto somiglianti ai tasti di un pianoforte), \u00e8 coadiuvato dai grinder."}
{"id": "1862262", "revid": "1821847", "url": "https://it.wikipedia.org/wiki?curid=1862262", "title": "Assedio di Gaeta", "text": ""}
{"id": "1862266", "revid": "309289", "url": "https://it.wikipedia.org/wiki?curid=1862266", "title": "Belaja Cholunica", "text": "Belaja Cholunica \u00e8 una cittadina della Russia europea nordorientale, nell'Oblast' di Kirov, situata sulle sponde del fiume omonimo, 82 km a nordest del capoluogo Kirov; \u00e8 il capoluogo amministrativo del distretto omonimo.\nLa cittadina venne fondata nel 1764 con il nome di Cholunickij (\u0425\u043e\u043b\u0443\u043d\u0438\u0446\u043a\u0438\u0439), durante la costruzione di un importante stabilimento siderurgico; venne ribattezzata successivamente Belocholunickij in seguito al cambiamento del nome del fiume su cui sorgeva, denominato Belaja Cholunica (Cholunica bianca) per distinguerlo da un altro fiume situato pi\u00f9 a nord che prese il nome di \u010cernaja Cholunica (Cholunica nera). Lo \"status\" di citt\u00e0 venne concesso nel 1965, con contestuale assegnazione del nome attuale.\nLa cittadina \u00e8 un importante centro industriale (meccanica, alimentare), oltre che centro di un importante comprensorio agricolo; nel circondario, si hanno sorgenti di acque sulfuree, oltre a giacimenti di minerali di ferro, argilla e torba.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1862267", "revid": "484362", "url": "https://it.wikipedia.org/wiki?curid=1862267", "title": "Ego non", "text": ""}
{"id": "1862268", "revid": "80339", "url": "https://it.wikipedia.org/wiki?curid=1862268", "title": "Belaja Kholunica", "text": ""}
{"id": "1862269", "revid": "80339", "url": "https://it.wikipedia.org/wiki?curid=1862269", "title": "Belaja Holunica", "text": ""}
{"id": "1862270", "revid": "80339", "url": "https://it.wikipedia.org/wiki?curid=1862270", "title": "Belaya Kholunitsa", "text": ""}
{"id": "1862274", "revid": "179235", "url": "https://it.wikipedia.org/wiki?curid=1862274", "title": "Lappk\u00e4rrsberget", "text": ""}
{"id": "1862276", "revid": "179235", "url": "https://it.wikipedia.org/wiki?curid=1862276", "title": "Stora Lappk\u00e4rrsberget", "text": ""}
{"id": "1862278", "revid": "21105", "url": "https://it.wikipedia.org/wiki?curid=1862278", "title": "L'Aeronautica nella guerra italo-turca", "text": ""}
{"id": "1862283", "revid": "287204", "url": "https://it.wikipedia.org/wiki?curid=1862283", "title": "Jablonec", "text": ""}
{"id": "1862286", "revid": "1305772", "url": "https://it.wikipedia.org/wiki?curid=1862286", "title": "Giuseppe Carlo Marino", "text": "Biografia.\nLa sua formazione si svolge a Firenze, dove nel 1962 consegue la laurea in Scienze politiche discutendo la tesi \"Sinistra siciliana dopo il Risorgimento\", che gli frutta una menzione dell'Istituto Cesare Alfieri. I suoi studi nel periodo son seguiti da Giovanni Spadolini.\nBen integrato nell'ambiente sia culturale che politico fiorentino, stringe amicizia con personalit\u00e0 quali Giorgio La Pira, Mario Luzi e Nicola Pistelli leader della sinistra cristiana di Firenze. Negli anni '60 insegna storia e filosofia al liceo di Partinico. Nel 1970 diventa assistente di Storia del Risorgimento all'universit\u00e0 di Palermo e pochi anni dopo professore incaricato di Storia moderna, che insegner\u00e0 per lunghi anni.\nMarino, divenuto nel 2001 ordinario di Storia contemporanea presso l'Universit\u00e0 di Palermo, \u00e8 autore di numerosi libri ed ha collaborato con la RAI per alcuni programmi inerenti alle sue tematiche di ricerca.\nStorico di scuola marxista (\u00e8 stato iscritto negli anni '70 al PCI), tra le sue pubblicazioni pi\u00f9 note, spicca la \"Storia della mafia\", che si sviluppa dal primo omicidio di mafia, o che, almeno, tale era considerato, cio\u00e8 il misterioso assassinio del generale garibaldino Giovanni Corrao, fino ad arrivare alle vicende del processo a Giulio Andreotti. Nel predetto libro Marino si occupa anche della cosiddetta \"nazimafia\" del Clan dei Corleonesi, affermandovi tra l'altro:"}
{"id": "1862287", "revid": "1522738", "url": "https://it.wikipedia.org/wiki?curid=1862287", "title": "Impero Maratha", "text": "Limpero Maratha (Marathi: \u092e\u0930\u093e\u0920\u093e \u0938\u093e\u092e\u094d\u0930\u093e\u091c\u094d\u092f Mar\u0101\u1e6dh\u0101 S\u0101mr\u0101jya; in italiano spesso \"Mahratta\") - o (in una certa fase storica) - Confederazione Maratha fu uno Stato induista dell'odierna India centrale, il cui nucleo fu il Maharashtra, attivo tra il 1674 (con l'incoronazione di Shivaji, che divenne cos\u00ec Chhatrapati) e il 1818, quando la disfatta del \"Peshwa\" Bajirao II ad opera della Compagnia britannica delle Indie Orientali ne decret\u00f2 la fine.\nAl suo apice l'impero si estendeva su un territorio vasto circa 1 milione di km\u00b2.\nStoria.\nIl regno Maratha fu fondato nel 1674 da un signore locale, Shivaji, che scelse Raigad come propria capitale.\nShivaji mor\u00ec nel 1680, lasciando in eredit\u00e0 un esteso e potente regno con alcune caratteristiche che lo fanno somigliare alquanto a una Confederazione.\nL'invasione Moghul verso il Deccan port\u00f2 a una lunga ma infruttuosa guerra durata 25 anni, che si dipan\u00f2 tra il 1682 e il 1707. \nShahu, nipote di Shivaji, regn\u00f2 come imperatore fino al 1749, avendo come Peshwa Baji Rao I. Durante il suo regno, Shahu nomin\u00f2 infatti un \"Peshwa\" (Primo ministro) perch\u00e9 operasse da capo del governo, a lui comunque sottoposto. \nDopo la morte di Shahu, i \"Peshwa\" divennero per\u00f2 leader \"de facto\" dell'Impero Maratha dal 1749 fino al 1761. In questo periodo l'impero si espanse enormemente, annettendo le varie province moghul, coprendo gran parte del subcontinente, e tenendo testa nel secolo XVIII persino alle forze britanniche, fino a quando il dissenso tra i \"Peshwa\" e i loro sardar (comandanti dell'esercito) fece perdere alla struttura politica maratha la sua dinamica coesione.\nConfederazione maratha.\nLa sconfitta occorsa in occasione della terza battaglia di Panipat nel 1761 sospese l'espansione dell'Impero maratha in India e ridusse drasticamente il potere di controllo dei \"Peshwa\". \nLa reazione dei Maratha comunque non manc\u00f2 e, per gestire in modo pi\u00f9 efficace il loro grande impero, grazie a Madhavrao fu concessa una parziale autonomia ai pi\u00f9 forti \"Sardar\" - gli Shinde (o Shindia) di Gwalior e Ujjain; i Gaekwad (o Gaikwar o Gaikwad) di Baroda; gli Holkar di Indore e Malwa; i Pant Pratinidhi; i Bhosale (o Bhonsle) di Nagpur; i pa\u1e47\u1e0dit di Bhor; i Mehere di Vidharbha; i Patwardhan e i Newalkar; i Puar di Dhar e Dewas - dettero cos\u00ec vita a una Confederazione, in cui naturalmente figuravano i \"Peshwa\" di Pune. \nLa rivalit\u00e0 tra Sindhia e Holkar domin\u00f2 la Confederazione nei primi anni del secolo XIX, che si accompagn\u00f2 agli scontri armati con la rampante Compagnia britannica delle Indie Orientali e alle tre guerre anglo-maratha, la prima delle quali scoppi\u00f2 a seguito delle pesanti interferenze della Compagnia nelle complesse dinamiche successorie dei \"Peshwa\" di Pune e che si concluse con la vittoria dei Maratha. \nLa Compagnia si rifece nella Seconda e nella Terza guerra anglo-maratha, nell'ultima delle quali l'ultimo Peshwa, Bajirao II, venne sconfitto dai Britannici nel 1818. La maggior parte dell'Impero maratha fu pertanto assorbito dall'India Britannica, anche se alcuni degli Stati maratha continuarono ad esistere con uno status di semi-indipendenza all'interno dell'India, fino all'indipendenza del 1947.\nUna larga parte dell'Impero maratha era costiero, grazie alla potenza espressa dalla Marina maratha, che oper\u00f2 sotto la guida di comandanti quali Kanhoji Angre, che riusc\u00ec a tenere a bada i Portoghesi e i Britannici.\nGovernatori, amministratori e generali dei Maratha.\nCase reali.\nSatara:\nKolhapur:"}
{"id": "1862289", "revid": "120977023", "url": "https://it.wikipedia.org/wiki?curid=1862289", "title": "Stadio Dinamo (Bucarest)", "text": "Lo Stadionul Dinamo \u00e8 uno stadio di Bucarest, sito nella \u015eo\u015feaua \u015etefan cel Mare n\u00b0 7/9, ed \u00e8 utilizzato sin dalla fondazione dalla squadra di calcio della Dinamo Bucarest.\nLo stadio contiene 15.300 spettatori ed \u00e8 stato inaugurato nel 1951. Dal 2006 sono iniziati dei lavori di ristrutturazione per la costruzione di una nuova ala nel settore della tribuna d'onore, ma a causa della carenza di fondi, le opere non sono state ancora ultimate."}
{"id": "1862290", "revid": "287204", "url": "https://it.wikipedia.org/wiki?curid=1862290", "title": "Limbach", "text": ""}
{"id": "1862293", "revid": "287204", "url": "https://it.wikipedia.org/wiki?curid=1862293", "title": "Squadra dell'anno UEFA", "text": "La Squadra dell'anno UEFA \u00e8 un premio annuale, istituito nel 2001, che viene assegnato dalla UEFA, l'Unione delle Associazioni Calcistiche Europee, attraverso un sondaggio sul proprio sito ufficiale. Ogni anno viene eletto un All-Star Team di 11 calciatori, fino al 2013 composto da 1 portiere, 4 difensori, 4 centrocampisti e 2 attaccanti mentre dal 2014 da 1 portiere, 4 difensori, 3 centrocampisti e 3 attaccanti.\nUEFA Ultimate Team of the Year.\nNel novembre 2015, la UEFA ha pubblicato il suo Ultimate Team of the Year composto dai 18 giocatori (11 titolari e 7 sostituti) che sono apparsi pi\u00f9 volte nel UEFA Team of the Year, a partire dalla sua istituzione nel 2001.\nNel novembre 2017, la UEFA ha pubblicato l'UEFA all-time XI del secolo, il suo secondo Ultimate Team of the Year composto dagli 11 giocatori che sono apparsi pi\u00f9 volte nel UEFA Team of the Year, a partire dalla sua istituzione nel 2001."}
{"id": "1862294", "revid": "891051", "url": "https://it.wikipedia.org/wiki?curid=1862294", "title": "Ba\u0161ka", "text": ""}
{"id": "1862295", "revid": "77715", "url": "https://it.wikipedia.org/wiki?curid=1862295", "title": "Sposo", "text": ""}
{"id": "1862296", "revid": "77715", "url": "https://it.wikipedia.org/wiki?curid=1862296", "title": "Sposa", "text": ""}
{"id": "1862299", "revid": "1386670", "url": "https://it.wikipedia.org/wiki?curid=1862299", "title": "Quartiere Fiorenzuola", "text": ""}
{"id": "1862302", "revid": "111319", "url": "https://it.wikipedia.org/wiki?curid=1862302", "title": "Nuoto ai Giochi della XXV Olimpiade - 200 metri misti femminili", "text": "Hanno partecipato alle batterie di qualificazione 43 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n30 luglio 1992"}
{"id": "1862305", "revid": "287204", "url": "https://it.wikipedia.org/wiki?curid=1862305", "title": "Canottaggio ai Giochi della XXVIII Olimpiade - Otto femminile", "text": "Batterie.\nHanno partecipato alle batterie di qualificazione 7 equipaggi, suddivisi in 2 batterie: i primi di ogni batteria sono passati direttamente alla finale A, mentre gli altri hanno effettuato i ripescaggi.\n15 agosto 2004\nRipescaggi.\nI primi 4 equipaggi del ripescaggio si sono qualificati per la finale A.\n18 agosto\nFinale.\n22 agosto 2004"}
{"id": "1862306", "revid": "767487", "url": "https://it.wikipedia.org/wiki?curid=1862306", "title": "Tuffi ai Giochi della XXVIII Olimpiade - Trampolino 3 metri sincro femminile", "text": "Hanno partecipato 8 coppie di atlete."}
{"id": "1862307", "revid": "62004", "url": "https://it.wikipedia.org/wiki?curid=1862307", "title": "Ciclismo ai Giochi della XXVIII Olimpiade - Keirin", "text": "La gara di Keirin dei Giochi della XXIX Olimpiade fu corsa il 25 agosto all'Athens Olympic Sports Complex. La medaglia d'oro fu vinta dall'australiano Ryan Bayley.\nVide la partecipazione di 22 atleti. La prova consiste nell'effettuare otto giri di pista (2\u00a0km); i primi cinque giri e mezzo venivano effettuati dietro un mezzo motorizzato che aumentava gradualmente la velocit\u00e0 fino a 50\u00a0km/h, lasciando quindi la pista; gli ultimi due giri e mezzo di pista venivano quindi effettuati liberamente dai ciclisti.\nRisultati.\nPrimo turno.\nSi svolsero quattro batterie: i primi due atleti di ognuna passarono al turno successivo, mentre gli altri effettuarono i ripescaggi.\nRipescaggi primo turno.\nI due primi classificati di ogni ripescaggio passarono al secondo turno.\nSemifinali.\nI 12 atleti qualificati si affrontarono in due batterie da sei ognuna; i primi 3 si qualificarono per la finale."}
{"id": "1862311", "revid": "1186766", "url": "https://it.wikipedia.org/wiki?curid=1862311", "title": "Bukovec", "text": ""}
{"id": "1862315", "revid": "123360845", "url": "https://it.wikipedia.org/wiki?curid=1862315", "title": "FA Premier League Player of the Month", "text": "Il premio FA Premier League Player of the Month \u00e8 un riconoscimento mensile dato al miglior calciatore del mese della Premier League. Il vincitore viene scelto da un team formato da sponsor del campionato ed annunciato insieme al \"Manager of the Month\" il primo o secondo venerd\u00ec del mese successivo. Il premio \u00e8 stato chiamato \"Carling Premiership Player of the Month\" (1994\u20132001), \"Barclaycard Premiership Player of the Month\" (2001\u20132004) e attualmente \"Barclays Player of the Month\".\nLa Premier League fu istituita nel 1992, quando i club membri della \"First Division\" si dimisero dalla \"Football League\", formando una nuova lega commercialmente indipendente che negozi\u00f2 i propri accordi di trasmissione video e sponsorizzazione. La stagione inaugurale non ebbe sponsor finch\u00e9 non si trov\u00f2 un accordo quadriennale per 12 milioni di sterline con Carling a partire dalla stagione successiva. Carling introdusse nella stagione 1993-1994 i premi \"Manager of the Month\" e \"Manager of the Season\", in aggiunta agli esistenti premi di \"Player of the Year\" assegnati dalla \"Football Writers' Association\" e \"Professional Footballers' Association\". Per la stagione 1994-1995 venne introdotto il premio \"FA Premier League Player of the Month\", che fu assegnato per la prima volta a J\u00fcrgen Klinsmann per le sue prestazioni dell'Agosto 1994.\nSergio Ag\u00fcero \u00e8 il giocatore con il pi\u00f9 alto numero di premi \"FA Premier League Player of the Month\". Sette giocatori hanno vinto il premio in mesi consecutivi: Robbie Fowler tra il 1995 ed il 1996, Dennis Bergkamp nel 1997, Cristiano Ronaldo nel 2006, Harry Kane nel 2015, Jamie Vardy nel 2015, Mohamed Salah nel 2018 e Bruno Fernandes nel 2020. Solo Salah ha vinto il premio 3 volte nella stessa stagione, mentre altri 10 giocatori, oltre ai gi\u00e0 citati vincitori di 2 consecutivi, hanno vinto due premi nella stessa stagione: Ryan Giggs, Ruud van Nistelrooij, Thierry Henry, Wayne Rooney, Peter Odemwingie, Robin van Persie, Daniel Sturridge, Luis Su\u00e1rez, Ashley Young e Son Heung-Min. Ashley Young che \u00e8 anche l'unico giocatore ad aver vinto il premio per tre volte in un anno solare. Robbie Keane ha vinto il premio giocando con tre club differenti (Coventry City, Leeds United e Tottenham Hotspur). Altri 12 giocatori hanno vinto il premio giocando con due club differenti: Alan Shearer, Dion Dublin, David Ginola, Dwight Yorke, Tim Flowers, Teddy Sheringham, Danny Murphy, Andrew Johnson, Nicolas Anelka, Dimit\u0103r Berbatov, Scott Parker e Robin van Persie. Il premio \u00e8 stato assegnato a due giocatori contemporaneamente in sei occasioni: Alan Shearer e Chris Sutton nel Novembre 1994 per i Blackburn Rovers, Robbie Fowler e Stan Collymore nel Gennaio 1996 per il Liverpool, Kevin Davies per il Southampton ed Andy Cole per il Manchester United nel Novembre 1997, Dennis Bergkamp ed Edu nel Febbraio 2004 per l'Arsenal, Dimit\u0103r Berbatov e Robbie Keane nell'Aprile 2007 per il Tottenham Hotspur e Steven Gerrard e Luis Su\u00e1rez nel Marzo 2014 per il Liverpool.&lt;br&gt;\nQuasi met\u00e0 dei premi \"FA Premier League Player of the Month\" sono stati assegnati a giocatori inglesi, mentre i principali vincitori stranieri sono francesi e olandesi. Il Manchester United ha avuto tra le proprie fila il pi\u00f9 grande numero di giocatori vincitori del premio \"FA Premier League Player of the Month\"."}
{"id": "1862316", "revid": "180559", "url": "https://it.wikipedia.org/wiki?curid=1862316", "title": "Nazionale di pallanuoto femminile della Russia", "text": "La nazionale di pallanuoto femminile russa \u00e8 la rappresentativa pallanuotistica della Russia in campo femminile nelle competizioni internazionali. Compete dall'indomani della dissoluzione dell'Unione Sovietica ed \u00e8 controllata dalla \"Federatsija Vodnogo Polo Rossij\", la federazione russa di pallanuoto.\nLa formazione \u00e8 una delle nazionali di punta del panorama mondiale: ha conquistato tre titoli europei consecutivi ed \u00e8 salita sul podio di tutte le principali manifestazioni internazionali.\nRisultati.\nOlimpiadi\nMondiali\nEuropei\nCoppa del Mondo\nWorld League"}
{"id": "1862317", "revid": "104458", "url": "https://it.wikipedia.org/wiki?curid=1862317", "title": "Alenka Dov\u017ean", "text": "Biografia.\nStagioni 1993-1998.\nOriginaria di Mojstrana di Kranjska Gora, Alenka Dov\u017ean debutt\u00f2 in campo internazionale ai Mondiali juniores di Montecampione/Colere 1993. Gi\u00e0 durante la stagione successiva raggiunse l'apice della sua carriera: in Coppa del Mondo, dopo aver ottenuto il primo piazzamento di rilievo il 28 novembre 1993 a Santa Caterina Valfurva (22\u00aa in slalom speciale), colse la sua unica vittoria, nonch\u00e9 unico podio, in supergigante il 17 gennaio 1994 sulle nevi di Cortina d'Ampezzo. Nello stesso anno conquist\u00f2 anche la medaglia di bronzo ai XVII Giochi olimpici invernali di , suo esordio olimpico, nella combinata, giungendo 3\u00aa alle spalle della svedese Pernilla Wiberg e della svizzera Vreni Schneider; si classific\u00f2 inoltre 16\u00aa nella discesa libera e non complet\u00f2 il supergigante, lo slalom gigante e lo slalom speciale.\nAlla sua prima partecipazione iridata, Sestriere 1997, chiuse 21\u00aa nello slalom speciale; l'anno dopo ai XVIII Giochi olimpici invernali di fu 17\u00aa nello slalom gigante e 16\u00aa nello slalom speciale.\nStagioni 1999-2003.\nAi Mondiali di Vail/Beaver Creek 1999 si classific\u00f2 12\u00aa nello slalom speciale e non complet\u00f2 lo slalom gigante, mentre due anni dopo ai Mondiali di Sankt Anton am Arlberg 2001 fu 24\u00aa nello slalom gigante e usc\u00ec nella seconda manche dello slalom speciale. Nella sua ultima presenza olimpica, , si piazz\u00f2 17\u00aa nello slalom speciale e non complet\u00f2 lo slalom gigante.\nNella stagione 2002-2003 la Dov\u017ean termin\u00f2 la sua carriera agonistica: dopo aver preso parte ai Mondiali di Sankt Moritz (18\u00aa nello slalom gigante), fu per l'ultima volta al cancelletto di partenza in Coppa del Mondo il 6 marzo a \u00c5re (non si qualific\u00f2 per la seconda manche dello slalom gigante in programma) e si conged\u00f2 dal Circo bianco in occasione dei Campionati sloveni disputati a Innerkrems, il 14 aprile.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "1862319", "revid": "287204", "url": "https://it.wikipedia.org/wiki?curid=1862319", "title": "Alenka Dovzan", "text": ""}
{"id": "1862322", "revid": "767487", "url": "https://it.wikipedia.org/wiki?curid=1862322", "title": "La sposa vestiva di rosa", "text": "La sposa vestiva di rosa (\"The Bride Wore Red\") \u00e8 un film del 1937 diretto da Dorothy Arzner.\nTrama.\nAl Casin\u00f2 di Trieste, il cinico conte Armalia dice all'amico Rudi Pai che l'unica cosa che distingue gli aristocratici dalla gente comune \u00e8 la fortuna. Pi\u00f9 tardi, nel caff\u00e8 vicino, decide di provare la sua affermazione offrendo ad Anni Pavlovitch, una cantante di cabaret, del denaro e un guardaroba intero per restare due settimane in un albergo di lusso sulle Alpi, fingendosi Anne Vivaldi, una sua amica, figlia di un aristocratico.Nella localit\u00e0 turistica, Anni conosce Giulio, un impiegato postale di cui si innamora. Corteggiata anche da Rudi che per lei trascura la fidanzata Maddalena, Anni decide di allungare il suo soggiorno in albergo. Maddalena fa fare delle indagini per scoprire chi sia quella ragazza.Presa tra i due corteggiatori, Anni alla fine lascer\u00e0 l'albergo lasciando tutto il guardaroba che le \u00e8 stato dato da Armalia, portandosi via solo il vestito che ha addosso, per raggiungere Giulio.\nProduzione.\nIl film - prodotto dalla Metro-Goldwyn-Mayer (MGM) (controllata dalla Loew's Incorporated) - \u00e8 stato girato nelle Alpi austriache e in California, a Mammoth Lakes dal 5 giugno al 10 agosto 1937.\nDistribuzione.\nIl film fu distribuito dalla MGM e usc\u00ec nelle sale USA l'8 ottobre 1937.\nDate di uscita.\nDate di uscita IMDB\nAlias"}
{"id": "1862323", "revid": "1543377", "url": "https://it.wikipedia.org/wiki?curid=1862323", "title": "I Think My Older Brother Used to Listen to Lagwagon", "text": "I Think My Older Brother Used to Listen to Lagwagon \u00e8 il terzo EP della band californiana Lagwagon (considerando anche il singolo di Tragic Vision). L'Ep non solo segue Resolve cronologicamente ma ne \u00e8 realmente il continuo: Resolve rappresentava gli stati d'animo della band dopo la morte di Derrick, questo nuovo li rappresenta a distanza di 3 anni. Il tema \u00e8 sempre Derrick tanto che nella setlist \u00e8 stata inserita anche \"Fallen\", precedentemente esclusa da \"Resolve\", la canzone \u00e8 stata quasi interamente registrata nuovamente, solo la voce \u00e8 rimasta la stessa dell'originale. Ben tre tracce sono state inserite nell'album \"Bridge\" di Joey Cape per il quale sono state originariamente scritte. Tutti gli artwork sono stati realizzati dal bassista Jesse, grafico per una nota azienda di caff\u00e8 di \"Santa Barbara\". Le tracce sono state presentate in anteprima nel tour europeo tra giugno e luglio 2008. Lo stile seppur sia in parte molto simile a quello utilizzato in Resolve, presenta forti differenze con il solito sound dei Lagwagon; non mancano le fasi \"telefoniche\" tipiche dei Bad Astronaut e dei Lagwagon di Double Plaidinum."}
{"id": "1862331", "revid": "831312", "url": "https://it.wikipedia.org/wiki?curid=1862331", "title": "Nazionale di pallanuoto femminile dei Paesi Bassi", "text": "La nazionale di pallanuoto femminile olandese \u00e8 la rappresentativa pallanuotistica dei Paesi Bassi in campo femminile nelle competizioni internazionali.\nLa squadra \u00e8 controllata dalla \"Koninklijke Nederlandse Zwembond\" (KNZB).\nStoria.\nEra una delle squadre pi\u00f9 forti al mondo negli anni ottanta e negli anni novanta, detentrice del record di ori nella Coppa del Mondo (otto).\nDopo una decina d'anni avari di risultati \u00e8 tornata alla ribalta internazionale con la conquista dell'oro olimpico di Pechino 2008.\nRisultati.\nOlimpiadi\nMondiali\nEuropei\nCoppa del Mondo\nWorld League"}
{"id": "1862337", "revid": "474175", "url": "https://it.wikipedia.org/wiki?curid=1862337", "title": "Inhulec'", "text": "L'Inhulec' () \u00e8 un fiume ucraino, affluente di destra del Dnepr. \u00c8 lungo 549\u00a0km ed ha un'area di bacino di 14.780\u00a0km\u00b2.\nLe fonti si trovano nelle alture del Dnepr, nei dintorni della citt\u00e0 di Kropyvnyc'kyj nell'Oblast' di Kirovohrad, a circa 30\u00a0km dallo stesso Dnepr che scorre parallelamente. L'Inhulec' poi gira verso sud e scorre attraverso gli oblast' di Dnipropetrovs'k, di Cherson e di Mykola\u00efv prima di gettarsi nel Dnepr circa 30\u00a0km ad est della citt\u00e0 di Cherson.\nNello scorrere vicino alla citt\u00e0 di Kryvyj Rih il fiume crea molti isolotti con una ricca vegetazione. Tuttavia qui il livello di inquinamento \u00e8 elevato a causa delle industrie estrattive nelle vicinanze.\nImportanti affluenti dell'Inhulec' sono il fiume Saksahan' e il Visun. Fra le citt\u00e0 attraversate dal fiume vi sono: Kryvyj Rih, Inhulec' e Snihurivka."}
{"id": "1862339", "revid": "767487", "url": "https://it.wikipedia.org/wiki?curid=1862339", "title": "Pino Pontuali", "text": "Fin dall'adolescenza Pontuali suona l'armonica a bocca a bocca. Nel 1980 per coincidenza conosce l'organetto e, spinto dalla curiosit\u00e0, inizia ad approcciarsi a questo strumento da auto-didatta. Presto arriva al circolo musicale Gianni Bosio di Roma, dove \u00e8 notato da Ambrogio Sparagna, che lo incita ad interessarsi della musica tradizionale e folkloristica. Dopo anni di studi sul campo, Pontuali \u00e8 arrivato a conoscere quasi tutto il repertorio tradizionale per organetto e specialmente tutte le ballate e le composizioni da osteria dell'Italia centrale.\nPino Pontuali \u00e8 tutt'oggi attivissimo, soprattutto nel Lazio, Umbria e Marche. \u00c8 stato componente di diversi gruppi musicali e, oltre ad aver preso parte a molte trasmissioni radiofoniche e televisive, Pontuali ha partecipato alla realizzazione di due compilation di musica tradizionale.\nAttualmente tiene regolari lezioni di organetto ad Anguillara Sabazia e alla Scuola Popolare di Musica di Testaccio di Roma.\nGruppi musicali.\nAttualmente Pontuali fa parte dei gruppi \"La Piazza\" e \"Il Carro delle Stelle\"."}
{"id": "1862341", "revid": "348618", "url": "https://it.wikipedia.org/wiki?curid=1862341", "title": "David Dein", "text": "Ha fatto principalmente il vicepresidente dell' e della Football Association, e presidente del G-14."}
{"id": "1862343", "revid": "375960", "url": "https://it.wikipedia.org/wiki?curid=1862343", "title": "Nobati", "text": "I Nobati (in latino \"Nobates\") erano una popolazione della Nubia, alleata dell'impero romano ai tempi di Diocleziano. \nStoria.\nDi questa popolazione sappiamo che nel 298, al termine di una rivolta sorta in Egitto e soffocata nel sangue dall'imperatore romano Diocleziano, fu ripristinata la circolazione lungo le coste del Mar Rosso, ma i territori del Dodecascheno furono abbandonati ed affidati ai Nobati, come federati contro i Blemmi.\nIl regno dei Nobati era posizionato nell'antica Nubia, con capitale \"Pajoras\", l'attuale Faras (costruita tra il secoli IV e V). Si ritiene che il regno di Nobazia sia la naturale prosecuzione di ci\u00f2 che fu ai tempi di Augusto, il regno di Napata (da cui deriverebbe appunto il termine Nobazia) e quello di Meroe.\nNel 330 al tempo di Costantino I, un certo Ezana, re di Axum, ampli\u00f2 i suoi domini verso ovest, battendo i Nobati e distruggendo la citt\u00e0 di Meroe.\nNel 391 l'imperatore Teodosio I, quando stabil\u00ec di proibire i culti pagani ovunque nell'impero romano, esent\u00f2 da tale editto la sola isola di File, sul confine con Nobati e Blemmi, per il timore di loro ritorsioni con conseguenti nuove incursioni in territorio romano. Vi \u00e8, infine, da aggiungere che dal regno di Diocleziano a quello di Giustiniano, i governatori romani dell'Egitto pagarono annualmente un tributo in oro per prevenire loro possibili incursioni nei territori romani."}
{"id": "1862344", "revid": "123192343", "url": "https://it.wikipedia.org/wiki?curid=1862344", "title": "Argentina ai Giochi olimpici", "text": "L'Argentina ha partecipato per la prima volta ai Giochi olimpici nel 1900.\nGli atleti argentini hanno vinto un totale di 77 medaglie ai Giochi olimpici estivi, per lo pi\u00f9 nel pugilato. La nazione non ha vinto alcuna medaglia ai Giochi olimpici invernali.\nIl Comitato Olimpico Nazionale per l'Argentina fu creato e riconosciuto nel 1923."}
{"id": "1862345", "revid": "69794", "url": "https://it.wikipedia.org/wiki?curid=1862345", "title": "Eletti al Senato della Repubblica nelle elezioni politiche italiane del 1972", "text": "Questo elenco riporta i nomi dei senatori della VI legislatura della Repubblica Italiana dopo le elezioni politiche del 1972 suddivisi per circoscrizione."}
{"id": "1862347", "revid": "180559", "url": "https://it.wikipedia.org/wiki?curid=1862347", "title": "Nazionale di pallanuoto femminile dell'Ungheria", "text": "La nazionale di pallanuoto femminile ungherese \u00e8 la rappresentativa pallanuotistica dell'Ungheria in campo femminile nelle competizioni internazionali. Fa capo alla \"Magyar V\u00edzilabda Sz\u00f6vets\u00e9g\", la federazione magiara di pallanuoto.\nL'Ungheria \u00e8, da sempre, una delle squadre di punta del mondo della pallanuoto: ha conquistato due titoli mondiali, tre titoli continentali e una Coppa del Mondo.\nRisultati.\nOlimpiadi\nMondiali\nEuropei\nCoppa del Mondo\nWorld League"}
{"id": "1862351", "revid": "2373", "url": "https://it.wikipedia.org/wiki?curid=1862351", "title": "Loveland (Ohio)", "text": "Loveland ( ) \u00e8 un comune degli Stati Uniti d'America che si estende sul territorio delle contee di Clermont, Hamilton, e Warren, nello Stato dell'Ohio. La cittadina \u00e8 situata sul fiume Little Miami, 24 chilometri a nord-est di Cincinnati. Nel 2000 contava abitanti. Il nome della citt\u00e0 viene da negoziante James Loveland.\nGeografia fisica.\nLoveland si trova a (39,268759, -84,270397).\nSecondo il United States Census Bureau, la citt\u00e0 ha una superficie totale di . di questa \u00e8 terraferma, \u00e8 costituita da acque interne, che quindi occupano l'1,28% dell'area totale.\nSociet\u00e0.\nEvoluzione demografica.\nNel censimento del 2010, la citt\u00e0 contava abitanti, case, e famiglie residenti nella citt\u00e0. La composizione razziale della citt\u00e0 era: 93,54% bianchi, 2,09% afroamericani, 1,68% ispanici, 0,22% nativi americani, 1,68% asiatici, 0,60% da altre razze, e 1,86% di due o pi\u00f9 razze."}
{"id": "1862352", "revid": "3732", "url": "https://it.wikipedia.org/wiki?curid=1862352", "title": "Campionati europei giovanili di nuoto", "text": "I Campionati europei giovanili di nuoto sono una competizione di nuoto e tuffi annuale organizzata dalla LEN.\nStoria.\nNati come \"Criterium internazionale giovanile\" nel 1961 a Vienna per nuotatrici e nuotatori di et\u00e0 non superiore ai 15 anni e proseguiti con cadenza annuale a Cava dei Tirreni nel 1962, a Parigi nel 1964 e a Barcellona nel 1965, hanno poi assunto il nome attuale e una cadenza biennale nel 1967. Dal 1976 sono passati, sempre con cadenza biennale, negli anni pari e dal 1983 vengono disputati ogni anno; le gare di tuffi all'inizio si svolgeveno con quelle di nuoto, ma dal 1990 vengono disputate (anche se in modo irregolare: ad esempio, nel 2006 e nel 2010 nuoto e tuffi hanno avuto la stessa sede) in sedi separate.\nLimiti d'et\u00e0.\nDal 1983 il limite d'et\u00e0 maschile \u00e8 stato elevato a 16 anni e dal 1987 a 17 anni. A partire dal 1997 partecipano alla manifestazione le nuotatrici di 15 e 16 anni, mentre per i nuotatori l'et\u00e0 \u00e8 di 17 e 18 anni. A partire dal 1\u00ba gennaio 2016, invece, possono partecipare alle gare le ragazze d'et\u00e0 compresa fra i 14 ed i 17 anni ed i ragazzi d'et\u00e0 compresa fra i 15 ed i 18.\nIl limite d'et\u00e0 dei tuffi \u00e8 stato di 16 anni per maschi e femmine fino al 1982, elevato per i maschi a 17 anni dal 1983 e dal 1989 portato a 18 anni per entrambi i sessi, inserendo le gare per la categoria ragazzi (fino ai 15 anni).\nProgramma.\nAnche il programma delle gare ha avuto uno sviluppo negli anni: nelle prime edizioni venivano disputate solo una decina di gare individuali, nel 1980 vengono inseriti i 200\u00a0m stile libero e i 400\u00a0m misti e solo dal 1982 vi sono titoli per le staffette. Dal 1999 si nuotano le gare di 50 metri per gli stili dorso, rana e farfalla e oggi il programma \u00e8 in pratica identico a quello degli europei assoluti. Il programma dei tuffi prevedeva nel 1967 solo il trampolino: dal 1971 si \u00e8 aggiunta la piattaforma (non da 10 metri come per le gare di categoria assoluta), dal 1993 il trampolino da 1 metro e dal 2000 le gare di tuffi sincronizzati, che vengono disputate insieme da tuffatori delle due categorie d'et\u00e0."}
{"id": "1862354", "revid": "287204", "url": "https://it.wikipedia.org/wiki?curid=1862354", "title": "Terra ferma", "text": "Terra ferma \u00e8 il settimo romanzo della scrittrice spagnola Matilde Asensi, pubblicato in Italia da Rizzoli nel 2008.\nTrama.\nSpagna, 1598, Catalina, rimasta orfana di entrambi i genitori si imbarca col fratello Martin e la balia Dorotea su una nave per le Americhe. Dall'altra parte dell'oceano l'aspetta lo zio Hernando e il suo sposo per procura. Una notte, nel mar dei Caraibi, la nave viene assalita dai pirati, la balia traveste Catalina da uomo e la lancia in mare permettendole cos\u00ec di salvarsi.\nGiunge quindi sulle coste di un'isola deserta nel mar delle Antille dove dovr\u00e0 trovare la forza di sopravvivere per due lunghi anni. Un giorno approda sull'isola una nave mercantile per eseguire operazioni di manutenzione. Catalina si nasconde persando che i nuovi arrivati siano pirati, ma viene scoperta e condotta dal capitano. Davanti a questi si finge un ragazzo di nome Martin. Il capitano capisce subito l'inganno e allontanati i marinai le chiede il suo vero nome. Il capitano Esteban conosce lo zio di Catalina e il suo sposo, quest'ultimo \u00e8 un ragazzo ritardato, fattole sposare per procura al solo fine di dare dei nipoti sani e forti a suo suocero.\nPer sottrarla al suo triste destino il capitano le propone di portarla nelle Americhe sotto il nome di Martin Navares, suo figlio illegittimo..."}
{"id": "1862355", "revid": "161374", "url": "https://it.wikipedia.org/wiki?curid=1862355", "title": "SS 62 della Cisa", "text": ""}
{"id": "1862356", "revid": "2196578", "url": "https://it.wikipedia.org/wiki?curid=1862356", "title": "Nazionale di pallanuoto femminile dell'Australia", "text": "La nazionale di pallanuoto femminile australiana \u00e8 la rappresentativa pallanuotistica dell'Australia in campo femminile nelle competizioni internazionali.\nLa squadra \u00e8 controllata dalla \"Australian Water Polo Incorporated\", affiliata all'Oceania Swimming Association.\nNella sua storia l'Australia ha conquistato un titolo olimpico, un mondiale e tre Coppe del Mondo.\nRisultati.\nOlimpiadi\nMondiali\nCoppa del Mondo\nWorld League"}
{"id": "1862357", "revid": "762947", "url": "https://it.wikipedia.org/wiki?curid=1862357", "title": "Winx Power Show", "text": "Winx Power Show \u00e8 un musical iniziato nel 2005 e terminato nel 2007, tratto dal cartone animato \"Winx Club\" di Iginio Straffi, prodotto da M.A.S. e diretto da Salvatore Vivinetto.\nTrama.\nLo spettacolo si apre proprio a Magix, dove dalla Terra giunge la voce di Melissa, una giovane ragazza dubbiosa sull'esistenza delle Winx: sar\u00e0 proprio compito delle fate far ricredere la scettica terrestre. Una volta scese sulla Terra, Bloom, Stella, Flora, Musa, Tecna e Aisha si troveranno ad affrontare le loro agguerrite e perfide nemiche di sempre, le Trix, alleate al temibile Lord Darkar. Con l'aiuto degli Specialisti per\u00f2, le Winx supereranno tutte le difficolt\u00e0, sconfiggendo ancora una volta il male, in un avvincente duello. Lo show si conclude con il ritorno di Melissa sulla Terra."}
