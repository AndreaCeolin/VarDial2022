{"id": "1853471", "revid": "174925", "url": "https://it.wikipedia.org/wiki?curid=1853471", "title": "Religioso (cristianesimo)", "text": "I religiosi sono i fedeli cristiani appartenenti agli istituti religiosi, cio\u00e8 a quelle societ\u00e0 ecclesiastiche i cui membri conducono vita fraterna in comunit\u00e0 e osservano, oltre ai normali precetti cristiani, i consigli evangelici mediante i voti pubblici di povert\u00e0, obbedienza e castit\u00e0.\nIn ambito cattolico, i voti possono essere emessi in forma solenne o semplice: le societ\u00e0 a voti solenni sono dette ordini, quelle a voti semplici congregazioni.\nCon la diffusione del protestantesimo la vita religiosa scomparve dai paesi riformati, ma tra XIX e XX secolo in ambito evangelico e anglicano sorsero numerose comunit\u00e0 per sperimentare nuove forme di vita comune.\nIn senso lato, il termine \"religioso\" viene usato per intendere tutti coloro che vivono professando i consigli evangelici, cio\u00e8 anche i membri degli istituti secolari (che non praticano vita comune), gli eremiti e le vergini consacrate, e i sodali delle societ\u00e0 di vita apostolica (che non emettono voti pubblici ma praticano vita comunitaria).\nOrigini.\nNell'antichit\u00e0 cristiana e nell'alto medioevo il sostantivo religioso era utilizzato per indicare coloro che dedicavano buona parte del loro tempo al servizio liturgico e agli atti cultuali. Tommaso d'Aquino, nella \"Summa Theologiae\", defin\u00ec religiosi \"coloro che si consacrano totalmente al divino servizio, offrendosi a Dio come in olocausto\", cio\u00e8 i membri dello \"stato di perfezione\": tale stato, oltre che dai monaci e dai canonici regolari, era costituito anche dai frati degli ordini mendicanti che, sul fondamento della scelta radicale della sequela di Cristo proposta dal Vangelo, si dedicavano al servizio diretto ai fratelli.\nI religiosi in ambito cattolico.\nCol tempo il termine perse il suo originale significato e assunse una connotazione sempre pi\u00f9 tecnica, finendo per definire solo i membri di istituti con determinate caratteristiche giuridiche e canoniche (gli appartenenti agli ordini e alle congregazioni pi\u00f9 antiche, di voti solenni; i membri delle congregazioni di voti semplici vennero annoverati tra i religiosi solo con il codice Piano Benedettino del 1917).\nMentre nella dottrina classica il termine religioso poteva adeguarsi a tutti quanti si dedicassero totalmente al culto divino, cio\u00e8 ai membri degli istituti religiosi e secolari, agli eremiti, alle vergini consacrate, ai sodali delle societ\u00e0 di vita apostolica, col tempo il sostantivo si \u00e8 ridotto a una pura categoria giuridica ed \u00e8 passato a indicare solo i membri di certi istituti con determinate caratteristiche (quelli \"...i cui membri, secondo il diritto proprio, emettono i voti pubblici, perpetui oppure temporanei da rinnovarsi alla scadenza, e conducono vita fraterna in comunit\u00e0\").\nDurante il Concilio Vaticano II il termine religioso torn\u00f2 a essere utilizzato nel significato teologico proposto dall'Aquinate, cio\u00e8 di persona consacrata al servizio di Dio e dei fratelli (sotto il capitolo VI della costituzione apostolica \"Lumen Gentium\", intitolato \"I Religiosi\", vennero ricomprese tutte le forme di vita particolarmente dedicate a Dio nella Chiesa); ma in seguito lo stesso concilio, temendo un'eccessiva standardizzazione, ristabil\u00ec le separazioni sottolineando come i membri degli istituti secolari non vadano considerati religiosi.\nLa volont\u00e0 di evidenziare le specificit\u00e0 di ogni stato di vita tendente alla perfezione della carit\u00e0 mediante lo stato di consacrazione della vita (cio\u00e8 la professione e assunzione \"coram Ecclesia\" dei tre consigli evangelici di castit\u00e0, povert\u00e0 e obbedienza) e l'assunzione di questo impegno associativo mediante voti o altri sacri legami, ha portato a sottolineare le specificit\u00e0 di ogni singola categoria di istituti tanto da non riuscire pi\u00f9 a trovare un minimo denominatore comune che le possa unificare: il Codice di Diritto Canonico promulgato da papa Giovanni Paolo II il 25 gennaio 1983, infatti, non ha voluto indicare nessun termine per definire sia gli istituti di vita consacrata e le societ\u00e0 di vita apostolica, e la parte III del codice \u00e8 stata titolata \"De Institutis vitae consecratae et de societatibus vitae apostolicae\" (nella fase di consultazione preliminare alla promulgazione del codice era stata suggerita la locuzione \"vita evangelica costituita\").\nI religiosi in ambito protestante.\nNei paesi interessanti alla riforma protestante le istituzioni religiose scomparvero (Martin Lutero neg\u00f2 il valore dei voti religiosi e i beni di capitoli e monasteri vennero secolarizzati).\nTra Sei e Settecento, con la diffusione del pietismo, stimol\u00f2 la ripresa della vita comune in ambito riformato (confraternita di Herrnut).\nSulla scia del movimento di Oxford, a partire dalla met\u00e0 dell'Ottocento in ambito anglicano si formarono comunit\u00e0 di tradizione benedettina, francescana e domenicana.\nA partire dal 1923 si tennero a Gut Bernuechen dei congressi che crearono le premesse per la nascita di fraternit\u00e0 come la \"Michaelsbruderschaft\". Tali comunit\u00e0, dopo la fine della seconda guerra mondiale, si diffusero in tutte le Chiese protestanti: le loro caratteristiche comuni furono la pratica di opere caritatevoli, la rivalutazione dell'antico monachesimo cristiano e la celebrazione comunitaria e solenne della liturgia.\nSalvo poche eccezioni (ad esempio, l'antica abbazia cistercense di Loccum, passata alla riforma nel XVI secolo), le comunit\u00e0 religiose non posseggono un particolare status all'interno delle loro Chiese (in Germania, generalmente, sono istituzioni di diritto proprio, inquadrate giuridicamente come \"Eingetragener Verein\"); tra le varie comunit\u00e0, anche all'interno della stessa confessione, non esistono molti contatti e i rapporti reciproci non sono regolati giuridicamente.\nNel 1987 in Germania le comunit\u00e0 in cui si praticava il celibato erano una ventina e i membri circa 750 (in maggioranza donne).\nCategorie di religiosi.\nNel corso dei secoli la vita consacrata ha assunto diverse forme, per meglio rispondere alle esigenze dei diversi momenti storici, dando origine a diverse categorie di religiosi:\nLe religiose si distinguono semplicemente in:"}
{"id": "1853474", "revid": "76963", "url": "https://it.wikipedia.org/wiki?curid=1853474", "title": "Adamo Ruggiero", "text": "Biografia.\nAdamo Ruggiero \u00e8 nato a Mississauga, nell'Ontario. Il padre di Ruggiero, Tony, \u00e8 nato in Italia, a Coreno Ausonio (FR); sua madre si chiama Amalia, suo fratello Adriano.\nRuggiero ha frequentato l'elementary school di Saint Dunstan e la secondary school di Cawthra Park; alla York University, Toronto, ha ricevuto l\"'Honors Double Major\": \"Communication Studies &amp; Film Theory\".\nHa calcato le scene canadesi e statunitensi sin da quando aveva 7-8 anni. Ha recitato in \"Rudolph the Red-Nosed Reindeer\", \"Bye-Bye Birdie\", ma il suo ruolo pi\u00f9 importante \u00e8 quello di Marco Del Rossi nella soap opera canadese \"\". Il suo personaggio Marco \u00e8 un adolescente gay che lotta per i problemi legati alla sua sessualit\u00e0. Nel 2002, Adamo Ruggiero entra a far parte in questa serie, molto popolare in Canada, dopo aver sostenuto un provino per un ruolo di Craig Manning. Nel 2009 recita nel film \"Make the Yuletide Gay\"."}
{"id": "1853475", "revid": "1573940", "url": "https://it.wikipedia.org/wiki?curid=1853475", "title": "Unslung", "text": "Unslung \u00e8 un firmware open source per il Linksys NSLU2, basato sul firmware originale fornito dal produttore. Poich\u00e9 il firmware originale \u00e8 basato sul sistema operativo Linux, risulta soggetto alla licenza di distribuzione GNU General Public License, e in quanto tale la Linksys ha dovuto pubblicare il codice sorgente.\nUnslung mantiene la piena compatibilit\u00e0 col firmware Linksys, ma ne espande le funzionalit\u00e0, pur mantenendone alcune restrizioni. In particolare, essendo basato sul kernel 2.4 di Linux, alcuni dei dispositivi pi\u00f9 recenti potrebbero non essere riconosciuti. L'interfaccia web del firmware Linksys, usata per gestire il NSLU2, viene mantenuta, salvo la sezione relativa all'aggiornamento del firmware stesso.\nMediante il sistema di gestione dei pacchetti software ipkg, gli utenti sono in condizione di installare oltre 1000 pacchetti aggiuntivi compilati specificamente per il NSLU2.\nAllo stato attuale la versione pi\u00f9 aggiornata di Unslung \u00e8 la 6.10 Beta, basata sul firmware Linksys V2.3R63/A5. Si tratta di un aggiornamento minore della versione 6.8, di cui corregge alcuni bug."}
{"id": "1853487", "revid": "33689", "url": "https://it.wikipedia.org/wiki?curid=1853487", "title": "Microsoft Write", "text": ""}
{"id": "1853494", "revid": "287204", "url": "https://it.wikipedia.org/wiki?curid=1853494", "title": "Greg Kite", "text": "Dal 2012 lavora come Commissioner nella Florida Basketball Association, una lega minore statunitense."}
{"id": "1853497", "revid": "124158517", "url": "https://it.wikipedia.org/wiki?curid=1853497", "title": "Dum Dum Dugan", "text": "Timothy Aloysius Cadwallader Dugan, pi\u00f9 noto come \"Dum Dum\" Dugan, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"Sgt. Fury and his Howling Commandos\" (vol. 1) n. 1 (maggio 1963).\nDugan \u00e8 un ufficiale dello S.H.I.E.L.D. nonch\u00e9 uno dei pi\u00f9 esperti e fidati membri della squadra di Nick Fury, noto per la sua eccezionale mira con il fucile, la sua forza erculea e la caratteristica bombetta che indossa.\nBiografia del personaggio.\nSeconda guerra mondiale.\nNato nel 1918 a Boston, Massachusetts, Dugan si \u00e8 unito al circo a quattordici anni lavorando come \"forzuto\", sposatosi in giovane et\u00e0, nutre un odio viscerale sia per la moglie che per la suocera, affermando in pi\u00f9 di un'occasione di preferire combattere i nazisti che discutere con loro. Durante la seconda guerra mondiale Nick Fury e Happy Sam Sawyer, in fuga dai nazisti dopo una missione, hanno un incontro fortuito con l'uomo, che li aiuta a scappare. In seguito all'esperienza, Dugan entra nella British Army e, su richiesta di Sawyer, passa poi all'US Army per unirsi agli Howling Commandos in veste di secondo in comando di Fury col grado di caporale.\nNel corso delle varie missioni del gruppo l'eccezionale forza fisica di Dugan ha spesso salvato la situazione; inoltre l'uomo ha avuto occasione di combattere al fianco di Capitan America e Bucky, cementando contemporaneamente il rapporto di amicizia e stima con Fury, tanto da fargli da braccio destro anche durante lo sbarco in Normandia, l'offensiva delle Ardenne, la Guerra di Corea e il Vietnam, venendo promosso dapprima sergente e, in seguito, capitano.\nSuccessivamente, sempre assieme a Fury, entra prima nella CIA e poi nel neo-instituito S.H.I.E.L.D.; Dugan, esattamente come Gabe Jones e Eric Koenig, si \u00e8 mantenuto giovane nel corso dei decenni mentre gli altri \"Howlers\" sono invecchiati normalmente, cosa a lungo imputata all'assunzione di una variante dell'Infinity Formula di Fury.\nS.H.I.E.L.D..\nDivenuto uno dei migliori agenti dello S.H.I.E.L.D., poco dopo il suo ingresso nell'organizzazione spionistica, Dugan viene assegnato alla Godzilla Squad, incaricata di limitare i danni del Kaij\u016b radioattivo. Diversi anni dopo, pur sviluppando alcuni problemi cardiaci, viene promosso secondo in comando di Fury, nel frattempo divenuto direttore, e nominato responsabile della sicurezza dell'elivelivolo dello S.H.I.E.L.D.. Contemporaneamente stringe una forte amicizia con Sharon Carter e la contessa Valentina Allegra de la Fontaine nonch\u00e9 una forte antipatia per Roger Dooley, agente raccomandato e sessuomane che tenta di scalzarlo tramite le sue amicizie politiche ma finisce col morire in missione.\nTempo dopo, durante l'affare Deltite, Dugan viene apparentemente ucciso, salvo poi scoprire trattarsi solo di un Life Model Decoy. Brevemente ritiratosi dall'organizzazione spionistica a seguito dell'esperienza, vi aderisce nuovamente dopo che Fury la riforma rimanendo anche dopo che questi viene sostituito da Maria Hill in seguito alla guerra segreta in Latveria.\nCivil War e World War Hulk.\nDurante la guerra civile dei superumani Dugan viene incaricato di catturare il suo amico ribelle Capitan America, ma fallisce e, dunque, in sua sostituzione viene mandata l'Agente 13 che, sotto il controllo mentale del Dottor Faustus, uccide il supereroe.\nNel momento in cui Tony Stark riceve la nomina a nuovo direttore dello S.H.I.E.L.D., Dugan d\u00e0 le dimissioni perch\u00e9 non approva il modo di lavorare dell'uomo ma Stark rifiuta di concedergliele poich\u00e9 lo considera un elemento vitale per l'organizzazione. Nonostante gli alti e i bassi, Dugan rimane quindi nello S.H.I.E.L.D. e, durante l'attacco a Manhattan di Hulk, ne assume momentaneamente il comando dopo il rapimento di Tony Stark, col compito di usare un'arma per proiettare il Golia Verde nella Zona negativa al momento pi\u00f9 opportuno. Dato il rischio di spedirvi anche mezza Manhattan per\u00f2, Dugan sceglie di non usarla.\nNel corso delle varie missioni, inoltre, l'uomo migliora l'affinit\u00e0 sia col nuovo direttore che col suo vice, Maria Hill.\nSecret Invasion.\nNel corso dell'invasione segreta degli Skrull si scopre che, poco dopo la morte di Capitan America, Dugan \u00e8 stato sostituito da uno Skrull, il quale ha in seguito sfruttato le sue fattezze per introdursi nella base orbitale dello S.W.O.R.D. e farla saltare in aria di modo da permettere all'armata stellare Skrull di invadere la Terra. Al termine dell'invasione il vero Dugan viene tratto in salvo assieme alla contessa de la Fontaine ed altri eroi sostituiti; una volta liberati tuttavia, entrambi rimangono feriti dalla freddezza mostrata da Fury nei loro contronti; sebbene tutto ci\u00f2 non intacchi minimamente la loro amicizia: Dugan infatti, risponde immediatamente alla chiamata di Nick quando questi convoca alcuni ex-commilitoni ancora operativi, come Gabe Jones ed Eric Koenig, ed altri agenti di fiducia, come Jasper Sitwell, per riformare gli Howling Commandos e unirsi ai Secret Warriors nella lotta contro l'HYDRA e Leviathan.\nDurante un'operazione condotta con Sharon Carter e Falcon, Dugan viene seriamente ferito al braccio destro, ma si ristabilisce.\nLife Model Decoy.\nSuccessivamente alla morte di Uatu l'Osservatore viene rivelato che il vero Dugan \u00e8 stato ucciso nel 1966 e Fury lo ha rimpiazzato con un Life Model Decoy estremamente avanzato per non perdere il suo migliore ed unico vero amico, del cui giudizio e delle cui critiche sente il profondo bisogno. Scoperta la verit\u00e0, il Dugan LMD si spara alla testa dicendo a Fury che, se davvero lo considera un amico non deve resuscitarlo nuovamente. Fury, tuttavia, non rispetta tale volont\u00e0 e attiva un nuovo Dugan LMD che, in seguito, viene messo a capo della nuova unit\u00e0 soprannaturale di Howling Commandos assemblata dalla divisione dello S.H.I.E.L.D. denominata Special Threat Assessment for Known Extranormalities (S.T.A.K.E.).\nPoteri e abilit\u00e0.\nDugan possiede una forza fisica enorme che gli ha permesso pi\u00f9 volte di salvare i commilitoni durante la seconda guerra mondiale e che, nonostante l'avanzare dell'et\u00e0 e il manifestarsi di alcuni problemi cardiaci si mantiene comunque impressionante. Grande esperto di combattimento corpo a corpo e nell'uso delle armi da fuoco, Dugan ha una predilezione per il fucile ed \u00e8 particolarmente rinomato per la sua abilit\u00e0 di tiratore scelto (da cui il soprannome \"Dum Dum\"). Nel corso degli anni, lavorando prima alla CIA e poi allo S.H.I.E.L.D. \u00e8 inoltre divenuto uno dei pi\u00f9 grandi esperti di spionaggio del mondo.\nSebbene per anni sia rimasto inspiegato come il personaggio sia vissuto da met\u00e0 anni quaranta all'era moderna senza invecchiare, \u00e8 stato in seguito rivelato che il vero Dugan \u00e8 morto nel 1966 data a seguito del quale i suoi panni sono stati vestiti da un Life Model Decoy.\nAltre versioni.\n1602.\nIn \"1602\", il soldato Dugan \u00e8 il braccio destro del comandante Sir Nicholas Fury, difensore della Colonia di Roanoke.\nTerra X.\nDugan compare nell'universo di \"Terra X\", dove combatte Mefisto al fianco di numerosi Howling Commandos e supereroi dei tempi moderni, morendo per mano dell'entit\u00e0 HYDRA.\nTransformers.\nDugan \u00e8 comparso, assieme a Nick Fury, Peter Parker e Joe Robertson, in un numero della versione Marvel Comics de \"Transformers\".\nUltimate.\nNell'universo Ultimate Timothy \"Dum Dum\" Dugan compare in diverse occasioni nelle avventure degli X-Men, presentandosi come un ufficiale dello S.H.I.E.L.D. anziano ma dal fisico massiccio ed in qualche modo collegato al misterioso passato di Logan. Sebbene tale versione sia priva della tradizionale bombetta, ha vissuto la Seconda Guerra Mondiale esattamente come la controparte canonica e, nel 1943, \u00e8 stato sovrintendente del progetto che ha portato alla creazione di Capitan America.\nAltri media.\nCinema.\nMarvel Cinematic Universe.\nDum Dum Dugan, interpretato da Neal McDonough, compare in \"Captain America - Il primo Vendicatore\" (2011) e, successivamente, riprende il ruolo nel \"Marvel One-Shot: Agent Carter\" (2013)."}
{"id": "1853498", "revid": "1573940", "url": "https://it.wikipedia.org/wiki?curid=1853498", "title": "Chiesa di San Michele (Brusino Arsizio)", "text": "La chiesa parrocchiale di San Michele \u00e8 un edificio religioso che si trova a Brusino Arsizio, in Canton Ticino.\nStoria.\nLa costruzione viene citata in documenti storici risalenti al 1508 quando venne separata dalla chiesa matrice di Riva San Vitale, e infatti la facciata e parte della navata rivelano un'architettura manierista mentre sono evidenti all'interno le pesanti modifiche effettuate dal 1660 al 1675 per conformarla al gusto del tempo, in stile barocco soprattutto nell'abside e nelle cappelle. La chiesa ha subito restauri nel 1944.\nLa dedica al santo rivela una radice longobarda in quanto San Michele era un culto legato alla monarchia longobarda.\nDescrizione.\nEsterno.\nLa facciata, a due ordini di lesene, \u00e8 sormontata da un frontone con timpano decorato con un cartiglio riportante le date 1508-1911. Ogni ordine \u00e8 sormontato da una trabeazione e quella superiore sostenuta da modiglioni. Le lesene dividono la facciata in tre parti con la parte centrale leggermente sporgente.\nL'unico portale \u00e8 sovrastato da una nicchia centrale semicircolare con cornice decorata che contiene la statua dell'arcangelo \"San Michele\", raffigurato con spada sguainata e bilancia nell'altra mano e sormontante un diavolo a forma di drago, opera di Domenico Rossi, mentre nel sovrastante ordine di lesene si hanno due nicchie semicircolari laterali con le statue di \"San Pietro\", raffigurato con una chiave in mano, e di \"San Paolo\", raffigurato con una spada, rispettivamente di Ambrogio e Giosia Poma, che affiancano un'edicola centrale vuota. Le tre statue della facciata sono del 1911. \nInterno.\nLa chiesa si presenta con una pianta ad unica navata con coro poligonale e copertura a volta a botte. L'aula \u00e8 \u00e8 circondata da paraste d'ordine tuscanico che reggono il cornicione perimetrico che si interrompe nel coro per contenere l'altare barocco e la pala d'altare. La navata unica ha a due lati due cappelle e una piccola nicchia con il fonte battesimale. \nA sinistra dell'abside si apre un'aula con accesso esterno separato. L'aula doveva avere una finestra nella parete di fronte all'arco di entrata di cui resta solo la cornice visibile all'esterno.\nAltare e abside.\nL'altare maggiore \u00e8 del 1723 ed \u00e8 di gusto barocco con mensa e tabernacolo decorati da intarsi marmorei. L'opera fu eseguito dalla Bottega di Bartolomeo Manni di Rovio.\nSull'altare \u00e8 presente la pala raffigurante la \"Madonna in trono con san Michele, sant'Antonio abate, san Giovannino\" e un committente locale (forse Cristoforo de Pomis), opera della seconda met\u00e0 del secolo XVI di un ignoto pittore romano. La pala \u00e8 circondata da una cornice marmorea con drappeggio sempre marmoreo. Al culmine c'\u00e8 il catino con un motivo architettonico a trompe-l'oeil. \nIl coro, realizzato nel 1863, \u00e8 preceduto da una balaustra di marmo e da una interessante \"cancellata\" in ferro battuto.\nSulla parete sinistra del coro \u00e8 presente un olio su tela con la \"Madonna del Rosario tra san Domenico di Guzm\u00e1n e santa Caterina da Siena\", attribuito al pittore Francesco Torriani di Mendrisio degli anni 1663-1670. Sotto al dipinto \u00e8 posto uno scranno intarsiato di Ambrogio Poma del 1897.\nA destra del coro si apre un'aula a cui si accede anche da una porta esterna posta su un lato della chiesa. \nL'aula contiene un affresco raffigurante la \"Madonna in trono e san Rocco\", strappato nel 1953 da una casa privata del villaggio. Il dipinto si avvicina a quelli di Antonio da Tradate, e viene datato alla fine del secolo XV.\nSu una parasta dell'aula e a destra dell'altare maggiore si trova un \"armadietto rinascimentale per gli Oli Santi\" in pietra di Saltrio dell'inizio del secolo XVI.\nNell'aula si trovano anche due lapidi: una dedicata al parroco Fedele Poli (1827-1927) da parte della citt\u00e0 di Pura, e una seconda dedicata al parroco Francesco Andreolotti (?-1833) da parte della stessa popolazione di Brusino Arsizio per il centenario della morte.\nNavata e cappelle.\nLa navata si presenta senza decorazioni neanche al soffitto ed \u00e8 semplicemente scandita da lesene e paraste. \nA destra si ha la \"cappella della Vergine\" con un altare e balaustra barocco in marmo del 1752 e con la statua lignea della \"Madonna\" opera di Giampaolo Peverelli del 1753 mentre il \"tabernacolo\" marmoreo \u00e8 di Giorgio Olgiati del 1820. \nA sinistra un vano ospita la \"cappella del crocifisso\" con altare asportato e l'olio su tela con il \"Crocifisso e san Francesco d'Assisi e sant'Antonio di Padova\", opera del 1827 di Abbondio Bagutti (1788-1850) di Rovio. \nFonte battesimale e controfacciata.\nSempre a sinistra accanto all'entrata una nicchia contiene il \"Fonte battesimale\" di pietra con coperchio ligneo del secolo XVI sormontato da un medaglione parzialmente nascosto dalla cantoria recante l'affresco del \"Battesimo di Ges\u00f9\" in cornice stuccata databile alla fine del secolo XVII. \nSulla controfacciata si pu\u00f2 ammirare l\"'organo\" di Carlo Marzoli &amp; Rossi del 1914, con parziale riutilizzo delle canne del precedente organo del 1844-1845 opera di Giacomo Mascioni di Cuvio.\nTutela.\nLa chiesa \u00e8 riconosciuta di interesse locale dal Inventario dei beni culturali (IBC) del Canton Ticino mentre alcuni elementi interni, tra cui elementi del coro e dipinti, sono riconosciuti di interesse cantonale."}
{"id": "1853505", "revid": "125988662", "url": "https://it.wikipedia.org/wiki?curid=1853505", "title": "Ronald DeFeo Jr.", "text": "Fu processato nel 1974 per l'omicidio di suo padre Ronald, sua madre Louise e i suoi fratelli Dawn, Allison, Marc e John Matthew, presso la casa di Amityville a Long Island.\nBiografia.\nInfanzia e giovent\u00f9.\nRonald Jr, soprannominato Butch, era il primogenito dei cinque figli di Ronald Joseph DeFeo, di origini italiane, titolare di una concessionaria che con gli anni port\u00f2 al successo, e di sua moglie Louise DeFeo, che riuscirono a trasferirsi nel 1965 nella villa di Amitivylle da un appartamento di Brooklyn. Ronald Sr. venne pi\u00f9 volte raffigurato come una figura autoritaria e prepotente, che picchiava spesso i figli e la moglie. Il figlio preferito ma anche il pi\u00f9 picchiato era proprio Butch, da cui si aspettava molto. A scuola il ragazzo, sovrappeso e pensieroso, era vittima di scherni e umiliazioni da parte dei suoi compagni di classe.\nCrescendo, Butch cominci\u00f2 a litigare quotidianamente con il padre, cos\u00ec come con i suoi pochi amici. La sua famiglia, preoccupata, lo port\u00f2 da uno psichiatra, ma le visite non ebbero l'esito sperato, dato che Butch neg\u00f2 di avere bisogno di aiuto. I viaggi dal medico si interruppero e i DeFeo premiarono il figlio con soldi e regali, tra cui un motoscafo costosissimo, nella speranza che i doni avrebbero placato il giovane triste e tormentato. Ma la nuova tattica non fece che aggravare i problemi; all'et\u00e0 di 17, Butch cominci\u00f2 ad assumere LSD ed eroina, e fu espulso dalla scuola per la sua violenza ed impulsivit\u00e0 e per gli scontri con i compagni di classe, che ormai lo provocavano e lo deridevano in continuazione.\nNonostante i suoi insuccessi accademici, i DeFeo continuarono a premiare il figlio. All'et\u00e0 di 18 anni, Butch fu assunto come dirigente della concessionaria d'auto di suo padre, con pochissime aspettative. Egli guadagnava uno stipendio settimanale da suo padre di $ 1000. Butch sperperava lo stipendio frequentando le discoteche di Long Island e vari locali, abusando di alcol e droghe; inoltre nel tentativo di sfuggire alle violenze domestiche si spost\u00f2 pi\u00f9 volte da casa e fu rintracciato da suo padre e riportato a casa.\nI conflitti con il padre.\nLo strano comportamento di Ronnie DeFeo aument\u00f2 con il tempo. Una volta minacci\u00f2 un amico con un fucile dopo una battuta di caccia; dopo quel giorno, ag\u00ec come se niente fosse. Tent\u00f2 anche di sparare al padre con un fucile durante una lite tra i suoi genitori. Butch premette il grilletto, ma il fucile funzionava male. Suo padre, sorpreso, concluse la discussione, ma rimase sconvolto dalla reazione del figlio, tanto che circond\u00f2 la casa di monumenti religiosi e le sue visite in chiesa si fecero pi\u00f9 frequenti. Quando i vicini gli domandarono perch\u00e9 avesse circondato la casa di monumenti religiosi lui rispose: \"Perch\u00e9 ho il diavolo in casa!\", lasciando attoniti i vicini. Ancora non si sa se il padre si riferisse agli strani eventi che accadevano in casa o al figlio tormentato.\nPochi giorni prima del delitto che lo porter\u00e0 alla condanna a sei ergastoli, Butch ebbe uno scontro violento con il padre, lui apostrof\u00f2 il figlio chiamandolo demonio e il figlio rispose che se non se ne fosse andato avrebbe ammazzato tutti, e cos\u00ec fece.\nRapina alla concessionaria del padre.\nNel 1974, Butch, sentitosi irritato da quello che credeva un misero stipendio, pianific\u00f2 una rapina a mano armata con un amico nella concessionaria del padre, accettando di dividere i soldi con il suo complice. Il piano and\u00f2 a buon fine. La polizia dopo la denuncia del padre Ronald Sr. interrog\u00f2 pi\u00f9 volte Ronnie; quest'ultimo alle domande degli ufficiali, ebbe uno scoppio di collera; alla fine non and\u00f2 in carcere grazie al padre.\nRonald Sr., quando cominci\u00f2 a sospettare che suo figlio avesse davvero commesso la rapina, interrog\u00f2 il figlio, e Butch minacci\u00f2 di uccidere il padre.\nL'omicidio della famiglia DeFeo.\nIntorno alle 6:30 del mattino del 13 novembre 1974, Ronald DeFeo Jr. irruppe in un bar della sua citt\u00e0 di Amityville, Long Island, New York, chiedendo aiuto e dicendo che qualcuno aveva sparato ai suoi genitori. Il giovane DeFeo e un gruppo di persone si recarono al 112 Ocean Avenue, non lontano dal bar, e trovarono i coniugi DeFeo senza vita. Un uomo del gruppo, Joe Yeswit, chiam\u00f2 il dipartimento di polizia di New York, che trov\u00f2 nella casa tutti e sei i membri della famiglia, morti, ognuno nel proprio letto:\nTutte le vittime erano state colpite con un fucile calibro 35 \"Marlin Model 336\" intorno alle 3:15 della mattina. I coniugi DeFeo erano stati colpiti due volte, mentre i figli erano stati freddati con un solo colpo. La famiglia DeFeo viveva al 112 Ocean Avenue dal 1965.\nRonald DeFeo fu portato alla locale stazione di polizia per la propria sicurezza, dopo aver dichiarato agli agenti che gli altri membri della famiglia erano stati uccisi da un uomo chiamato Louis Falini. Tuttavia, durante la deposizione del giovane agli agenti, emersero numerose incongruenze nella versione raccontata da DeFeo Jr., e il giorno seguente egli stesso confess\u00f2 gli omicidi. DeFeo Jr. dichiar\u00f2 agli investigatori che, una volta che aveva cominciato, non si era potuto pi\u00f9 fermare, e che tutto era stato molto veloce.\nDe Feo Jr. disse anche che precedentemente e fino a quell'istante di follia lui fosse quasi incitato da alcune voci di alcuni spiriti che infestavano la casa che lo guidavano a compiere il delitto.\nIl processo e la morte.\nIl processo per Ronald DeFeo Jr. cominci\u00f2 il 14 ottobre 1975. Il suo avvocato William Weber tent\u00f2 una difesa per infermit\u00e0 mentale, confermata dalle affermazioni di DeFeo che dichiar\u00f2 di aver ucciso la propria famiglia spinto da alcune voci nella propria testa. L'infermit\u00e0 fu supportata dallo psichiatra della difesa, il dr. Daniel Schwartz. Lo psichiatra dell'accusa, il dr. Harold Zolan, conferm\u00f2 che DeFeo soffriva di disordini da personalit\u00e0 asociale ed era dipendente dall'uso di eroina e LSD, ma afferm\u00f2 che il giovane era perfettamente conscio delle proprie azioni nel momento degli omicidi.\nIl 21 novembre 1975, DeFeo fu giudicato colpevole dei sei omicidi e condannato il successivo 4 dicembre a 25 anni di carcere per ogni omicidio commesso, per un totale di 150 anni da scontare presso il \"Green Haven Correctional Facility\" a Beekman.\nMor\u00ec il 12 marzo 2021 ad Albany all'et\u00e0 di 69 anni per cause tutt'ora sconosciute.\nControversie intorno al caso.\nTutte le sei vittime furono rinvenute a pancia in gi\u00f9 nel proprio letto. I loro corpi erano privi di segni da strangolamento, n\u00e9 furono rinvenute tracce di sedativi. Si specul\u00f2 tuttavia che qualcuno avrebbe dovuto svegliarsi dopo aver sentito gli spari del fucile. Neppure i vicini riportarono di aver udito rumore dalla casa dei DeFeo. La polizia conferm\u00f2 che le vittime erano addormentate al momento dell'omicidio, e che al fucile non era stato posto alcun silenziatore. La polizia e i medici legali che per primi si trovarono sulla scena del crimine rimasero perplessi di fronte alla velocit\u00e0 dell'azione e considerarono la possibilit\u00e0 che l'omicida avesse agito con l'aiuto di qualcuno. DeFeo diede diverse versioni di come aveva portato a termine il crimine, ma tutte si dimostrarono incongruenti.\nIl 30 novembre 2000, Ronald DeFeo incontr\u00f2 Ric Osuna, l'autore del libro \"The Night the DeFeos Died\" che venne pubblicato nel 2002. Secondo Osuna, DeFeo dichiar\u00f2 di aver commesso gli omicidi \"per disperazione\", aiutato da sua sorella Dawn. DeFeo disse che dopo una violenta lite con il padre, lui e Dawn pianificarono di uccidere i genitori. Secondo il racconto di Ronald, Dawn uccise il padre, ma venne poi uccisa dalla madre, la quale si rec\u00f2 poi ad uccidere gli altri figli prima di togliersi la vita con un colpo di fucile. Tuttavia questa versione dei fatti appare subito impossibile in quanto, secondo i responsi della polizia, misteriosamente la signora DeFeo (cos\u00ec come tutti gli altri membri della famiglia) non si accorse affatto della morte del marito.\nRonald DeFeo Jr. aveva un rapporto conflittuale con il padre, ma il perch\u00e9 fu uccisa l'intera famiglia rimane un mistero. Un'altra ipotesi su cui si \u00e8 cercato di indagare \u00e8 stata la possibilit\u00e0 di DeFeo Jr. di ricevere l'assicurazione sulla vita dei propri genitori.\nJoe Nickell ha fatto notare che, vista la frequenza con la quale Ronald DeFeo Jr. ha cambiato la propria versione della storia nel corso degli anni, ogni nuova affermazione sugli eventi della notte del 13 novembre, va considerata con estrema cautela. In una lettera ad un programma radiofonico, condotto da Lou Gentile, DeFeo ha negato di aver dato a Ric Osuna informazioni che avrebbe potuto usare nel suo libro.\nNella cultura di massa.\nIl romanzo di Jay Anson \"The Amityville Horror\" fu pubblicato nel settembre 1977. Il libro \u00e8 basato sul periodo di 28 giorni, dal dicembre 1975 al gennaio 1976, in cui George e Kathy Lutz vissero al 112 Ocean Avenue. I coniugi Lutz abbandonarono la casa, dichiarando di essere stati terrorizzati dai fenomeni paranormali a cui avevano assistito.\nIl film del 1982 \"Amityville Possession\" fu basato sul libro \"Murder in Amityville\", del parapsicologo Hans Holzer. Si tratta di un prequel di \"The Amityville Horror\", e vede protagonista l'immaginaria famiglia Montelli, chiaramente ispirata alla famiglia DeFeo. La storia introduce temi speculativi e controversi, compresa una relazione incestuosa fra il giovane Sonny Montelli e sua sorella, personaggi ispirati a Ronald DeFeo Jr. e Dawn DeFeo.\nLa versione hollywoodiana del film contiene numerose inesattezze sulla vicenda dei DeFeo. Il remake del 2005 inventa il fantasma della sorellina, Jodie DeFeo; vi si afferma inoltre che Ronald DeFeo Jr. fu influenzato dagli spiriti dei Nativi Americani che si trovavano nel cimitero sul quale venne edificata la casa al 112 Ocean Avenue. Gli storici locali e gli attuali capi dei nativi hanno fatto sapere che non esistono sufficienti prove per supportare una tale speculazione.\nLa versione del film del 1982 ma, soprattutto quella del 2005, inoltre, esagerano sull'isolamento della casa rispetto al vicinato. Nella realt\u00e0, la casa 112 Ocean Avenue \u00e8 una normale villetta che dista poche decine di metri dalle altre abitazioni.\nOltre ai film citati, le gesta criminose di DeFeo hanno dato il via ad un vero e proprio franchise fatto da numerosi film, tutti ambientati presso la sua casa ad Amityville e incentrati su un'ipotetica presenza diabolica nella casa ma generalmente incentrati su vicende e personaggi completamente di fantasia, non legati in alcun modo alla famiglia DeFeo."}
{"id": "1853506", "revid": "300067", "url": "https://it.wikipedia.org/wiki?curid=1853506", "title": "Larry Krystkowiak", "text": "Carriera.\nFece una breve apparizione nel 1987 nel campionato italiano con la maglia della Neutro Roberts Firenze."}
{"id": "1853515", "revid": "1456895", "url": "https://it.wikipedia.org/wiki?curid=1853515", "title": "Tempo (scacchi)", "text": ""}
{"id": "1853516", "revid": "146644", "url": "https://it.wikipedia.org/wiki?curid=1853516", "title": "Oltre Giuba", "text": ""}
{"id": "1853524", "revid": "287204", "url": "https://it.wikipedia.org/wiki?curid=1853524", "title": "Valle delle Meraviglie", "text": "La Valle delle Meraviglie (in francese \"Vall\u00e9e des Merveilles\") fa parte del massiccio del Mercantour; vi sono state scoperte pi\u00f9 di trentacinquemila incisioni rupestri preistoriche, tra le quali numerose figure di armi (pugnali e alabarde) risalenti soprattutto all'et\u00e0 del Rame (III millennio a.C.) e in misura minore all'antica et\u00e0 del Bronzo (2200-1800 a.C.). Sono presenti anche figure pi\u00f9 antiche, in particolare reticolati e composizioni topografiche (nell'area di Fontanalba), databili al Neolitico (V e IV millennio a.C.).\nLa Valle delle Meraviglie si trova nel comune di Tenda. Fino al 1861 faceva parte della Contea di Nizza sabauda, poi dal 1861 al 1947 ha fatto parte dell'Italia ed era compresa nella provincia di Cuneo, coi trattati di Parigi del 1947 pass\u00f2 alla Francia.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nLe incisioni rupestri.\nDa sempre conosciute nella cultura popolare coll'appellativo di \"Marv\u00e8gie\" (meraviglie) e scoperte scientificamente alla fine del XIX secolo (\u00e8 del 1869 la prima pubblicazione), le incisioni sono state eseguite su affioramenti rocciosi o massi sparsi di pelite, un'arenaria a matrice silicea a grana fine risalente al Permiano. Si distinguono in due tipi:\nPer quanto riguarda la storia delle ricerche, vanno citati tre principali studiosi: Clarence Bicknell per la scoperta, Piero Barocelli per l'inquadramento archeologico ed Henry de Lumley per la catalogazione completa.\nClarence Bicknell, botanico e pastore anglicano, raggiunse le aree incise inizialmente attirato dall'interesse per la flora alpina. Si appassion\u00f2 talmente alle incisioni da trascorrere nell'area dodici estati (dal 1897 al 1912), durante le quali localizz\u00f2 le pi\u00f9 importanti rocce incise, scoprendo di fatto il complesso di Fontanalba. Complet\u00f2 una pregevole opera di documentazione tramite calchi cartacei a sfregamento di oltre dodicimila figure ed elabor\u00f2 una prima classificazione tassonomica dei segni incisi. Molto di questo materiale \u00e8 tuttora consultabile al museo Bicknell di Bordighera. La sua opera principale \u00e8 ancora oggi un riferimento imprescindibile.\nPiero Barocelli, paletnologo e dal 1912 ispettore della Regia Soprintendenza alle Antichit\u00e0 del Piemonte, Liguria e Valle d'Aosta, fu il primo ad applicare i metodi dell'archeologia allo studio dei petroglifi. Grazie ad opportuni confronti comprese che le pi\u00f9 antiche figure di armi andavano riferite all'et\u00e0 del Rame (III millennio a.C.). Per tutto ci\u00f2 gli va riconosciuto il ruolo di pioniere dell'archeologia rupestre alpina ed europea.\nIl lavoro condotto a partire dal 1967 dall'\u00e9quipe guidata da Henry De Lumley ha permesso il completamento di una grandiosa opera di catalogazione, grazie al rilevamento integrale di tutte le figure incise. L'intero \"corpus\" delle figure incise dell'area \u00e8 ora conservato presso il \"Laboratoire du Lazaret\" a Nizza.\nIl sito accoglie oggi studenti del settore da ogni parte del mondo sotto la supervisione di archeologi specializzati. Recenti ricerche hanno iniziato a produrre risultati per quel che concerne la comprensione dei culti e delle societ\u00e0 delle antiche popolazioni mediterranee.\nDistribuzione geografica.\nA partire dal 1967 \u00e8 stata avviata un'indagine sistematica della zona da parte di un gruppo di universitari, museisti e scienziati finanziato dal Ministero della Cultura francese e dal Consiglio Regionale delle Alpi Marittime. Ad oggi sono state registrate oltre trentacinquemila incisioni preistoriche (50.000 comprendendo quelle storiche), la maggior parte delle quali si trova intorno al Monte Bego, da molti considerata una montagna sacra per gli antichi Liguri al pari del Monte Beigua (non a caso altra zona ricca di incisioni rupestri). La ripartizione dei graffiti \u00e8 di circa met\u00e0 nella Valle delle Meraviglie, situata a ovest del Bego e met\u00e0 a nord, nella Valle di Fontanalba. Vi sono anche altre zone pi\u00f9 a nord con presenza di incisioni, ma di minore importanza. Si possono quindi identificare i seguenti settori in ordine decrescente di importanza:\nIl tutto \u00e8 compreso in un'area di 40\u00a0km\u00b2.\nEscursioni.\nIl sentiero GR52 attraversa la valle e non \u00e8 consentito allontanarsi da esso se non accompagnati da una guida autorizzata. L'ideale \u00e8 iniziare il tour al Museo delle Meraviglie di Tenda e poi unirsi ad una visita guidata. \u00c8 possibile effettuare escursioni nella valle anche in inverno con adeguata attrezzatura: le incisioni rupestri in questa stagione non sono visibili, ma il panorama innevato vale la pena di essere visto."}
{"id": "1853526", "revid": "110157", "url": "https://it.wikipedia.org/wiki?curid=1853526", "title": "Movable Type", "text": "Movable Type \u00e8 un software per la gestione di blog sviluppato dall'azienda statunitense Six Apart esa disponibile l'8 ottobre 2001. Dal 12 dicembre 2007 al 15 luglio 2013 Movable Type \u00e8 stato distribuito come software open source con licenza GNU GPL. L'ultima versione \u00e8 la 6.1.1, disponibile dal 15 aprile 2015.\nFunzioni.\nCome molti sistemi simili, Movable Type prevede una serie di funzioni che rendono possibile la pubblicazione e gestione dei contenuti di blog. Tra queste citiamo le principali:\nCaratteristiche tecniche.\nMovable Type \u00e8 scritto in linguaggio Perl e supporta sia la pubblicazione di pagine statiche che di pagine dinamiche. Per la pubblicazione e gestione di pagine dinamiche si fa uso del linguaggio PHP. Il software \u00e8 stato, inoltre, progettato per poter interagire con i database MySQL, PostgreSQL e SQLite; nella versione Enterprise \u00e8 disponibile il supporto a Oracle e Microsoft SQL Server. Sebbene sia distribuito gratuitamente, sono disponibili per le utenze professionali versioni a pagamento che prevedono funzioni aggiuntive."}
{"id": "1853527", "revid": "767487", "url": "https://it.wikipedia.org/wiki?curid=1853527", "title": "Appuntamento sotto il letto", "text": "Appuntamento sotto il letto (\"Yours, Mine and Ours\") \u00e8 un film del 1968 diretto da Melville Shavelson.\nTrama.\n\"Frank Beardsley\" \u00e8 un Ufficiale di Marina, recentemente distaccato dalla portaerei USS Enterprise e assegnato come ufficiale progettista per un dispositivo di terra che utilizza le lenti di Fresnel, o \"polpetta\", da adottare infine come equipaggiamento standard su tutte le portaerei. \"Helen\" North \u00e8 un'infermiera civile che lavora nel dispensario al NAS Alameda, la base navale americana in California alla quale Frank viene assegnato.\nAppena trasferitasi a San Francisco da un'altra citt\u00e0, Helen North \u00e8 una vedova di marina da quasi un anno di un Ufficiale di rotta, caduto durante un volo di ricognizione, con otto figli, quattro maschi e quattro femmine. Un giorno, lei incontra casualmente al supermercato Frank, anch'egli vedovo e padre di dieci figli, tre maschi e sette femmine. Ambedue hanno un bel daffare per gestire cos\u00ec tanti figli, di ambosessi ed et\u00e0 disparate: a casa di Frank le governanti durano pochi giorni, prima di licenziarsi, vista la riottosit\u00e0 dei figli nel collaborare, arrabbiati perch\u00e9 le due sorelle pi\u00f9 piccole sono state affidate allo zio, fratello del padre; pure in quella di Helen, le difficolt\u00e0 sono all'ordine del giorno. Darren, un collega di Frank, lo spinge a uscire e frequentare nuove donne. Dopo un piccolo incidente domestico, Frank porta la figlia Luise all'infermeria per un controllo: visitata da Helen, Luise si confida parlando della mancanza di intimit\u00e0 nella nuova casa e dei cambiamenti adolescenziali che attraversa.\nLa sera stessa, dopo le 11, Frank telefona a Helen per invitarla ad un appuntamento il giorno successivo. Alla cena i due, un po' nervosi, si trovano bene: parlano di quasi tutto, ma senza far cenno l'uno all'altra dell'esistenza della rispettiva e numerosa prole. Vanno poi in un affollato bar per gustare un caff\u00e8 irlandese. Qui arriva Darren, sbronzo, e allegro per aver scoperto che entrambi hanno famiglie numerose: quando tenta di rivelarlo, Helen prima e Frank poi gli rovesciano il caff\u00e8 addosso; cos\u00ec se ne va senza dirlo. Allorch\u00e9 \u00e8 Helen, una volta uscita dal locale, mentre sono sul tram funicolare di San Francisco, che si decide, con patemi d'animo, finalmente a rivelarlo a Frank, costui le confessa a sua volta di essere padre di dieci rampolli. Entrambi convinti di non essere fatti per gestire un'unione cos\u00ec affollata, Helen e Frank si perdono di vista per un po'. Sar\u00e0 Darren a organizzare degli appuntamenti - convinto che andranno male e finir\u00e0 per ricongiungerli - con altri partner, per entrambi nello stesso ristorante giapponese: una giovane donna per Frank, un dottore ostetrico - scapolo, bruttino e basso - per Helen. Alla fine della serata, l'uomo, dopo aver saputo degli otto figli di lei, scappa dal ristorante. Frank le d\u00e0 un passaggio in auto e riporta a casa Helen, dichiarando apertamente il proprio affetto per la donna.\nIniziano a frequentarsi assiduamente e ad uscire, appena trovano un po' di tempo libero dalle incombenze familiari, in pi\u00f9 posti. Un giorno Frank fa il grande passo: invita a casa Helen per farle conoscere la sua \"trib\u00f9\": la diffidenza e l'ostilit\u00e0 dei figli maschi arriva al punto di versare, a sua insaputa, molto alcool nei drink della donna. Questa, inebetita, comincia a ridere e straparlare, fino a sentirsi male, incapace di capire il perch\u00e9 del proprio comportamento. Rimessasi dalla sbornia, i figli maschi si scusano dello scherzo. Frank le dice: \u00abHelen, sei stata vittima di una nuova Pearl Harbor. \u00c8 sorprendente che tu sia riuscita a sopravvivere. Coi baristi faremo i conti pi\u00f9 tardi\u00bb. Poi dichiara davanti ai propri figli di amarla, e di volerla sposare.\nSuperato dunque, non senza comici imprevisti, il giorno della presentazione \"ufficiale\" di Helen North alla famiglia di Frank, il matrimonio tra i due innamorati di mezza et\u00e0 viene celebrato, tra le perplessit\u00e0 e l'opposizione dei figli. Gi\u00e0 all'uscita dalla Chiesa, c'\u00e8 la battaglia di riso tra le due trib\u00f9. Il viaggio di nozze viene mandato a monte da una presunta febbre di Philip, uno dei figli di Helen, gi\u00e0 preoccupata di separarsi dal figlio malato. Subito dopo, l'intero battaglione dei Beardsley e dei North va ad abitare in una nuova grande casa vittoriana, bisognosa di riparazioni idrauliche e migliorie al tetto, dove Frank tenta di gestire la \"truppa\" con militaresca disciplina. Arrivano le due figlie, portate dagli zii: la famiglia \u00e8 tutta insieme. Ma quando, alla fine della serata, Frank e Helen sono in camera da letto da soli, arrivano i figli pi\u00f9 piccoli, impauriti dal temporale. L'intimit\u00e0 tra i due \u00e8 rimandata.\nUlteriore tensione si crea quando Philip North a scuola si firma col cognome del patrigno: la suora-insegnante dell'istituto parrocchiale frequentato dal giovane insiste che il suo nome \"legale\" sia North e non Beardsley. Helen e Frank iniziano a discutere della possibilit\u00e0 di adottare reciprocamente i figli del coniuge, in caso succeda qualcosa all'uno o all'altra. Ma la reazione di tutti i figli - a parte Philip, e quelli troppo piccoli per capire - \u00e8 negativa: sono scioccati, perch\u00e9 pensano che i genitori defunti verranno dimenticati da questo atto, \"seppelliti un'altra volta\".\nGiunti al Natale, tra difficolt\u00e0 di coabitazione e d'integrazione tra cos\u00ec tanti fratellastri, arrivano insieme sia la proposta di un nuovo imbarco per Frank sia un'ennesima inattesa gravidanza per Helen, che decide di non annunciare per lasciare il marito andare nella nuova missione militare. Il primo a scoprire la nuova gravidanza \u00e8 Mike, che lo ha saputo dal dottore di famiglia, quando viene chiamato all'esame fisico per l'idoneit\u00e0 al servizio militare. Frank, gi\u00e0 imbarcatosi da tempo, scopre della nuova gravidanza da una lettera di Veronica e rientra precipitosamente per assistere al parto, anche se in anticipo.\nLa nascita del nuovo figlio, il diciannovesimo, li vede uniti. Finalmente, davanti al giudice procedono ufficialmente all'adozione: Frank adotta tutti i figli del primo matrimonio di Helen, lei quelli del marito. Un lieto fine.\nIl film si conclude con la partenza da casa di Mike Beardsley, il fratello pi\u00f9 grande, diretto al servizio di leva militare a Camp Pendleton, arruolato nei Marines.\nProduzione.\nSceneggiatura.\nLe vicenda narrata nel film prende spunto da una storia vera: Helen Eileen Brandmeier, vedova di Richard North \u00e8, al momento della morte di questi avvenuta in un incidente aereo, madre di sette figli ed in attesa dell'ottavo, conobbe Frank Beardsley, vedovo con dieci figli; i due si sposarono quattro mesi dopo e, a seguito dell'attenzione dei media sulla numerosa famiglia, i due cedettero ai Desilu Studios i diritti sulla loro storia.\nRifacimento.\nNel 2005 \u00e8 stato realizzato il remake \"I tuoi, i miei e i nostri\" con protagonisti Dennis Quaid e Rene Russo."}
{"id": "1853528", "revid": "78273", "url": "https://it.wikipedia.org/wiki?curid=1853528", "title": "Etichetta musicale", "text": ""}
{"id": "1853531", "revid": "39884", "url": "https://it.wikipedia.org/wiki?curid=1853531", "title": "Data (organizzazione)", "text": ""}
{"id": "1853542", "revid": "1543377", "url": "https://it.wikipedia.org/wiki?curid=1853542", "title": "Basalghelle", "text": "Basalghelle \u00e8 l'unica frazione del comune di Mansu\u00e8, in provincia di Treviso.\nGeografia fisica.\nIl territorio di Basalghelle comprende l'area nordoccidentale del comune. \u00c8 una zona ricchissima di acque, ricadenti nel bacino del Livenza: il piccolo abitato si trova sulla riva destra del fiume Rasego; all'estremit\u00e0 settentrionale scorre invece il canale Resteggia, mentre a sud si snoda la Fossa.\nOrigini del nome.\nCome altri toponimi simili, Basalghelle sembra derivare da \"basilica\", \"luogo sacro\". Si pu\u00f2 tuttavia notare anche un suffisso del tipo -\"ego\" (o anche -\"ago\", -\"igo\"): sarebbe di origine celtica e significa \"acqua\", attraverso il friulano \"aghe\"; un possibile riferimento, dunque, ai vari corsi d'acqua della zona.\nStoria.\nBasalghelle \u00e8 citata nel testamento di Gaia da Camino, morta nel 1311. Il centro si sarebbe infatti sviluppato per ospitare i castellani di Portobuffol\u00e9.\nNel medioevo fu forte la presenza benedettina con la chiesa dei Santi Mauro e Macario e il monastero delle Baite.\nSotto Napoleone, fu sede di un comune inquadrato nel dipartimento del Tagliamento con frazioni Baite di Basalghelle, Cornar\u00e8 e Rigole.\nMonumenti e luoghi d'interesse.\nArchitetture religiose.\nChiesa parrocchiale.\nDi origini molto antiche, sub\u00ec una prima ricostruzione nel 1708; ne risult\u00f2 un edificio in stile romanico a navata unica. Sul finire del Ottocento la chiesa fu nuovamente rifatta su progetto di Domenico Rupolo; completata nel 1922-24 con l'aggiunta di alcuni ampliamenti, fu infine consacrata dal vescovo di Ceneda Eugenio Beccegato il 4 ottobre 1924. Fu danneggiata durante la seconda guerra mondiale ad opera degli occupanti tedeschi.\nGli autori delle decorazioni provengono dalla bottega di Giuseppe Francini. Sul presbiterio \u00e8 esposta la pala di Antonio Maria Morera, mentre l'altare maggiore, sempre progetto del Rupolo, fu realizzato dai marmisti Giuseppe Zanette e Giuseppe Santuz. Il complesso \u00e8 completato dalla cappella del Santissimo Rosario, finanziata dai coniugi Pasqualy-Zecchinato in ricordo delle contesse Aganoor.\nIl campanile fu costruito nel 1869 e presenta tre campane + un sonello ovvero la campanella provenienti dalla fonderia De Poli di Vittorio Veneto; di queste le tre maggiori furono premiate all'Esposizione di Roma del 1869, motivo per cui furono risparmiate dalle requisizioni degli Imperi Centrali durante la Grande Guerra.\nBasalghelle, gi\u00e0 cappella dipendente dalla pieve di Mansu\u00e8, venne elevata a parrocchia nella prima met\u00e0 del Seicento (forse nel 1624; i registri cominciano dal 1626).\nChiesa dei Santi Mauro e Macario.\nLa chiesa dei Santi Mauro e Macario, in localit\u00e0 Cornar\u00e8, risale all'XI secolo ed \u00e8 probabilmente legata alla presenza di un monastero benedettino. La collocazione non \u00e8 casuale: sorge infatti lungo l'antica via dei Sali, la strada che, collegando Portobuffol\u00e9 a Ceneda e al Cadore, serv\u00ec alla Serenissima per il commercio del sale con il Centro Europa; \u00e8 possibile, dunque, che alla chiesa fossero annessi dei piccoli edifici per ospitare i viandanti.\nL'interno dell'edificio \u00e8 a navata unica ed \u00e8 concluso dalla pregevole travatura del soffitto.\nSulle pareti dell'altare maggiore vi sono alcuni affreschi di varia epoca. Il pi\u00f9 recente reca la data 1608 e rappresenta la Vergine in trono con Bambino con i santi Mauro e Macario ai lati e il Padre Eterno benedicente; sarebbe, secondo alcuni, di Silvestro Arnosti. L'opera si sovrappone ai resti di pitture quattrocentesche raffiguranti, pare, la Vergine in trono con Bambino, con i santi Mauro e Macario ai lati e, alle estremit\u00e0 sinistra e destra, San Rocco e Giobbe. Durante la terribile peste del 1630 i muri furono imbiancati per ragioni igieniche. Successivamente vi fu addossato un altare ligneo dei Ghirlanduzzi (oggi trasferito nella parrocchiale), che riproduceva nella struttura architettonica e nella pala che lo adornava i medesimi soggetti dell'affresco. Il dipinto fu trafugato nel 1979, ma questo episodio ha messo in luce gli affreschi di cui si \u00e8 appena parlato.\nLa scoperta ha dato il via a un importante restauro svolto tra gli anni ottanta e i novanta. Tra l'altro, si \u00e8 ridato nuovo lustro alla bella campana posta sul campaniletto a vela che sovrasta al centro la facciata, proveniente dalla fonderia De Poli di Vittorio Veneto.\nArchitetture civili.\nInteressanti alcuni palazzi signorili: villa Aganoor (dove visse la poetessa Vittoria Aganoor, oggi propriet\u00e0 della famiglia Arrigoni), villa Frova, villa Parpinelli.\nAree naturali.\nBosco di Basalghelle.\nAntica propriet\u00e0 degli Arrigoni, si estende su appena 14 ha ma ha un'importanza naturalistica e storica fondamentale, essendo uno dei rari resti delle selve che un tempo ricoprivano l'intera pianura Padana. La presenza di foreste tra il Piave e il Livenza \u00e8 attestata ancora in un documento del 1741 e allora erano abbastanza estese da poter soddisfare il fabbisogno della Serenissima.\nLa biodiversit\u00e0 presente \u00e8 notevole: per quanto riguarda la sola flora arborea, si ricordano farnie, carpini bianchi, frassini, ornelli, olmi e aceri campestri; della fauna, si notano varie specie di uccelli, tra i quali alcuni stringiformi, e diversi insetti.\nIl bosco di Basalghelle \u00e8 considerato un sito di interesse comunitario e una zona di protezione speciale ed \u00e8 tutelato dal Corpo Forestale dello Stato.\nGeografia antropica.\nAttorno a Basalghelle gravitano altre localit\u00e0 minori, in particolare le borgate di Rigole (a nordest) e Cornar\u00e8 (a nordovest)."}
{"id": "1853544", "revid": "124253230", "url": "https://it.wikipedia.org/wiki?curid=1853544", "title": "Arthur Laurents", "text": "Uno dei personaggi pi\u00f9 eminenti del teatro americano, ha rappresentato una figura simbolo soprattutto nel teatro musicale.\nCarriera.\nNato in una famiglia ebraica, dopo aver studiato presso la Cornell University, ha iniziato a scrivere sceneggiature per la radio e, nel 1945, scrive il suo primo dramma dal titolo \"Home of the Brave\"(\"Casa del Coraggio\") ambientato durante la seconda guerra mondiale.\nDurante il periodo del Maccartismo sar\u00e0 inserito nella lista nera di Hollywood tanto che per diversi anni, molte delle sue sceneggiature rimarranno volutamente nei cassetti degli studios.\nTrascorre la sua infanzia nel quartiere di Brooklyn (e frequenter\u00e0 la Erasmus Hall High School, che ha avuto tra i suoi alunni anche Barbra Streisand, Barbara Stanwyck, Neil Diamond and Mae West).\nE proprio Broadway adotter\u00e0 questo giovane e brillante scrittore. A lui verr\u00e0 affidato infatti la scrittura del libretto di un nuovo musical che narra della lotta tra due bande di giovani nella New york degli anni cinquanta: sar\u00e0 West Side Story, spettacolo che rivoluzioner\u00e0 la storia del musical americano e che permetter\u00e0 a Laurents di continuare una promettente carriera come uno tra i pi\u00f9 autorevoli autori teatrali americani.\nEra dichiaratamente omosessuale, e ha avuto relazioni significative con l'attore Farley Granger e il drammaturgo Tom Hatcher.\nLa morte.\nLaurents \u00e8 morto all'et\u00e0 di 93 anni nella sua casa di Manhattan il 5 maggio 2011 per complicazioni di una polmonite, come riportato dal New York Times . Seguendo una lunga tradizione, le luci del teatro di Broadway sono state abbassate alle 20:00 del 6 maggio 2011, per un minuto in sua memoria. Le sue ceneri furono sepolte insieme a quelle di Tom Hatcher in una panchina commemorativa a Quogue, Long Island, New York."}
{"id": "1853546", "revid": "256896", "url": "https://it.wikipedia.org/wiki?curid=1853546", "title": "Torre di San Giovanni di Sarrala", "text": ""}
{"id": "1853554", "revid": "104458", "url": "https://it.wikipedia.org/wiki?curid=1853554", "title": "Tommy Moe", "text": "Specialista delle prove veloci in attivit\u00e0 tra la fine degli anni 1980 e il decennio successivo, \u00e8 stato in grado di aggiudicarsi una vittoria in Coppa del Mondo.\nBiografia.\nMoe, nato a Missoula nel Montana, si trasfer\u00ec in giovane et\u00e0 a Girdwood in Alaska; \u00e8 sposato con Megan Gerety, a sua volta sciatrice alpina.\nStagioni 1986-1993.\nDebutt\u00f2 in campo internazionale in occasione dei Mondiali juniores di Bad Kleinkirchheim 1986; l'anno dopo, nella rassegna iridata giovanile di Hemsedal/S\u00e4len, vinse la medaglia d'argento nella discesa libera. Esord\u00ec ai Campionati mondiali a Vail 1989, dove fu 12\u00ba nella discesa libera; nello stesso anno ai Mondiali juniores di Aleyska conquist\u00f2 la medaglia d'oro nel supergigante.\nNella stagione successiva ottenne il suo primo piazzamento di rilievo in Coppa del Mondo, classificandosi 13\u00ba nella discesa libera di \u00c5re del 17 marzo 1990, e vinse la Nor-Am Cup 1990. Ai XVI Giochi olimpici invernali di , suo esordio olimpico, fu 20\u00ba nella discesa libera, 28\u00ba nel supergigante e 28\u00ba nella combinata, mentre l'anno dopo partecip\u00f2 ai Mondiali di Morioka, piazzandosi 5\u00ba nella discesa libera, e colse il suo primo podio in Coppa del Mondo, arrivando 2\u00ba nella discesa libera di Whistler del 27 febbraio.\nStagioni 1994-1998.\nAi XVII Giochi olimpici invernali di raggiunse l'apice della carriera, vincendo la medaglia d'oro nella discesa libera e la medaglia d'argento nel supergigante; si classific\u00f2 inoltre 5\u00ba nella combinata. Poco pi\u00f9 tardi, il 13 marzo, vinse a Whistler la sua unica gara di Coppa del Mondo, un supergigante. L'11 dicembre 1994 a Tignes sal\u00ec per l'ultima volta in carriera sul podio in Coppa del Mondo, classificandosi 2\u00ba in supergigante; ai Mondiali di Sierra Nevada 1996, sua ultima presenza iridata, si piazz\u00f2 21\u00ba nella discesa libera e 42\u00ba nel supergigante.\nDurante la sua ultima stagione agonistica, 1997-1998, partecip\u00f2 ai XVIII Giochi olimpici invernali di , classificandosi 12\u00ba nella discesa libera e 8\u00ba nel supergigante; disput\u00f2 la sua ultima gara in Coppa del Mondo l'8 marzo a Lillehammer Kvitfjell, quando fu 26\u00ba in supergigante, e si conged\u00f2 dalle competizioni il 21 marzo seguente, in occasione della discesa libera dei Campionati statunitensi 1998 disputata a Jackson e chiusa da Moe all'8\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "1853562", "revid": "400694", "url": "https://it.wikipedia.org/wiki?curid=1853562", "title": "Catharina Lodders", "text": "Biografia.\nEletta dodicesima Miss Mondo nel 1962, \u00e8 stata la seconda donna dei Paesi Bassi a vincere il titolo dopo Corine Rottsch\u00e4fer nel 1959.\nNel 1964 Catharina Lodders ha sposato il celebre cantante e cantautore statunitense Chubby Checker, inventore del twist."}
{"id": "1853564", "revid": "767487", "url": "https://it.wikipedia.org/wiki?curid=1853564", "title": "Gustavo Cordera", "text": "Nel 1987 Cordera faceva la carriera di comunicazione sociale nella Universidad Nacional de Lomas de Zamora e vendeva automibili.\nCominci\u00f2 a fare la voce di un gruppo che aveva conosciuto in \"La Casa de las Artes de la Vieja Avellaneda\", luogo di incontro fra musicisti e artisti dove conobbe Juan Subir\u00e1 e Pepe C\u00e9spedes. Un anno dopo il gruppo si costituiva con 5 elementi. Questo fu in origine il gruppo Bersuit Vergarabat, oggi chiamato soltanto Bersuit."}
{"id": "1853565", "revid": "228587", "url": "https://it.wikipedia.org/wiki?curid=1853565", "title": "Saga della spada di ghiaccio", "text": "La Saga della Spada di ghiaccio \u00e8 un arco narrativo a fumetti Disney d'ambientazione fantasy ideata da Massimo De Vita e pubblicata in Italia sulla rivista \"Topolino\" in quattro episodi, i primi tre tra il 1982 e il 1984, e un quarto nel 1993; i primi tre furono pubblicati in volume nel 1989 come Trilogia della Spada di ghiaccio. La serie \u00e8 stata a sua volta oggetto di una parodia, \"Topolino e la Spada di Ghiacciolo\", realizzata da Sio e Silvia Ziche nel 2016.\nIspirazione.\nTra le fonti della Trilogia, Massimo de Vita ha dichiarato di essersi ispirato a varie opere letterarie e cinematografiche, in particolare alla figura di Dart Fener per il personaggio della figura nell'ombra e al romanzo \"La spada di Shannara\".\nTrama.\nBoz, un essere proveniente da Ululand, nella terra dell'Argaar, un mondo in una dimensione parallela sotto la tirannia del Principe delle Nebbie, giunge sulla Terra alla ricerca di Alf, un leggendario eroe che in passato aveva gi\u00e0 sconfitto il principe. Non trovandolo, chiede aiuto a Topolino e Pippo che vengono trasportati con lui fino al suo villaggio dove Pippo viene fatto passare per il cugino di Alf e, insieme, recupereranno la Spada di Ghiaccio, un'arma in grado di sconfiggere il Principe.\nStoria editoriale.\nLa serie \u00e8 composta da quattro episodi pubblicati in Italia a puntate sulla rivista \"Topolino\" e scritti e disegnati da Massimo de Vita tranne il quarto episodio nella quale De Vita fu coadiuvato alla sceneggiatura da Fabio Michelini:\nLa serie \u00e8 stata pubblicata pi\u00f9 volte in volume a partire dal 1989 da diversi editori come Giunti e Panini.\nPersonaggi.\nI personaggi principali sono Pippo (il protagonista), l'inseparabile Topolino, stavolta in funzione di\" spalla\", ed i loro alleati: il mago-scienziato Yor, Boz, Gunni Helm. Antagonista per eccellenza, in tutta la vicenda, \u00e8 il Principe delle Nebbie con i suoi emissari; altri personaggi della serie sono il Drago Zibibbo, la Regina di Hel, il Duca degli Elfi, il Cavaliere Nero, il Vecchio della Montagna, Gundar, il re dei Giganti, il Re di Bedi; alleati nell'ultima delle quattro avventure saranno anche la Bella addormentata nel cosmo e Fulco Zob. Nei prologhi ed epiloghi delle storie, che si svolgono a Topolinia, compaiono anche Minni, Orazio e Clarabella, Tip e Tap. Il cane Pluto, infine, ha un ruolo molto importante nella terza storia della serie.\nYor.\nYor \u00e8 un venerabile sapiente dall'et\u00e0 avanzata e dalla barba bianca, dal fisico alto e magro, vestito con mantello e cappello da mago. Cammina con un bastone da pellegrino ed abita in un antico castello nella terra di Ululand, in cui studia e conserva libri e cimeli magici e tecnologici di epoche passate, quali il vettore dimensionale chiamato \"piatto degli Zoltan\", il \"corno di Giallar\" e il \"copricapo dei Mugh\", del cui uso conosce i segreti ma anche i terribili pericoli, come risulta da una sua frase caratteristica: \"Chi usasse questi strumenti senza conoscerli, correrebbe gravi rischi!\".\nAmico del popolo degli Uli, il cui villaggio si trova vicino al suo castello, Yor mette volentieri a loro disposizione le proprie conoscenze, per difenderli dalle soperchierie del Principe delle Nebbie o per salvare la loro terra da catastrofi naturali.\nNel corso della prima storia della trilogia, intitolata \"Topolino e la Spada di Ghiaccio\", per rimediare ad una propria sbadatezza Yor sar\u00e0 costretto ad inseguire Pippo e Topolino attraverso tutte le terre dell'Argaar sino alla Terra dei Giganti. Giunger\u00e0, ad ogni modo, in tempo per salvare i nostri eroi, ed il loro amico Gunni Helm, dal proditorio attacco di un pericoloso Yeti dei ghiacci.\nBoz.\nBoz potrebbe ricordare, per l'aspetto, il personaggio di Asterix (anche se Boz \u00e8 un po' pi\u00f9 grassoccio) e per il carattere quello di Bilbo Baggins.\nSemplice abitante della terra di Ululand, appartenente agli Uli, uno dei popoli dell'Argaar, Boz \u00e8 baffuto, di bassa statura, e coi capelli raccolti in due treccine. Nonostante il carattere pavido e insicuro (\"ma io sono un sedentario!\" \u00e8 una delle sue battute) diventer\u00e0, proprio malgrado, il coraggioso accompagnatore di Pippo e Topolino nell'epica lotta contro il Principe delle Nebbie.\nNella prima avventura della trilogia, Boz incontra Pippo e Topolino nel giardino di quest'ultimo a Topolinia, dov'\u00e8 giunto per un errore di \"deconcentrazione\" nella guida del \"piatto degli Zoltan\", \"vettore dimensionale\" che si guida con la sola forza del pensiero, fornitogli dal venerabile Yor per rintracciare il mitico giustiziere Alf, abitante di un'altra dimensione. Comincia cos\u00ec l'avventura di Pippo e Topolino, che seguiranno Boz nel paese dell'Argaar e si faranno coinvolgere nella lotta contro il Principe delle Nebbie.\nBoz, in particolare, guider\u00e0 Pippo e Topolino, tra molte avventure, sino alla Foresta dell'Incantesimo, ove il suo viaggio terminer\u00e0 presso gli Elfi, perch\u00e9 colpito da un pesante raffreddore, il punto debole del popolo degli Uli.\nNelle seguenti parti della trilogia, Boz torner\u00e0 ad accompagnare Pippo e Topolino nelle loro avventure, svolgendo, in particolare, la funzione di scudiero di Pippo nel mitico \"Torneo dell'Argaar\". La sua poderosa capacit\u00e0 starnutatoria si riveler\u00e0 nuovamente nell'ultimo episodio della serie, in due occasioni: nella prima metter\u00e0 a repentaglio la sua vita, nella seconda, sorprendentemente, contribuir\u00e0 alla realizzazione dell'impresa.\nGunni Helm.\nGunni Helm \u00e8 un \"Troll dei boschi\", ma il suo aspetto \u00e8 quello di un uomo, che per l'abbigliamento e le capacit\u00e0 ricorda, piuttosto, l'iconografia classica di Guglielmo Tell. Una sua frase caratteristica \u00e8: \"Verr\u00f2 con voi! Mi stavo giusto annoiando e l'impresa che mi proponete servir\u00e0 a mantenermi in esercizio!\".\nCoraggioso, abile arciere, baffuto, con l'abito sfrangiato, la faretra sempre sulle spalle ed il cappello piumato, Gunni Helm abita nella selvaggia e montuosa Terra dei Troll, ed \u00e8 l'unico conoscitore delle frontiere tra l'Argaar e la Terra dei Giganti. Nel proprio paese Gunni possiede un orso domestico, di nome Brisk, che sostituisce il padrone nell'allevamento delle oche quando questi parte per le sue avventure. Goloso di miele come tutti i suoi cospecifici, tuttavia, Brisk \u00e8 causa di qualche problema di vicinato per il suo padrone.\nNella prima avventura della trilogia, Gunni Helm accompagner\u00e0 Pippo e Topolino nel viaggio per la Terra dei Giganti alla ricerca della mitica Spada di ghiaccio; nella seconda sar\u00e0 l'istruttore di Pippo nella sua partecipazione al \"Torneo dell'Argaar\".\nPrincipe delle Nebbie.\n\u00c8 un essere incorporeo e invisibile, dotato soltanto dell'ombra (avendo perduto il corpo, millenni addietro, durante la lotta contro il mitico giustiziere Alf). Il Principe delle Nebbie, quindi, \u00e8 visibile soltanto quando indossa degli abiti e un'armatura e, soprattutto, una maschera ipertecnologica dagli strabilianti poteri psichici, in grado di autoalimentarsi e di assoggettare al proprio autonomo volere chiunque la indossi.\nLa sua figura di cattivo \u00e8 un omaggio a Dart Fener di \"Guerre stellari\", e ha tratti in comune col Signore degli Inganni del ciclo di Shannara.\nIl Principe delle Nebbie ha un gruppo di consiglieri (di uno, Wulf, \u00e8 noto anche il nome) che gli si rivolgono con epiteti altamente significativi, quali \"vostra spietatezza\", \"vostra nequizia\", \"vostra scelleratezza\" e \"vostra malvagit\u00e0\".\nDa un tetro castello sito nella tenebrosa \"Valle d'Ombra\" il Principe delle Nebbie governa le terre dell'Argaar, che ha assoggettato al proprio dominio approfittando dei tremendi poteri che gli derivano dalla propria maschera: lettura del pensiero, idromanzia, controllo del clima e, soprattutto, la \"grande persuasione\", che gli permette di alterare la percezione della realt\u00e0 e di emanare \"parvenze illusorie\" di estremo realismo.\nTra queste apparizioni, in particolare, vanno annoverate diverse categorie di mostri volanti, che i servitori del Principe, in particolare i temuti \"Emissari\", utilizzano per riscuotere l'ingiusto tributo di Natale, da lui imposto a tutti i popoli dell'Argaar (meno che agli Elfi, che non sono mai divenuti suoi vassalli).\nEgli si crede al sicuro, avendo affidato a Gundar, re dei Giganti, suo alleato, la mitica \"Spada di ghiaccio\", talismano in grado di annullare tutti i propri poteri. Ma proprio verso la Terra dei Giganti si muoveranno Pippo, Topolino, Boz, Yor e Gunni Helm, intenzionati a liberare l'Argaar dal suo dominio.\n\"Emissari\".\nSi tratta di un corpo di armigeri al soldo del Principe delle Nebbie, che costui sguinzaglia per le terre ed i cieli dell'Argaar, a cavallo di mostruosi \"uccellacci\" simili a dragoni (che si riveleranno, peraltro, \"parvenze illusorie\" frutto dei suoi poteri telepatici), per riscuotere ingiusti tributi e per perseguitare i propri nemici.\nLa loro divisa \u00e8 caratterizzata dall'elmo chiodato, dall'armatura e dalla sciabola; oltre a quest'arma, dispongono anche di una lunga lancia. Il loro aspetto fisico \u00e8 caratteristico: essi condividono la bassa statura, le orecchie appuntite verso l'alto ed un grande nasone.\nIl loro capo, di nome Guld, \u00e8 in contatto audio col Principe delle Nebbie grazie a una strana protuberanza, con forma e funzione di microfono, che si trova sulla testa della sua mostruosa cavalcatura.\nGli Emissari, prima dell'arrivo di Pippo, erano reputati invincibili: ma lo scetticismo del nostro eroe nei confronti della magia (suo tratto caratteriale ben noto) comporta, miracolosamente, il dissolvimento delle \"parvenze illusorie\" emanate dal Principe delle Nebbie grazie alla \"grande persuasione\". Privi delle loro terribili cavalcature, gli Emissari si scoprono dei comuni armigeri, difficili, ma non impossibili da sconfiggere.\nRegina di Hel.\nLa Regina di Hel, avversaria bench\u00e9 vassalla del Principe delle Nebbie, regna sulla terribile Palude di Hel, percorsa solo da qualche sperduto pescatore. La sua reggia si trova sulla cima di un'aspra montagna troneggiante sulle paludi, al di sopra del mare di nubi ed oltre un ponte sospeso su cui veglia il terribile cane Garmr. Vestita sontuosamente con un mantello di pelle di leopardo, difesa da un corpo guardia composto di cavallette antropomorfe, la Regina di Hel dispone di un personale fenicottero da trasporto. Nonostante l'aspetto fascinoso e seduttivo, accentuato dalla sua capacit\u00e0 di produrre incantesimi d'amore, essa ha in realt\u00e0 molti secoli d'et\u00e0.\nDuca degli Elfi.\nSaggio ed ospitale, esperto in amuleti e magie, il Duca degli Elfi vive col suo popolo in un villaggio di case a forma di fungo nella Foresta dell'incantesimo, e, dopo un iniziale fraintendimento, in cui li scambia per Emissari del Principe delle Nebbie, si dimostra un alleato di Topolino e Pippo nella lotta contro il tiranno. Il suo aspetto \u00e8 simile a quello degli altri Elfi, ma i baffi e la barba bianca denotano un'et\u00e0 avanzata. Sar\u00e0 lui a raccomandare Pippo e Topolino alla guida di Gunni Helm, unico conoscitore dei segreti della Frontiera dei Giganti, dando loro il proprio anello per farli riconoscere come propri amici.\nGundar, re dei Giganti.\nVecchio e goloso, fortissimo ma credulone come tutti i membri del suo popolo, il re dei Giganti, Gundar, \u00e8 dedito alla crapula ed ha perso la voglia di cacciare e duellare nei tornei. Ingolla quotidianamente enormi masse di cibi prelibati, portatigli in omaggio dai sudditi (in particolare la gigantessa Gerda non gli fa mai mancare un ottimo sformato di ricotta) nella sua reggia nella mitica citt\u00e0 di Utgard, dalle mura pi\u00f9 alte delle montagne. Al collo porta un medaglione con incastonata la mitica \"spada di ghiaccio\", talismano donatogli dal Principe delle Nebbie quale pegno d'alleanza. E il vecchio, saggio, \"furbo\" Yor dovr\u00e0 convincerlo a cederla ai nostri eroi.\nRe di Bedi.\nAbitante a Zolde, il re del popolo Bedi \u00e8 raffigurato come un uomo grassoccio, dai lunghissimi baffi, vestito con abiti di foggia orientale. Vanaglorioso e perennemente a corto di denaro, vede nel \"Torneo dell'Argaar\", che si celebra ogni quattrocento anni, la possibilit\u00e0 di riempire le casse del Regno e, contemporaneamente, di acquistare la gloria che gli manca. Per questo, aiutato da un araldo pasticcione, organizza in grande il Torneo e si assicura la collaborazione di Pippo, ritenuto l'eroe mitologico pi\u00f9 in gamba a disposizione, per farlo gareggiare quale proprio campione. In cambio, in caso di vittoria, ceder\u00e0 a Pippo il frammento di \"gherrotite\" indispensabile per salvare il villaggio degli Uli.\nDrago Zibibbo.\nIl drago Zibibbo \u00e8 un drago dalla pelle verde, di dimensioni gigantesche, col lungo collo crestato, la lingua biforcuta e due cornetti sulla testa; raffigurato, graficamente, con qualche somiglianza rispetto al modello cinematografico disneyano di \"Elliott il drago invisibile\", ma con un'espressione pi\u00f9 acuta e con un fisico pi\u00f9 magro. La sua dimora \u00e8 una grotta sulle rive del \"Lago dei misteri\", sito non lungi da Zolde, la capitale del regno di Bedi.\nL'uccisione del drago \u00e8 una delle prove che il buon Pippo deve affrontare per vincere il torneo dell'Argaar. Prova dell'avvenuta uccisione saranno le orecchie del drago, da portare come trofeo di caccia al giudice di gara.\nGiunto in riva al lago, Pippo scoprir\u00e0 per\u00f2 che il drago Zibibbo \u00e8 dotato d'intelletto e di un animo sensibile: sa parlare, fischiare, cantare, suonare la viola ed \u00e8 perseguitato dai cacciatori. Lo stesso antro del drago, in realt\u00e0, ospita un focolare, chiaro segno di civilizzazione.\nDopo una conversazione con Pippo, e prima di abbandonare la propria tana per prendersi qualche secolo di vacanza, il drago Zibibbo regaler\u00e0 a Pippo un paio di orecchie finte, svelando cos\u00ec lo stratagemma da lui adottato per sopravvivere.\nNella quarta avventura della serie, i protagonisti incontreranno nuovamente Zibibbo nel lago sotterraneo dello Stige, che attraverseranno sulla sua pancia.\nFyr l'iperboreo.\nElfo di alta statura, Fyr \u00e8 il campione del suo popolo al \"Torneo dell'Argaar\", infallibile arciere da \"100 tiri, 100 centri\", che dar\u00e0 filo da torcere a Pippo nella semifinale di quella terribile prova. La sua concentrazione \u00e8 tale da non fargli proferire parola e da lasciargli immutata l'espressione persino quando il suo avversario, il giudice di gara e l'intero pubblico del Torneo sono colti da un irrefrenabile attacco di ridarella.\nFyr incontrer\u00e0 Pippo, in un breve cameo, anche nella terza avventura della serie; in un'atmosfera pi\u00f9 rilassata, i due si saluteranno amichevolmente, in ricordo della vecchia competizione.\nCuriosamente, Fyr si distingue notevolmente nell'aspetto da tutti gli altri Elfi: oltre ad essere molto alto di statura, \u00e8 apparentemente l'unico elfo maschio dotato di capelli, e l'unico sprovvisto di ali.\nCavaliere Nero.\nCampione della Regina di Hel al \"Torneo dell'Argaar\", il Cavaliere Nero, che cavalca uno strano mammifero simile a un dromedario, non parla e non si toglie mai l'armatura, dimostra un'eccellente abilit\u00e0 in ogni genere di cimento. Dopo aver eliminato avversario su avversario, stravincendo in tutte le prove, si trova ad affrontare Pippo nella gara finale, che, per l'esaurimento delle prove disponibili, si disputer\u00e0 con una specialit\u00e0 proposta da Pippo: il \"big-zip\", giochino infantile consistente nel creare una specie di \"moto perpetuo\" di una pallina legata a un elastico. Con grande sorpresa degli astanti, a un certo punto della disfida il Cavaliere nero crolla a terra. Topolino gli solleva l'elmo ed avr\u00e0 una incredibile sorpresa: si tratta di un bio-robot (quasi) imbattibile, i cui microprocessori, progettati per ogni disfida cavalleresca, erano per\u00f2 impotenti a sopportare i movimenti sussultorii dovuti al giochino del big-zip.\nVecchio della Montagna.\nIl Vecchio della Montagna \u00e8 un vecchio dall'aspetto tetro, in tunica, con le unghie lunghissime e una lunga barba bianca, che vive seduto su un trono in un tenebroso antro, il cui accesso si situa all'interno della Foresta dell'incantesimo. Il vecchio, che vive in compagnia di un pipistrello gigante in grado di parlare, e di un feroce lupo, \u00e8 il custode del talismano chiamato \"Stella di Aldebaran\", che potr\u00e0 consegnare solo a chi superer\u00e0 le tre ardue \"prove della saggezza\". Nessuno, prima di Pippo, \u00e8 mai uscito vivo dall'antro, perch\u00e9 il destino di chi sbaglia le risposte \u00e8 di essere divorato dal lupo. Il Vecchio ammette con Pippo tuttavia di non ricordare pi\u00f9 le risposte giuste alle prove e si fa convincere a consegnare a Pippo la Stella in cambio di un paio di dadi consegnategli da Pippo.\nBella addormentata nel cosmo.\nLa Bella addormentata nel cosmo \u00e8 una giovane principessa aliena, figlia della cometa Miranda, evocata dalla maga Selenka per aiutare i popoli dell'Argaar a combattere l'epidemia del \"grande sonno\". Il suo vero nome \u00e8 ignoto. La principessa, che - essendo aliena - \u00e8 di carnagione e di capigliatura verde, \u00e8 stata allevata a turno dai vari popoli dell'Argaar. Come nelle fiabe, la Principessa correva per\u00f2 il rischio di cadere in un incantesimo se per caso si fosse ferita; e - mentre era affidata alle cure di Gunni Helm - una puntura con una freccia la fece cadere in un magico sonno. Per proteggerla dai malefici della maschera del Principe delle Nebbie, fu spedita nello spazio, in una culla circondata da meteore orbitante intorno al pianetino \"Gylfi\", nella costellazione dell'Unicorno. Solo un eroe poteva svegliarla dal suo sonno e permetterle di salvarle l'Argaar; e questo eroe arriver\u00e0, nella persona di Pippo.\nFulco Zob.\nFulco Zob \u00e8 un \"tassista spaziale\" chiamato da Yor, mediante un \"cablo cinematico\", per condurre Pippo, Topolino, Boz e Gunni Helm sino alla culla orbitante che ospita la Bella addormentata nel cosmo. Il suo arrivo in groppa a una \"cosmo-locusta\", cavalletta gigante capace di voli spaziali, sorprender\u00e0 i nostri eroi, che, saliti sino in cima alla torre del cosmodromo di Helmod, disperavano di poter concludere la propria missione, avendo trovato le installazioni spaziali e l'astronave stanziata sulla torre in completa rovina, dopo secoli di abbandono. Come pagamento della propria missione, Fulco pretender\u00e0 alcune figurine autoadesive di Pippo, raffiguranti animali (per lui, abituato alle \"cosmo-locuste\") affascinanti e sconosciuti, come il coniglio e il pappagallo.\nPopoli.\nNell'Argaar e nelle terre vicine, Pippo e Topolino entrano in contatto con diverse popolazioni.\nUli.\nAbitanti di un villaggio sito a sud dei Monti della Luna nella regione di \"Ululand\", dal clima freddo e nevoso, gli Uli sono un popolo pacifico che vive tradizionalmente in case di pietra e legno con i tetti molto ripidi ed indossa abiti di foggia medievale. Essi sono governati da un capovillaggio, riconoscibile dal copricapo con corna di cervo; generalmente (ma con qualche eccezione) sono di bassa statura. Non \u00e8 dato di conoscere la loro religione, ma \u00e8 certo che festeggiano il Natale intorno a un abete addobbato. Nel secondo episodio della serie gli Uli, originariamente assai poveri, vivono una fase di grande prosperit\u00e0 e di sviluppo tecnologico, con la trasformazione del loro villaggio in una modernissima citt\u00e0 con mega-alberghi, cinema in 3D e piste sopraelevate per veicoli volanti. In questa fase anche i loro abiti e copricapi assumono un aspetto diverso e assai moderno.\nMa dopo l'esplosione del vulcano Gh\u00e8rrod e la distruzione della citt\u00e0 gli Uli, sazi dell'indigestione progressista, decidono di ricostruire il villaggio nelle forme tradizionali.\nBedi.\nAbitanti della piana a Nord dei Monti della Luna, confinante con la Palude di Hel, nei tempi precedenti alla venuta di Pippo e Topolino i Bedi avevano sviluppato un grande sapere, andato perduto, per\u00f2, con la caduta dell'asteroide Bahr, il cui cratere sarebbe stato riempito dal Lago dei Misteri. Organizzati in una monarchia, guidata da un re in croniche difficolt\u00e0 economiche, i Bedi, dai costumi medievali, si concentrano intorno alla capitale Zolde, divenuta un cumulo di rovine, ma ciononostante ricettacolo e rifugio di avventurieri e mercanti, crocevia di tutti i traffici dell'Argaar. Nonostante una certa rivalit\u00e0 con gli Uli, i Bedi non mancano di manifestare solidariet\u00e0 con chi, come l'ulo Boz, lotta contro la tirannia del Principe delle Nebbie.\nElfi.\nGli Elfi vivono nella Foresta dell'Incantesimo, in abitazioni a forma di fungo, e sono guidati da un Duca. Abili artigiani (furono loro a forgiare la Spada di Ghiaccio), per la natura impenetrabile della loro selva sono gli ultimi irriducibili resistenti al dominio del Principe delle Nebbie. Generalmente (ma con qualche eccezione) di bassa statura, essi sono riconoscibili dalle orecchie appuntite e dalle due alette trasparenti, simili a quelle degli insetti, che portano sulla schiena. La loro carnagione pu\u00f2 essere verde o rosea.\nTroll.\nAbitanti della selvaggia e montuosa terra che prende il loro nome, contrariamente ai Troll della mitologia norrena hanno aspetto antropomorfo. Da quanto si deduce nel primo episodio della serie, essi vivono in abitazioni isolate a stretto contatto con la natura. Uno di loro, Gunni Helm, sar\u00e0 amico ed accompagnatore di Pippo e Topolino in tre delle loro quattro avventure.\nGiganti.\nAbitanti dello Jotunheim, oltre la Frontiera che prende il loro nome (costituita dalla gola del ribollente fiume Nifl e dal mitico \"Ponte dell'Arcobaleno\"), i Giganti hanno aspetto umano ma una statura smisurata (Pippo, Topolino, Yor e Gunni Helm possono stare sulla mano di uno di loro). Di indole bonaria e credulona, molto superstiziosi, essi abitano le campagne intorno alla capitale Utgard, leggendaria citt\u00e0 pi\u00f9 alta delle montagne, dove vive il loro re, alleato del Principe delle Nebbie, che gli ha affidato la custodia della mitica \"Spada di ghiaccio\".\nAltri popoli.\nAltri popoli dell'Argaar sono gli Yarnoni ed i selvaggi Yeti di Verkuragon, entrambi tradizionali nemici degli Uli; i Crytofanti e i Nani di Munz. Nel corso delle loro avventure, inoltre, Pippo e Topolino incontreranno degli Zel, caratterizzati dall'alta statura e dai lunghi lobi auricolari, un Sylotofago dal naso a trombetta, ed un pericolosissimo Yeti dei ghiacci interessato a ucciderli per rubare loro qualche cibaria.\nFauna.\nAccanto ad animali comuni anche nella nostra dimensione - cani, orsi, lupi, cervi (le cui corna ornano il copricapo del capovillaggio di Ululand), fenicotteri ed altri - nelle terre dell'Argaar vivono specie animali fantasiose dall'aspetto bizzarro. Eccone alcune:\nPtero-munghi.\nIl loro nome sembrerebbe derivare dal greco e letteralmente significherebbe \"manguste alate\", tuttavia questi animali non hanno nulla n\u00e9 dei volatili, n\u00e9 delle manguste. Si tratta, infatti, di una sorta di cammelli o lama a due sole zampe munite di un largo piede foggiato a racchetta da neve, che consente loro di camminare agevolmente e correre su terreni innevati. Sono inoltre dotati di una folta peluria rosso-bruna, di due corni uniti a formare una sorta di manubrio e di una coda con estremit\u00e0 foggiata a punta di freccia; si nutrono esclusivamente di neve. A dispetto della loro apparenza bizzarra queste creature, che compaiono nel terzo e nel quarto episodio della serie, sono molto docili, ragion per cui vengono regolarmente utilizzati dagli Uli come cavalcatura. Il loro governo richiede tuttavia una particolare precauzione, in quanto sono terrorizzati dal fuoco.\nTalpironi.\nSi tratta di una sorta di talpe di dimensioni gigantesche (apparentemente quelle di un rinoceronte) viventi nel sottosuolo dell'Argaar. Un esemplare di questa specie verr\u00e0 utilizzato come mezzo di trasporto nel sottosuolo dai nostri eroi nel quarto episodio della serie.\nNasicanti.\nQuesti mammiferi proboscidati compaiono in diversi episodi, ma vengono nominati esclusivamente nell'ultimo. Sono quadrupedi vagamente simili ad elefanti, ma decisamente pi\u00f9 piccoli (all'incirca le dimensioni di un cavallo), coperti da una fitta peluria grigio-azzurra e con unghie a zoccolo inciso pi\u00f9 simili a quelle di una mucca che a quelle di un elefante. Sono utilizzati soprattutto dai Bedi come animali da traino, tanto che i nostri eroi nel primo episodio si travestono da uno di questi animali e si pongono al traino del carro di un contadino per sfuggire a un controllo, ingannando cos\u00ec gli emissari che controllano esclusivamente il carico del carro.\nGurguroni.\nQueste creature sono una sorta di sfere spinose che vivono attaccate alle rocce, simili in tutto e per tutto ai ricci di mare, tranne che per la caratteristica di vivere fuori dall'acqua. Un tratto tipico di Boz \u00e8 quello di presentare una forte allergia a questa specie, che si risolve in energici starnuti.\nCosmo-locuste.\nSono insetti giganteschi, simili alle comuni locuste ma di dimensioni simili a quelle di un piccolo aeroplano, utilizzate nell'Argaar come \"taxi spaziali\" viventi. Compaiono esclusivamente nell'ultimo episodio.\nRinoceronti lanuti.\nSono rinoceronti a due corna e rivestiti da folta peluria, molto simili nell'aspetto al rinoceronte lanoso pleistocenico. Sono utilizzati a volte come animali da traino, ma a fronte della potenza e della velocit\u00e0 presentano il notevole inconveniente di essere impossibili da frenare (caratteristica, questa, comune anche ai Talpironi).\nYeti dei ghiacci.\nSi tratta di creature di natura a met\u00e0 tra umana e scimmiesca, violenti e pericolosi ma dotati di un abbozzo di cultura tecnologica (fanno uso di clave e hanno un rudimentale vestiario). Un esemplare di questa specie compare nel primo episodio della serie. Non sono da confondersi con gli Yeti di Verkuragon, che sebbene selvaggi, sono uomini a tutti gli effetti.\nEpisodi.\nTopolino e la Spada di Ghiaccio.\nTopolino e la Spada di Ghiaccio \u00e8 il primo episodio della Trilogia della Spada di Ghiaccio. \u00c8 formata da tre capitoli. Il protagonista, a dispetto del titolo, \u00e8 Pippo.\nLa vicenda si svolge in un luogo fantastico, sicuramente ispirato ai molti romanzi del genere. La mitica regione dell'Argaar \u00e8 sotto il dominio del malvagio tiranno Principe delle Nebbie, un personaggio invisibile che deve indossare una speciale maschera per farsi vedere, abitante di un tetro castello sito nella \"Valle d'Ombra\". L'unico modo per sconfiggerlo \u00e8 quello di inserire la Spada di Ghiaccio nell'apposita roccia, in modo che la luce, moltiplicata nell'indistruttibile cristallo di cui la spada \u00e8 forgiata, inondi del proprio effetto benefico la tenebrosa Valle d'Ombra. Per questo il saggio Yor manda Boz in un'altra dimensione per chiedere l'aiuto di Alf, un eroe che gi\u00e0 una volta era riuscito nell'impresa, molti millenni fa. Boz arriva per errore nella nostra dimensione, nel cortile di Topolino, durante i preparativi per la vigilia di Natale. Boz, rendendosi conto di non essere in grado di raggiungere Alf, supplica Pippo e Topolino di sostituirsi al mitico eroe.\nCos\u00ec Pippo si finge il cugino di Alf e, accompagnato da Topolino, con l'aiuto di Yor, Boz e Gunni Helm, si mette alla ricerca della fantomatica Spada di ghiaccio. Nel corso del loro cammino gli eroi si ritroveranno a dover attraversare aspre montagne, citt\u00e0 in rovina, terribili paludi, dense foreste, lande desolate, terre abitate dai Giganti e boschi misteriosi popolati dagli Elfi, a piedi, in barca od a cavallo dei pi\u00f9 incredibili animali da soma. Gli Emissari del Principe delle Nebbie continuano a perseguitare i nostri eroi, ma sar\u00e0 Pippo, notoriamente riluttante a credere nella magia, a far svanire tutte le spaventose apparizioni emanate dai poteri occulti del nemico e, quindi, a sconfiggerlo.\nPoich\u00e9 il tempo nell'Argaar non scorre come nel mondo reale, ma molto pi\u00f9 velocemente, tanto che molti giorni l\u00ec corrispondono a pochi istanti terrestri, Pippo e Topolino riusciranno a tornare a casa prima dei festeggiamenti natalizi.\nTopolino e il torneo dell'Argaar.\nTopolino e il Torneo dell'Argaar, che ha per sottotitolo \"Il ritorno della grande avventura\", \u00e8 il secondo episodio della Trilogia della Spada di Ghiaccio, ed \u00e8 composto da due puntate. Ancora una volta il protagonista, a dispetto del titolo, \u00e8 Pippo.\n\u00c8 passato tanto tempo a Ululand, ma i nostri eroi - la sera della vigilia di Natale - decidono di tornarci con il \"vettore dimensionale degli Zoltan\" (piatto dorato capace di viaggiare nelle dimensioni, gi\u00e0 usato da Boz nella prima avventura) perch\u00e9 Yor, attraverso un mirabolante sistema d'interferenza intradimensionale, ha fatto capir loro che gli abitanti di Ululand hanno bisogno del loro aiuto.\nI tempi sono cambiati e Ululand \u00e8 diventata una ricca citt\u00e0 futuristica. Yor spiega loro che il vulcano Gherrod rischia di esplodere proprio il giorno di Natale sommergendo di lava tutta la citt\u00e0: bisogna trovare al pi\u00f9 presto il minerale cristallino detto \"gherrot\u00ecte\", dalle propriet\u00e0 catalitiche, e gettarlo nel cratere infuocato del vulcano, in modo da placarlo.\nL'unico frammento di gherrotite esistente nell'Argaar, per\u00f2, appartiene al Re di Bedi, che ne ha fatto il basamento del proprio trono. Egli ha promesso di donarlo solo se Pippo vincer\u00e0 il famoso torneo dell'Argaar, cui ogni quattrocento anni partecipano tutti i popoli di quella terra tranne i pacifici Uli. Superando mille pericoli Pippo riuscir\u00e0 a conquistare la preziosa pietra, ma i nostri eroi, con il loro veicolo volante, non faranno in tempo a gettarla nel vulcano, che sommerger\u00e0 la citt\u00e0 di lava.\nGli abitanti, che avevano evacuato la citt\u00e0, ritorneranno alla vita semplice dei tempi andati e decideranno di costruire un altro villaggio in un luogo pi\u00f9 sicuro. Dopodich\u00e9 Topolino e Pippo tornano a Topolinia facendo uso del \"vettore dimensionale\". Al loro ritorno a casa di Minni, poich\u00e9 il tempo di Ululand scorre pi\u00f9 velocemente di quello di Topolinia, \u00e8 passato solo un paio di minuti. Per giustificare il ritardo, Topolino regala a Minni il \"vettore dimensionale\", presentandolo come un sottovaso dorato per fiori.\nTopolino e il ritorno del Principe delle Nebbie.\nTopolino e il ritorno del Principe delle Nebbie \u00e8 l'ultima avventura della originale Trilogia della spada di ghiaccio.\nPluto \u00e8 arrivato nella terra dell'Argaar perch\u00e9 il \"vettore dimensionale\" \u00e8 stato inavvertitamente attivato da Minni, che ignora la vera natura della \"fioriera\" dorata regalatale da Topolino.\nYor, grazie al \"copricapo dei Mugh\", che \u00e8 in grado di collegare le varie dimensioni tra sogno e realt\u00e0, riesce a portare Topolino e Pippo, attraverso un \"varco onirico\" nel \"mare dello spazio-tempo\", nel paese dell'Argaar, dove scoprono che Pluto \u00e8 scomparso ai margini della Foresta dell'Incantesimo e che la regione \u00e8 ricaduta sotto il dominio del Principe delle Nebbie.\nDue, quindi, sono le missioni di Pippo, Topolino e Boz: ritrovare Pluto e neutralizzare una volta per tutte il Principe delle nebbie, estraendo dalla sua maschera il fusibile che la mantiene in funzione.\nPer compiere l'impresa i tre eroi dovranno attraversare la gelida terra di Argaar a cavallo degli \"ptero-munghi\" (animali da sella, bipedi e pelosi, che si nutrono di neve), visitare nuovamente gli Elfi, procurarsi il talismano detto \"Stella di Aldebaran\" (il che avverr\u00e0, grazie al paradossale superamento, da parte di Pippo, delle tre \"prove della saggezza\" nell'antro del Vecchio della Montagna), penetrare nella Valle d'Ombra sino al ricostruito castello del Principe e sconfiggere le sue \"emanazioni illusorie\".\nEstratto il fusibile, due sorprese attendono i nostri eroi: quello che essi credevano il Principe delle nebbie, in realt\u00e0, si rivela un semplice viandante, caduto sotto l'influenza della maschera, casualmente ritrovata in una landa desolata; e il terribile grifone che sedeva ai suoi piedi si rivela essere il buon Pluto, finalmente liberato dal suo potere persuasivo.\nDistrutto il pericoloso manufatto, Pippo, Topolino e Pluto torneranno di gran carriera a Ululand, appena in tempo prima della chiusura del varco dimensionale.\nI nostri eroi torneranno a Topolinia, ma il vettore degli Zoltan, dimenticato nei concitati attimi del passaggio, rester\u00e0 a Ululand, impedendo loro, per il futuro di tornare da Yor e Boz.\n\u00c8 tempo, dice Yor, che i popoli dell'Argaar imparino a cavarsela da soli; ma Pippo e Topolino, assunti nel pantheon degli eroi mitologici, saranno ricordati per sempre nelle serie di quella terra.\nTopolino e la bella addormentata nel cosmo.\nTopolino e la Bella addormentata nel cosmo fu aggiunta, come quarta avventura, alla originale Trilogia della spada di ghiaccio, inizialmente pensata per essere conclusa al terzo episodio. Originariamente la storia fu pubblicata in due puntate.\nPippo e Topolino vengono riportati nell'Argaar da Boz, inviato a Topolinia da Yor per convincere Pippo a salvare, ancora una volta, la terra dell'Argaar. La maschera del Principe delle Nebbie, che si credeva disattivata e che era stata gettata nel fondo della gola di Niflheim, ha preso ad emettere delle radiazioni che stanno costringendo tutti ad un sonno irresistibile.\nUna principessa aliena sedicenne, figlia della cometa Miranda, \u00e8 l'unica persona in grado di sconfiggere il potere della maschera del Principe delle Nebbie. Ma la principessa, a sua volta, \u00e8 caduta in un sonno magico per essersi punta con una freccia di Gunni Helm, e solo un eroe potr\u00e0 svegliarla con un bacio. Ancora una volta l'eroe predestinato \u00e8 Pippo, che dovr\u00e0 raggiungere la culla della principessa, che per sottrarla alle minacce \u00e8 stata inviata nel cosmo in una sorta di culla, ed orbita intorno al pianetino Gylfi, nella costellazione dell'Unicorno.\nIn groppa ad un \"talpirone\", sorta di talpa gigantesca, Pippo, Topolino, Boz e Gunni Helm intraprendono un avventuroso viaggio nel sottosuolo dell'Argaar, che \u00e8 al riparo dalle tremende radiazioni, per riemergere presso la torre del cosmodromo di Helmod, fuori dei confini dell'Argaar e quindi al loro riparo. Con l'aiuto del tassista spaziale Fulco Zob, riusciranno nell'impresa, mentre Yor, in groppa ad uno \"ptero-mungo\" e sfidando il sonno che lo sta per colpire, cerca di individuare il punto esatto della gola del Nifl dove si trova la terribile maschera.\nGrazie al suo sforzo la Principessa potr\u00e0 salvare, una volta per tutte, la terra dell'Argaar."}
{"id": "1853570", "revid": "1442080", "url": "https://it.wikipedia.org/wiki?curid=1853570", "title": "Cirsium pannonicum", "text": "Il cardo serretta (nome scientifico Cirsium pannonicum ) \u00e8 una pianta erbacea perenne, appartenente alla famiglia delle Asteraceae.\nEtimologia.\nIl nome del genere (cirsium) deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato proposto inizialmente dal naturalista svedese Carl von Linn\u00e9 jr. (20 gennaio 1741 \u2013 1\u00ba novembre 1783) e perfezionato successivamente dal biologo, botanico e naturalista tedesco Johann Heinrich Friedrich Link (Hildesheim, 2 febbraio 1767 \u2013 Berlino, 1\u00ba gennaio 1851) nella pubblicazione \"\u201dEnumeratio plantarum horti regii botanici Berolinensis altera. Berlin\u201d\" del 1822.\nL'epiteto specifico (\"pannonicum\" = dalla Pannonia) deriva dalle zone dei primi ritrovamenti di questo fiore.\nDescrizione.\nLa pianta \u00e8 del tipo erbaceo - perenne e pu\u00f2 raggiungere un'altezza di 40 \u2013 60\u00a0cm. La forma biologica della specie \u00e8 emicriptofita scaposa (\"H scap\"); sono piante perennanti per mezzo di gemme poste al suolo e con fusto allungato ed eretto con poche foglie (non cespuglioso).\nRadici.\nLe radici sono secondarie da rizoma.\nFoglie.\nPraticamente sono presenti solo foglie basali a forma lineare - spatolata con la base decorrente lungo il fusto per 1 \u2013 2\u00a0cm; il margine fogliare \u00e8 finemente dentellato, mentre la superficie superiore \u00e8 provvista di setole mentre quella inferiore ha una pelosit\u00e0 grigio - tomentosa (sparsamenre aracnoidee). Quelle cauline sono molto ridotte e spesso assenti; terminano comunque con un apice acuminato. Dimensione delle foglie: quelle basali sono larghe 2\u00a0cm e lunghe 15 \u2013 18\u00a0cm; quelle cauline inferiori sono larghe 2\u00a0cm e lunghe 12 \u2013 15\u00a0cm.; quelle cauline superiori sono larghe 0,7\u00a0cm e lunghe 5\u00a0cm.\nInfiorescenza.\nL'infiorescenza \u00e8 composta da capolini isolati al termine di lunghi rami afilli (nudi senza foglie). I fiori sono racchiusi in un involucro a forma ovale ricoperti da squame appressate, acute e prive di margine scarioso (quelle superiori terminano assottigliate in una punta acuta). Dimensione del capolino : 8 \u2013 30\u00a0mm di diametro; dimensione dell'involucro: larghezza 13 \u2013 19\u00a0mm; lunghezza 13\u00a0mm. Dimensioni delle squame: quelle inferiori sono larghe 2\u00a0mm e lunghe 3\u00a0mm; quelle superiori sono larghe 1,5\u00a0mm e lunghe 12\u00a0mm. All'interno dell'involucro un ricettacolo fa da base ai fiori.\nFiori.\nI fiori del capolino sono tutti tubulosi (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (calice\u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nI frutti sono dei brevi acheni sormontati da un pappo composto da setole piumose disposte in pi\u00f9 file riunite alla base. Lunghezza del pappo: 13 \u2013 16\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Hypochoeridion maculatae\" \u00e8 relativa alle praterie perenni mesofile che si sviluppano su substrati carbonatici con livelli di umidit\u00e0 maggiore rispetto ad altre alleanze vicine. I macroclimi interessati sono da quello temperato al piano bioclimatico supratemperato inferiore (sotto i 1.200 - zona delle faggete termofile). La distribuzione di questa alleanza si estende per tutta la regione illirica. In Italia \u00e8 tipica delle Prealpi (specialmente nel Veneto-Friuli). In assenza di utilizzazioni (sfalci o pascolo non intensivo) l'alleanza si evolve verso un rapido incespugliamento.\nSpecie presenti nell'associazione: \"Rhinanthus freynii\", \"Cirsium pannonicum\", \"Dianthus carthusianorum\" subsp. \"sanguineus\", \"Dorycnium herbaceum\", \"Ferulago galbanifera\", \"Danthonia alpina\", \"Thymus pulegioides\", \"Prunella laciniata\", \"Orchis ustulata\", \"Medicago falcata\", \"Ranunculus bulbosus\", \"Ononis spinosa\", \"Aster linosyris\", \"Agrostis tenuis\", \"Carex montana\", \"Trifolium rubens\", \"Genista tinctoria\", \"Avenula praeusta\", \"Crocus vernus\" subsp. \"albiflorus\", \"Traunsteinera globosa\", \"Genziana cruciata\", \"Hypochoeris maculata\", \"Serapias vomeracea\", \"Onobrychis arenaria\" subsp. \"arenaria\", \"Linum viscosum\", \"Campanula glomerata\"\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nIl genere \"Cirsium\" appartiene alla trib\u00f9 delle Cardueae (da alcuni autori indicata come Cynareae), trib\u00f9 che il Sistema Cronquist assegna alla sottofamiglia Cichorioideae e che invece la classificazione APG colloca nella sottofamiglia Carduoideae..\nIl numero cromosomico di \"Cirsium pannonicum\" \u00e8 2n=34.\nIl basionimo per questa specie \u00e8: \"Carduus pannonicus\" \nSandro Pignatti nella sua \"\u201dFlora d'Italia\u201d\" segnala una variet\u00e0 nel modenese e nelle Marche: \"Cirsium pannonicum\" var. \"glomeratum\" (l'infiorescenza \u00e8 formata da 2\u00a0\u2013 5 capolini riuniti all'apice del fusto). Variet\u00e0 che per\u00f2 non \u00e8 pi\u00f9 stata confermata in seguito e inserita nelle pi\u00f9 recenti checklist della flora spontanea italiana.\nI caratteri distintivi di questa specie nell'ambito del genere sono: \nQuesti caratteri sono condivisi con le seguenti specie (sono indicati anche alcuni caratteri distintivi per ogni specie):\nIbridi.\nNell'elenco seguente sono indicati alcuni ibridi interspecifici:\nNella \"Flora d'Italia\" (edizione 2028) \u00e8 segnalato l'ibrido \"C. xfreyerianum\" (ibrido tra \"C. pannonicum\" e \"C. acaule\") trovato nel Carso Triestino (monte Lanaro).\nSinonimi.\nLa specie \u201cCardo sarretta\u201d, in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nAltre notizie.\nIl Cirsio pannonico in altre lingue viene chiamata nei seguenti modi:"}
{"id": "1853572", "revid": "151000", "url": "https://it.wikipedia.org/wiki?curid=1853572", "title": "Il-196", "text": ""}
{"id": "1853574", "revid": "320578", "url": "https://it.wikipedia.org/wiki?curid=1853574", "title": "Trilogia della Spada di Ghiaccio", "text": ""}
{"id": "1853576", "revid": "72396", "url": "https://it.wikipedia.org/wiki?curid=1853576", "title": "Zorotl", "text": ""}
{"id": "1853577", "revid": "124565566", "url": "https://it.wikipedia.org/wiki?curid=1853577", "title": "Episodi de I Tudors (seconda stagione)", "text": "La seconda stagione della serie televisiva I Tudors, composta da dieci episodi, \u00e8 stata trasmessa sul canale statunitense via cavo Showtime dal 30 marzo al 1\u00ba giugno 2008.\nIn Italia, \u00e8 stata trasmessa in prima visione assoluta dall'11 ottobre all'8 novembre 2008 su Mya di Mediaset Premium. \u00c8 stata trasmessa in chiaro dal 18 giugno al 16 luglio 2010 su La5. \u00c8 stata replicata dal 26 ottobre al 23 novembre 2012 su Fox Life.\n\"Il re ribelle\".\nTrama.\nMentre cerca di ottenere l'annullamento del suo matrimonio con Caterina d'Aragona, re Enrico VIII lavora per auto-nominarsi capo della Chiesa d'Inghilterra. Anna Bolena insiste affinch\u00e9 Enrico allontani la regina Caterina dalla Corte Reale. Il nuovo papa Paolo III, non volendo dispiacere n\u00e9 al Re n\u00e9 all'Imperatore, suggerisce invece che Anna Bolena venga assassinata (ad insaputa di Enrico, ovviamente), dato che ella sta cominciando ad influenzare pericolosamente la capacit\u00e0 di giudizio del Re d'Inghilterra. Il pastore luterano Thomas Cranmer, appena arrivato presso la Corte del Re, riceve una promozione come Cappellano del Re per volere di Cromwell e dei Bolena. Tommaso Bolena ed il fratello di Anna, George, corrompono un cuoco per avvelenare il cibo di John Fisher, il pi\u00f9 forte sostenitore di Caterina, nonch\u00e9 Vescovo di Rochester; tuttavia, mentre diversi commensali muoiono avvelenati, il Vescovo sopravvive insieme a Tommaso Moro. Il cuoco, Richard Roose, prima viene torturato per estorcergli il nome dei mandanti e poi viene bollito vivo, poich\u00e9 si rifiuta di fornire le informazioni, temendo per l'incolumit\u00e0 della sua famiglia. Re Enrico, su pressione di Anna Bolena, prende la decisione di bandire definitivamente la regina Caterina dalla Corte Reale. Alla fine si intravede l'ambasciatore spagnolo, Eustace Chapuys, mentre, in un sotterraneo, discute dell'assassinio di Anna con un ignoto uomo incappucciato.\n\"Intrighi e veleni\".\nTrama.\nMentre la Chiesa Cattolica si oppone alle richieste di re Enrico di annullare il proprio matrimonio con Caterina, il Re si auto-nomina capo della Chiesa d'Inghilterra; le proteste iniziali a questo evento si placano quando l'Arcivescovo di Canterbury, William Warham, sottomette ufficialmente il clero inglese ad Enrico VIII. Quando Anna Bolena insiste che Enrico interrompa tutti i contatti con Caterina, la Regina viene infine bandita dal tribunale. La Riforma Anglicana \u00e8 appena iniziata e dunque, depresso per la sua incapacit\u00e0 ad impedire questo processo, \"Sir\" Tommaso Moro si dimette dalla sua carica di Cancelliere del Regno. Il crescente odio di Charles Brandon per i Bolena, unitamente alla sua sfiducia nei confronti di Cromwell, gli fanno abbandonare l'alleanza con loro; cionondimeno, cos\u00ec facendo, egli perde nuovamente il favore del Re. Prima della visita dei Reali d'Inghilterra in terra di Francia, Anna Bolena viene nominata Marchesa di Pembroke dal Re stesso, in modo da poter presentare Anna come futura moglie del Re, nonch\u00e9 futura Regina d'Inghilterra. Durante la visita in Francia, si tengono colloqui tra Enrico, Anna ed il Re di Francia, per assicurarsi il sostegno di quest'ultimo in ambito internazionale. Anna Bolena, durante la sera, si concede sessualmente ad Enrico VIII, chiedendogli di aiutarla a concepire il figlio e futuro erede al trono d'Inghilterra; A fine giornata, Anna evita, giusto per un pelo, di venire assassinata dal sicario assoldato dall'imperatore Carlo V.\n\"Le due regine\".\nTrama.\nEnrico si impegna a distruggere tutti i legami con l'autorit\u00e0 papale e con il passato della Chiesa Anglicana. Dopo i reiterati falliti tentativi di far annullare dalla Chiesa Cattolica il proprio matrimonio con Caterina, re Enrico esaurisce la sua pazienza e decide di sposare in segreto Anna Bolena, oramai incinta. Poi, egli nomina il giovane luterano Thomas Cranmer successore del defunto William Warham come Arcivescovo di Canterbury e spoglia la regina Caterina la figlia principessa Maria del loro titolo nobiliare e del loro status sociale in Inghilterra: da ora in poi esse saranno conosciute, rispettivamente, come \"Principessa Vedova del Galles\" e \"\"Lady\" Maria\". L'atto legislativo \"Statute in Restraint of Appeals\", che sancisce lo Scisma da Roma, viene presentato da Cromwell al Parlamento d'Inghilterra e passa con successo alla relativa votazione. Enrico, successivamente, conferisce la posizione di Cancelliere del Regno a Thomas Cromwell, un simpatizzante di Lutero. Anna Bolena viene, dunque, incoronata nuova Regina d'Inghilterra e, in seguito, passando in un corteo davanti ad una piccola folla, ella scampa in extremis ad un tentativo di omicidio. Papa Paolo III minaccia di scomunicare il Re e la Chiesa d'Inghilterra, se Enrico non ritorna dalla sua legittima moglie Caterina; Enrico, infischiandosene, straccia l'editto papale. Il Re \u00e8 molto deluso quando Anna, incinta da tempo, d\u00e0 alla luce una figlia femmina, Elisabetta, invece del tanto desiderato figlio maschio e futuro erede al trono, e, molto presto, riprende ad amoreggiare con altre donne a Corte, nonostante, a parole, rassicuri Anna che avranno ancora figli.\n\"Il giuramento\".\nTrama.\nLe questioni di fede dominano ora la Corte Reale. Mentre la piccola principessa Elisabetta viene battezzata, Thomas Cromwell disvela l\"'Atto di Successione\", dichiarando che solo i figli di Enrico ed Anna sono i legittimi successori al trono d'Inghilterra. Viene perci\u00f2 approvata una legge a cui ogni soggetto reale deve prestare giuramento, pena la morte, riconoscendo la validit\u00e0 del nuovo matrimonio del Re e l'assoluta supremazia di Enrico VIII, sia in materia di fede religiosa che di potere spirituale e temporale. Charles Brandon presta il giuramento sul nuovo \"Atto di Successione\", anche se con riluttanza, riavendo cos\u00ec il favore del Re; mentre il Vescovo John Fisher e \"Sir\" Tommaso Moro rifiutano e vengono subito arrestati ed imprigionati nella Torre di Londra. Caterina vive ora in totale solitudine e \"Lady\" Maria viene mandata a fare la domestica alla piccola principessa Elisabetta, la sua sorellastra. Anna scopre presto l'identit\u00e0 della nuova amante del Re, una serva, e chiede che suo fratello George, non facendosi notare, trovi il modo di bandirla dalla Corte Reale. Di nuovo incinta, Anna, su suggerimento di suo padre, approva tacitamente l'infedelt\u00e0 del Re mentre ella \u00e8 con la prole; sebbene la cosa andr\u00e0 consentita solo con donne selezionate da lei e che, quindi, possano essere controllate facilmente.\n\"Fede indomita\".\nTrama.\nI tentativi di legittimazione del matrimonio del Re incontrano molti ostacoli; mentre Tommaso Moro ed il Vescovo Fisher, interrogati in prigione, insistono sul fatto che solo Cristo pu\u00f2 dirigere la Chiesa. Nel frattempo, lo sguardo di Enrico continua a vagare pensieroso. La regina Anna abortisce il nuovo figlio di cui era incinta e teme che il Re abbia perso il suo amore ed affetto verso di lei. Ella teme, inoltre, che \"Lady\" Maria e Caterina d'Aragona possano ancora metterla in difficolt\u00e0, poich\u00e9 ritiene che Enrico potrebbe ancora designare Maria come erede al trono, con precedenza alla successione sulla sua amata figlia Elisabetta. I rapporti umani della regina Anna con sua sorella maggiore Maria Bolena si raffreddano notevolmente quando Anna viene a sapere che Maria, senza chiedere permesso n\u00e9 a lei n\u00e9 al padre, si \u00e8 innamorata e, segretamente, ha sposato un comune cittadino, rimanendo incinta di lui; Anna bandisce i due innamorati dalla Corte Reale su pressione del padre Tommaso Bolena. Incarcerati nella Torre, John Fisher (che, nel frattempo, \u00e8 stato nominato Cardinale dal Papa) e Tommaso Moro rischiano di venire condannati a morte e giustiziati, a meno che non prestino giuramento sull\"'Atto di Successione\". In seguito, entrambi ancora rifiutano di sottomettersi all'autorit\u00e0 del Re, anche dopo che Moro ha ricevuto esplicite richieste di farlo da parte della sua famiglia, che rischia di venir gettata in mezzo ad una strada, venendo infine giudicati colpevoli di alto tradimento e, successivamente, decapitati. La salute di Caterina d'Aragona inizia a peggiorare visibilmente.\n\"Vendetta\".\nTrama.\nMentre la Riforma Anglicana sta procedendo, \"Sir\" Thomas Cromwell diventa sempre pi\u00f9 potente ed influente, venendo messo a capo della propaganda del Re per diffondere la nuova religione, con l'utilizzo di un nuovo e rivoluzionario mezzo di comunicazione come la stampa e con rappresentazioni teatrali dissacranti il Cattolicesimo classico. Enrico \u00e8 ossessionato dal ricordo di Tommaso Moro, giustiziato poco tempo prima, mentre crescono le insicurezze della regina Anna circa il suo futuro. Gli affari del marito Enrico VIII continuano e lo sforzo di far fidanzare sua figlia Elisabetta con un principe francese fallisce quando il Re francese rifiuta di riconoscere la legittimit\u00e0 della Principessa, soprattutto dopo lo scisma da Roma, visto che la Francia \u00e8 una nazione cattolica; Le interferenze di Anna, sia con la politica interna che con quella estera del Regno d'Inghilterra, fa adirare il Re, poich\u00e9 egli si aspettava che lei avesse un ruolo pi\u00f9 sottomesso e meno invadente circa i suoi affari. Le fratture nel matrimonio tra Enrico VIII ed Anna Bolena iniziano ora ad apparire evidenti gli screzi diventano pi\u00f9 frequenti. Charles Brandon, frattanto, prova rimorso per essere stato infedele a sua moglie e ne chiede il perdono, mentre riprende, al contempo, la sua amicizia con il Re.\n\"La morte di Caterina\".\nTrama.\nMentre le \"riforme\" di Cromwell richiedono l'instaurazione di una sorta di spietato regime del terrore contro tutte le istituzioni della Chiesa Cattolica in Inghilterra, Anna Bolena ha ricorrenti incubi in cui vede che la sua posizione \u00e8 minacciata dall'ex-regina Caterina e da sua figlia Maria; dopo essersi risvegliata, Anna riflette sulla necessit\u00e0 di far uccidere le sue due rivali. La morte di Caterina, afflitta da una lunga malattia, rimuove gran parte della percepita illegittimit\u00e0 nella posizione di Anna a Corte e, seppur momentaneamente, un appassionato incontro sessuale con Enrico sembra guarire la spaccatura con suo marito. Le sue dispute con il suo ex-alleato Cromwell, tuttavia, allarmano suo padre e suo fratello, poich\u00e9 Anna arriva anche a minacciarlo apertamente. Nel frattempo, re Enrico \u00e8 addolorato dalla triste notizia della morte di Caterina e, in seguito, egli ha un incontro con una nuova e futura fiamma, \"Lady\" Jane Seymour. Anna, raggiante, annuncia a suo padre che \u00e8 incinta di un altro figlio.\n\"Passaggio di consegne\".\nTrama.\nSu ordine di Enrico, Jane Seymour viene fatta diventare dama di compagnia della Regina d'Inghilterra, non senza un certo disagio da parte di Anna Bolena. L'imperatore Carlo V, attraverso l'Ambasciatore Chapuys, denota il suo interesse nel rinnovare le relazioni con l'Inghilterra. L'Imperatore, tuttavia, insiste nel legittimare \"Lady\" Maria come erede di Enrico; qualcosa a cui Cromwell sa che la regina Anna Bolena si opporr\u00e0. Enrico, durante la partecipazione ad un torneo di giostra medievale come lanciere a cavallo, rimane gravemente ferito alla gamba. Egli, con una certa preoccupazione, rivolge i suoi pensieri a chi potrebbe succedergli come erede al trono. Dopo essersi rimesso dall'infortunio, il Re chiama Jane nella sua stanza e la bacia appassionatamente; proprio in quel mentre, Anna entra nella stanza del Re e sorprende i due. La Regina scappa via disperata e, poco dopo, subisce un altro aborto spontaneo di un figlio maschio. Molto infuriato per un'altra gravidanza fallita, re Enrico dichiara a Cromwell che il suo matrimonio con Anna non \u00e8 valido e si pu\u00f2 considerare nullo, dato che egli ritiene di essere stato indotto a sposare la Bolena dopo essere stato \"stregato\" e sospetta anche che Anna abbia probabilmente avvelenato Caterina d'Aragona.\n\"Alto tradimento\".\nTrama.\nAnne ha perso il suo ultimo figlio maschio e, con esso, anche la sua ultima possibilit\u00e0 di un matrimonio duraturo e stabile con Enrico VIII. Gli affetti del Re si stanno spostando su altre persone: le stanze pi\u00f9 lussuose a Corte, infatti, vengono assegnate alla famiglia dei Seymour ed essi sostituiscono i Bolena come favoriti del Re. Intanto, il comportamento di Anna diventa sempre pi\u00f9 instabile, soprattutto quando viene esortata dalla sua famiglia ad impegnarsi per riguadagnare il favore del Re. Nel frattempo, diversi membri della Corte Reale, tra cui Charles Brandon, iniziano a prendere parte contro di lei, accusandola di adulterio e stregoneria. Improvvisamente, il clima a Corte si fa rovente ed iniziano gli arresti di alcuni sospetti amanti della Regina e, alla fine, anche la stessa Anna Bolena viene ritenuta colpevole di adulterio verso il Re ed \u00e8 imprigionata. Cromwell, insieme ai suoi assistenti, tortura alcuni degli accusati per estorcere loro false confessioni, in modo da trasformarli in capri espiatori. Tutti gli accusati (tranne Thomas Wyatt), compresa la regina Anna Bolena, sono condannati a morte per decapitazione. Quattro dei presunti amanti di Anna, tra cui il suo fidato amico musicista Mark Smeaton e suo fratello George, vengono giustiziati, mentre Anna, afflitta dal dolore, attende il proprio destino nella sua cella.\n\"L'ora di Anna Bolena\".\nTrama.\nMentre Anna attende la sua morte in prigione, Enrico visita Jane Seymour e le chiede di sposarla. Dichiarare nullo il matrimonio di re Enrico VIII con Anna significa che la loro figlia Elisabetta diventa una figlia illegittima del Re e quindi, non essendo pi\u00f9 in linea di successione al trono d'Inghilterra, ci\u00f2 apre la strada ad un eventuale erede legittimo, proveniente dal suo nuovo matrimonio con Jane Seymour. \"Lady\" Maria, felice alla notizia della caduta di Anna Bolena, spera di riconciliarsi presto con suo padre Enrico. Il Conte di Wiltshire, Tommaso Bolena, viene espulso dalla Corte del Re. L'arcivescovo Cranmer \u00e8 ancora alleato di Anna ma, al punto in cui si \u00e8 arrivati, non pu\u00f2 pi\u00f9 far nulla per lei, se non proteggere sua figlia e concederle l'ultima confessione religiosa, durante la quale ella sostiene di non essere mai stata infedele al Re e, nonostante sia comunque una peccatrice, di non aver mai commesso ci\u00f2 di cui \u00e8 accusata e che tutti i condannati erano anch'essi innocenti. Nonostante i ruoli attivi che hanno giocato nella caduta in disgrazia di Anna e dei Bolena, sia Charles Brandon che Cromwell mostrano un certo rimorso, sentendo che la morte \u00e8 una punizione troppo dura. Il Re, per\u00f2, ha preso la sua definitiva decisione ed Anna viene condannata ad essere giustiziata per decapitazione, andando incontro alla sua morte con dignit\u00e0 e, salendo sul patibolo, riesce anche a suscitare un po' di compassione negli spettatori. Nello stesso giorno, Enrico fa colazione ed attende con impazienza il suo terzo matrimonio, quasi indifferente alla morte della sua seconda moglie, la regina Anna Bolena."}
{"id": "1853579", "revid": "1318658", "url": "https://it.wikipedia.org/wiki?curid=1853579", "title": "Phalaenopsis equestris", "text": "Phalaenopsis equestris \u00e8 una orchidea epifita nativa delle Filippine e di Taiwan.\nDescrizione.\n\"Phalaenopsis equestris\" ha uno sviluppo monopodiale. Le foglie sono lunghe, rettangolari-ellittiche di forma e misura variabile.\nI fiori sono di dimensione variabile e di svariate tonalit\u00e0, dal bianco al rosa intenso. Solitamente sono molto duraturi e membranosi.\nPu\u00f2 produrre, durante tutto l'anno, copiose infiorescenze portate da esili steli anche ramificati sui quali possono trovare posto anche 15 fiori con un diametro di circa 25\u00a0mm l'uno.\nTassonomia.\nSono descritte le seguenti variet\u00e0:\nColtivazione.\n\u00c8 tra le \"Phalaenopsis\" non ibride pi\u00f9 diffuse e coltivate, grazie alla sua adattabilit\u00e0 e generosit\u00e0 nel produrre bellissime infiorescenze e keiki.\nPu\u00f2 essere coltivata in vaso con materiale inerte e corteccia di pino oppure su pezzi di sughero o altro legno idoneo."}
{"id": "1853582", "revid": "11959", "url": "https://it.wikipedia.org/wiki?curid=1853582", "title": "Chalukya", "text": "I Chalukya (kannada: \u0c9a\u0cbe\u0cb2\u0cc1\u0c95\u0ccd\u0caf\u0cb0\u0cc1) furono una dinastia che regn\u00f2 su gran parte dell'India meridionale e centrale, tra il VI e il XII secolo. \nStoria.\nDurante questo periodo regnarono con tre distinte ma connesse dinastie. La prima dinastia, nota come \"Badami Chalukya\", ebbe come capitale Vatapi (moderna Badami) dalla met\u00e0 del VI secolo. Iniziarono ad affermare la loro indipendenza al declino del regno di Kadamba di Banavasi e rapidamente assunse a rilievo durante il regno di Pulakesi II. Dopo la morte di Pulakesi II, la Chalukya Orientale divenne un regno indipendente del Deccan e Vengi ne fu la capitale all'incirca fino all'XI secolo. Nella zona occidentale dell'altopiano del Deccan, il rafforzamento dei Rashtrakuta a met\u00e0 dell'VIII secolo oscur\u00f2 i Chalukya di Badami prima della ripresa ad opera dei loro discendenti, i Chalukya Occidentali alla fine del X secolo. Questi ultimi governarono da Kalyani (moderna Basavakalyan) fino alla fine del XII secolo.\nIl dominio dei Chalukya segna un'importante tappa nella storia del Sud dell'India e un'epoca d'oro nella storia del Karnataka. Per la prima volta un regno del indiano del meridione assunse il controllo e si consolid\u00f2 in tutta la regione tra il Kaveri e il fiume Narmada. La crescita di questo impero ha visto la nascita di un'amministrazione efficiente, del commercio d'oltremare e dello sviluppo di nuovo stile di architettura, chiamata \"architettura Chalukya\"."}
{"id": "1853585", "revid": "1305772", "url": "https://it.wikipedia.org/wiki?curid=1853585", "title": "Villa Giomi", "text": "Villa Giomi, oggi palazzo Grossi, \u00e8 una dimora signorile situata in via Matteo Civitali, 352 zona San Marco a Lucca.\nStoria.\nLa villa in cemento armato \u00e8 stata costruita nel 1913 dall'arch. ing. Arturo Caprotti commissionata dalla famiglia Giomi.\nOriginariamente l'edificio si articolava nella parte a sud su due piani fuori terra con copertura a terrazza, mentre sul lato nord si sviluppava su tre piani di cui l'ultimo ospitava la servit\u00f9.\nIn seguito sulla terrazza venne realizzato un altro appartamento, mentre nel 1946 i nuovi proprietari realizzano una sopraelevazione nella parte nord, gi\u00e0 appartamento della servit\u00f9.\nArchitettura.\nL'edificio di rilevanti dimensioni, sorge, nel quartiere residenziale periferico di S.Marco, all'interno di un vasto giardino, separandosi in maniera netta dal contesto delle ville primo Novecento che caratterizzano il viale M. Civitali, e pur facendone parte cronologicamente, se ne discosta per i materiali costruttivi e decorativi (finto bugnato, mattone in vista, elementi in cemento). Rimane come caratteristica comune la sottolineatura della facciata e soprattutto della parte centrale, che viene sempre arricchita di numerosi particolari.\nA pianta articolata, l'edificio si eleva su tre piani fuori terra pi\u00f9 cantina, con tetto a padiglione dal manto di copertura in tegole marsigliesi, ed \u00e8 arricchito nei prospetti frontale e laterale da numerosi particolari decorativi.\nAl piano terra, i prospetti, eccetto quello ad est, sono decorati in tutta la superficie da un finto bugnato a cuscinetto e inciso da nette scalpellature. Le finestre hanno architravi decorati con motivi fitomorfi. Alcune di queste finestre presentano, al disotto del davanzale, decorazioni a motivi floreali.\nNel prospetto prospiciente il viale Matteo Civitali si aprono la porta d'ingresso e due aperture sormontate da una fascia con figure in bassorilievo; le aperture si affacciano su di una grande terrazza circolare a cui si accede per mezzo di due rampe laterali.\nAl primo piano, la muratura in mattoni a vista, le finestre sono contornate da architravi in parte lavorati; nella parte sottostante il davanzale delle aperture \u00e8 presente inoltre un parapetto formato da una serie di colonnine.\nNumerose terrazze sono presenti sui prospetti dell'intero fabbricato formate da colonnine o ringhiere in ferro battuto intervallate da colonnine in cemento.\nAl secondo piano, la muratura \u00e8 in mattoni a vista, segnata da un cornicione sporgente in cemento (elementi originari della terrazza di copertura) lungo i prospetti sud, est ed ovest.\nLe finestre sono semplicemente riquadrate da una fascia liscia in cemento.\nGli angoli dell'edificio sono caratterizzati da fasce in cemento intonacato intervallate da blocchi in pietra.\nIl prospetto est, contrasta notevolmente con le altre facciate per la sua semplicit\u00e0, mentre da rilevare sono le piccole rampe d'accesso agli appartamenti, di cui una \u00e8 delimitata da un muro semicircolare che scende a recingere una porzione di giardino."}
{"id": "1853590", "revid": "216538", "url": "https://it.wikipedia.org/wiki?curid=1853590", "title": "A bug's life - Il Megaminimondo", "text": ""}
{"id": "1853592", "revid": "80339", "url": "https://it.wikipedia.org/wiki?curid=1853592", "title": "Novoanninsky", "text": ""}
{"id": "1853594", "revid": "1573940", "url": "https://it.wikipedia.org/wiki?curid=1853594", "title": "Villa Menichetti", "text": "Villa Menichetti \u00e8 una dimora signorile situata in via Piana, 210 (nella Traversa seconda) nella zona di Sant'Alessio a Lucca.\nLa casa si trova in bassa collina, circondata da una campagna ricca di ville storiche. Dei tre piani che la costituiscono, solo l'ultimo \u00e8 completamente fuori terra ed \u00e8 destinato all'abitazione, mentre quello sottostante, destinato a ospitare lo studio, \u00e8 seminterrato. Il restante, completamente interrato, ospita un laboratorio, un ambiente ricreativo oltre a locali tecnici e accessori.\nStoria.\nLa villa nasce nel 1969-70 su progetto del \"designer\" Piero Menichetti come propria casa-studio e diviene subito una sorta di esemplificazione delle idee e delle proposte progettuali dell'autore nel campo del design, grazie, da un lato, all'attenzione da parte di riviste del settore e, in ambito lucchese, al rapporto stretto e fattivo che l'autore mantenne con settori produttivi e varie aziende locali.\nDi particolare interesse risultarono soprattutto alcune soluzioni distributive e d'interno, qui rese con efficacia, da cui alcune ditte locali traggono nuovo impulso, come nel caso delle mattonelle in cemento colorato per la pavimentazione del piano abitazione, in produzione gi\u00e0 dalla fine del secolo scorso e da allora di nuovo diffuse.\nArchitettura.\nIl muro perimetrale nasconde la copertura a falde molto ribassate con il manto realizzato in lastre di rame su una struttura portante in capriate d'acciaio. Oltre ci\u00f2, il muro perimetrale nasconde due cortili interni scoperti. Il pi\u00f9 grande, sull'angolo nord-est, ospita le scale esterne d'accesso alla casa e allo studio, riparate con lastre ricurve di plexiglas su una struttura in acciaio. La restante parte del cortile \u00e8 a verde. Sul lato nord-est \u00e8 il cortile pi\u00f9 piccolo destinato a giardino, attrezzato anche per la zona lavanderia al piano interrato.\nIl fronte nord presenta solo un portone in ferro, verniciato di nero, attraverso il quale si accede al cortile pi\u00f9 grande e una finestratura verticale continua in alluminio. I prospetti est e ovest mostrano un'apertura squadrata e alta dal suolo, chiusa solo con pannelli verticali d'alluminio orientabili con funzione di brise-soleil e che si aprono verso i rispettivi cortili. Sul fronte sud, questo tipo di chiusura ha uno sviluppo maggiore servendo da persiane mobili per la finestratura in alluminio del soggiorno. Ancora sul fronte sud, esiste un'analoga finestratura, bassa da terra, per l'ambiente studio. Prospiciente il fronte sud \u00e8 una piscina che ha le stesse misure in altezza e lunghezza di questo prospetto, essendo nelle intenzioni di Menichetti omologa al fronte.\nL'interno, destinato ad abitazione, \u00e8 articolato su una pianta libera. La camera da letto \u00e8 rialzata e separata rispetto al soggiorno con una bassa parete prefabbricata. La stanza da bagno \u00e8 rivestita in parte con piastrelle dell'Impruneta, a specchio, il cui disegno \u00e8 riproposto da ripiani-sedile in poliuretano elastico. Il lavabo \u00e8 incassato in un mobile rivestito in print rigato bianco-rosa su disegno dello stesso Menichetti.\nLa cucina \u00e8 quasi aperta sul soggiorno se non fosse per un lungo mobile in print rigato, ad altezza d'uomo, che contiene tutti gli elementi necessari. I pavimenti, a esclusione della camera da letto e del bagno, sono realizzati con piastrelle esagonali in cemento colorato bianco-nero rappresentanti un disegno geometrico trompe-l'\u0153il raffigurante un cubo, prodotte gi\u00e0 all'inizio del secolo da una ditta di Lucca.\nIl tavolo da pranzo, in legno, con sedie ispirate a Mackintosh, sono realizzate su disegno di Menichetti stesso come pure la lampada da terra \"Tumbo\", realizzata negli anni '70 per Ismos dei fratelli Sartoni, primaria azienda italiana dell'illuminazione per esterni dell'epoca.\nTutto l'appartamento \u00e8 controsoffittato con doghe di legno d'abete. Lo studio si trova a una quota inferiore di un metro rispetto al terreno ed \u00e8, come ogni altro ambiente della villa, privo di intonaco, con la muratura in mattoni in vista come all'esterno. Il pavimento di questo ambiente \u00e8 in piastrelle. Il piano interrato, pavimentato parte in moquette e parte in gres, resta avvolto da una penombra dovuta alla presenza solo di alcune prese di luce orizzontali.\nFortuna critica.\nLa casa si presenta \"come un parallelepipedo di mattoni a vista come le case dei contadini lucchesi, ma dipinto rosa-casa-di-fattore\", con la essenziale differenza per\u00f2 che \"il brise-soleil, in alluminio di cm. 40, brutalmente fuori scala con la trama dei mattoni, \u00e8 un \"no\" netto e deciso ad ogni possibile allusione vernacolare\". A proposito degli spazi interni, nello stesso articolo si nota ancora come \"la scoperta di regole e dettagli di invenzioni divertenti continua fra oggetti-funzione, cellule-bagno, inquadrature di panorami astratti, ricomposti e affettati nella griglia del brise-soleil\"."}
{"id": "1853596", "revid": "73843", "url": "https://it.wikipedia.org/wiki?curid=1853596", "title": "Eritre", "text": "Eritre (, ), poi nota come Litri e nei testi in lingua italiana come Eritre e Eritr\u00e8a, era una delle dodici citt\u00e0 della Lega della Ionia, in Asia Minore. Era situata a 22\u00a0km a nord-est del porto di Cyssus (la moderna \u00c7e\u015fme), su di una piccola penisola che si prolunga nella baia di Erythrae, equidistante dai monti Mimas e Corycus, di fronte all'isola di Chio. I suoi resti archeologici si trovano nei pressi della moderna Ild\u0131r\u0131. \u00c8 stata la citt\u00e0 natale della famosa Sibilla Eritrea.\nLa citt\u00e0 venne fondata dopo la guerra di Troia da alcuni coloni cretesi guidati da Erythrus. Su chi fosse Erythrus vi sono due versioni.\nLa prima versione lo d\u00e0 figlio di Leucone e nipote di Athamas. Erythrus, che era anche uno dei pretendenti di Hippodameia, avrebbe dato il nome alla citt\u00e0 di \"Erythrae\" in Beozia.\nLa seconda versione invece lo vede figlio di Rhadamanthus che condusse gli Eritrei (Erythraeans) da Creta alla ionica Eritrea (Erythrae).\nCi sono poi ancora altre due versioni, con due altri Erythrus o Erythrius, da cui la citt\u00e0 beotica di Erythrae e il mare Eritreo (Erythraean) avrebbero preso il nome.\nA Eritre si trovava anche un famoso santuario che era stato costruito per alloggiare una statua fenicia di Melqart, che i greci identificavano con Eracle, arrivata con una zattera che, partita da Tiro, era approdata su una spiaggia tra Eritre e Chio, per cui tra le due citt\u00e0 nacque una contesa per il suo possesso.\nStoria.\nPoco si conosce della storia di questa citt\u00e0, ma sembra abbia partecipato alla battaglia navale di Lad\u00e9 del 494 a.C. e che beneficiasse, nel IV secolo a.C., della considerazione di Mausolus, re di Caria.\nResti archeologici.\nIl sito \u00e8 stato esplorato in modo approfondito nei primi anni '60 dal professore Ekrem Akurgal, portando a scoperte importanti, ma da allora \u00e8 stato un po' trascurato e molto sarebbe ancora da riportare alla luce. Attualmente \u00e8 visibile un teatro da 2.000 posti del III secolo a.C., distrutto da un terremoto dell'anno 100. Si intravedono i resti (non ancora scavati) di un tempio di Eracle del VI secolo a.C., di un altare del V secolo a.C., di ville e pavimenti con mosaici del II secolo a.C. e, sulla collina, di un'antica basilica."}
{"id": "1853608", "revid": "31886", "url": "https://it.wikipedia.org/wiki?curid=1853608", "title": "Villa Nannini", "text": "Villa Nannini \u00e8 un edificio situato in via Farnesi, 141 a Lucca.\nArchitettura.\nLa villa \u00e8 ubicata subito al di l\u00e0 del viale che fiancheggia le Mura urbane, a nord della citt\u00e0 nel quartiere di San Marco.\nEsterno.\nCostituito da un parallelepipedo grigio di forma allungata, su tre piani, pi\u00f9 uno interrato, disposto longitudinalmente al lotto, l'edificio sembra avere un aspetto industriale, accentuato anche dalla mancanza quasi assoluta di aperture nei due lati lunghi, eccetto che per alcune piccole aperture quadrate e a nastro nel lato est, e per una finestratura terra-tetto nella parte centrale del lato ovest. I due lati corti, a nord e a sud, presentano invece superfici quasi totalmente vetrate, tranne un grande cilindro, nel lato sud, che ingloba una scala a chiocciola.\nEssendo le parti finestrate poste ai lati corti dell'edificio, si verrebbe a creare una zona buia nella parte centrale della casa, cosa che invece \u00e8 evitata dalla presenza di un pozzo di luce che parte dal soffitto e arriva al sottosuolo. Ed \u00e8 su questo spazio che sono incentrati tutti gli ambienti. A piano terra esso divide la zona cucina-pranzo dalla zona soggiorno, mentre ai due piani superiori vi si affacciano i ballatoi che danno accesso alle camere. A livello della copertura, piana, lo spazio termina con una chiusura a vetri di sezione triangolare. \u00e8 da notare che, in pianta, circa la met\u00e0 di questo spazio \u00e8 stata lasciata a verde tanto da creare un piccolo giardino interno con piante che arrivano fino ai piani alti della casa.\nL'intero edificio, sia all'esterno che all'interno, \u00e8 stato realizzato sfruttando la capacit\u00e0 espressiva dei materiali industriali: la struttura portante, cos\u00ec come la scala a chiocciola, \u00e8 realizzata con murature in cemento armato e colonne metalliche; all'esterno la simmetria della facciata vetrata a nord \u00e8 accentuata da un grosso tubo di acciaio che richiama alla mente una ciminiera industriale e che invece \u00e8 la canna fumaria del camino nel soggiorno del piano interrato.\nInterno.\nAll'interno il controsoffitto in griglie metalliche bianche nasconde tutti gli impianti montati contro il solaio; i fori sui parapetti rendono possibile il passaggio d'aria per la climatizzazione; i pavimenti sono dovunque in feltro grigio, e in gomma bullonata nera nella cucina. Se all'esterno l'edificio ha un uniforme colore grigio, all'interno, al bianco-grigio del piano terra (bianco per i muri e il grigliato del controsoffitto e grigio per il pavimento), si contrappongono i colori sgargianti delle camere da letto, ognuna trattata con un colore-base diverso, che trova sempre rispondenza nei colori degli arredi.\nGli arredi.\nGli arredi sono costituiti da \"oggetti molto connotati, con una forte immagine evocativa\" tutti di \"design\", tra i quali figurano le poltrone AEO di Paolo Doganello per Cassina, la lampada Sanremo di Archizoom per Poltronova, il \"Capitello\" dello Studio 65 realizzato per Gufram nel soggiorno a piano terra, oppure ancora il divano Bonte di Cini Boeri per Arflex, le lampade Giovi di Achille Castiglioni per Flos, \" Sassi\" di Gilardi per Gufram nel soggiorno al piano interrato, i letti e la poltroncina di Cini Boeri per Arflex.\nFortuna critica.\nIn un articolo comparso sulla rivista \"Domus\", Giuseppe Chigiotti sottolinea la caratteristica essenziale e particolare dell'opera, individuandola nella sua netta diversificazione tra aspetto esterno e spazio interno. Entro \nMentre passando all'interno, "}
{"id": "1853611", "revid": "287204", "url": "https://it.wikipedia.org/wiki?curid=1853611", "title": "Giovan Gioseffo Dal Sole", "text": "Biografia.\nFu figlio di Susanna de' Castellini e del pittore paesaggista Antonio Maria Dal Sole (1606-1677), \u00abdetto dai Paesi [...] perch\u00e9 in questi fece molto onore al suo maestro Francesco Albani\u00bb, il quale pose Giovan Gioseffo alla bottega dell'amico Domenico Maria Canuti (1626-1684) fino al 1672, anno nel quale il Canuti dovette lasciare Bologna per recarsi a Roma.\nIl giovane apprendista pass\u00f2 allora nella bottega di Lorenzo Pasinelli (1629-1700), del quale studi\u00f2 e copi\u00f2 le opere, seguitandone \u00absino a una certa et\u00e0\u00bb la maniera, tanto che permangono tuttora incertezze di attribuzione tra alcune opere del Pasinelli e quelle del suo giovane allievo, come pu\u00f2 essere per la \"Venere dormiente spiata da due satiri\" di Parma, per lo \"Svenimento di Ester\" in collezione bolognese o per la \"Giuditta\" di Minneapolis.\nDipinse la cupola di Santa Maria dei Poveri a Bologna e una pala d'altare per la Chiesa del Suffragio di Imola.\nFu uno dei pittori che contribuirono alla composizione delle scene per la Galleria dell'Eneide del Palazzo Buonaccorsi di Macerata, decorazione che impieg\u00f2 alcuni dei maggiori pittori del momento.\nDi tele da lui dipinte negli anni Settanta non c'\u00e8 pi\u00f9 traccia: tra le prime che ci sono conservate, \u00e8 la pala del \"Sant'Andrea apostolo\" della chiesa di Balignano e l\"Ercole e Onfale\" di Dresda, databili al 1682, soggetto, quest'ultimo, gi\u00e0 trattato dal suo maestro Canuti nel quadro dell'Archiginnasio di Bologna rispetto al quale, per\u00f2, di impronta tutta barocca, quello di Gioseffo mostra un'adesione classicista, secondo \u00ablo stile elegante e ameno di Guido Reni\u00bb.\nDue sue dipinti, \"Diana con Cupido\" e \"Estasi della Maddalena\" furono ritrovati a Palazzo Spalletti-Trivelli di Bologna mentre gli \u00e8 attribuito un quadro raffigurante \"Salom\u00e9 con San Giovanni Battista\" conservato oggi presso il Fitzwilliam Museum di Cambridge e gli affreschi del salone della musica di Palazzo Mansi a Lucca (sulle pareti l\"Incendio di Troia\" e il \"Giudizio di Paride\", sulla volta il \"Banchetto degli dei\").\nPresso la sua bottega transitarono alcuni artisti di livello quali Pietro Antonio Magatti Felice Torelli, Lucia Casalini (moglie dello stesso Torelli), Antonio Beduzzi, Francesco Monti, Gioseffo Vitali, Donato Creti, Giovanni Batista Grati, Cesare Mazzoni, Francesco Pavona, e Francesco Comi detto il Fornaretto, oltre i fiorentini Mauro Soderini, Vincenzo Meucci e Giovanni Domenico Ferretti.\nUna lapide posta nel Corridoio di accesso al Chiostro del 1500, nel cimitero monumentale della Certosa di Bologna, segnala che dal 1870 il suo cranio era conservato in un loculo un tempo affiancato a quelli di Ferdinando Marsili e Guido Reni, i quali sono stato spostati nella Chiesa di San Domenico nel 1950 per volere dell'Accademia Clementina e del Comitato per Bologna storica e artistica. L'informazione della lapide \u00e8 da considerarsi superata per via dello spostamento della stessa, tuttavia il cranio di Dal Sole era segnalato come ancora conservato in Certosa nel 1937."}
{"id": "1853614", "revid": "320578", "url": "https://it.wikipedia.org/wiki?curid=1853614", "title": "Topolino e la Spada di Ghiaccio", "text": ""}
{"id": "1853615", "revid": "1573940", "url": "https://it.wikipedia.org/wiki?curid=1853615", "title": "Villa Simonini", "text": "Villa Simonini o Simonetti \u00e8 una dimora signorile situata in via viale Giusti, 12 a Lucca, accanto alla villa Del Magro.\nStoria.\nIn origine, la villa \u00e8 costituita da un edificio a tre piani fuori terra, di cui l'ultimo in parte terrazzato. Nel 1915-16, la terrazza del secondo e ultimo piano viene per\u00f2 chiusa e i nuovi ambienti cos\u00ec ricavati accorpati a quelli gi\u00e0 esistenti con la realizzazione, in alcune stanze, di una nuova pavimentazione a coprire quella esistente.\nPi\u00f9 recentemente sono stati ripavimentati alcuni locali al piano terra ed \u00e8 stata eseguita una controsoffittatura nel piccolo salotto al piano terra. Attualmente i tre piani della villa sono adibiti a tre distinti appartamenti, sempre della stessa propriet\u00e0.\nL'edificio si differenzia dalla consueta tipologia residenziale di periferia e, come avviene per altre ville costruite nei primi due decenni del XX secolo nella prima fascia di espansione fuori le mura, costituisce un esempio di quella architettura liberty approdata a Lucca \nArchitettura.\nL'edificio appare come un volume compatto costituito da due corpi che s'innestano obliquamente per mezzo di uno spazio semicilindrico che incorpora le scale. Altrettanto arrotondato \u00e8 l'angolo nord-ovest della villa, caratterizzato dall'andamento curvilineo dei balconi con ringhiera in ferro battuto alternata a colonnine di sezione quadrata. In ferro battuto sono anche le mensole che sostengono i balconi, eseguite con motivi fitomorfi e spirali.\nIl prospetto principale, a nord, fiancheggia direttamente il viale Giusti guardando frontalmente le mura. Il portone d'ingresso \u00e8 quindi accessibile direttamente dal marciapiede mentre i notevoli cancelli in ferro battuto laterali immettono nel giardino che, insieme con la cancellata distrutta nel ventennio fascista, costituivano la chiusura dell'allora ampio giardino verso la circonvallazione.\nQuesto lato del fronte verso la citt\u00e0 ha un rivestimento basamentale in marmo fino alla met\u00e0 delle finestre del piano terreno. Il portale d'ingresso \u00e8 sormontato da una tettoia piuttosto grande in vetro con struttura in ferro battuto con motivi a spirale.\nTanto i due cancelli in ferro battuto, eseguiti dalla ditta Sirtoli di Milano, quanto la pensilina in ferro e vetro soprastante il portone d'ingresso e la cancellata che delimitava il vasto giardino, di cui rimangono appunto i due cancelli ai lati della villa, sono di disegno del progettista Gaetano Orzali.\nIl vano della scala modella l'edificio conformando il lato ovest con una espansione curvilinea avente le finestre tripartite secondo una logica formale adottata solo per questa porzione di edificio. Le restanti aperture sono semplicemente squadrate e provviste di tapparelle avvolgibili in legno. Il sottogronda e la parte sottostante il terrazzo al secondo piano sono decorate con nervature orizzontali in cemento recanti elementi circolari concentrici.\nL'interno della villa ha nello scalone con sviluppo perfettamente circolare il suo elemento pi\u00f9 distintivo.\nAnche all'interno, come all'esterno, l'effetto ascensionale del vano scala \u00e8 accentuato dalla verticalit\u00e0 delle finestre tripartite. La scala \u00e8 costituita da gradini larghi 1,60 metri, in marmo bianco, infissi a mensola nel muro ed \u00e8 dotata di ringhiera in ferro battuto.\nL'ultimo piano, trasformato nel 1915-16 in appartamento edificando la copertura a terrazza e accorpando questa nuova parte a quella gi\u00e0 esistente, ha un tono minore, con altezza dei soffitti non elevata e pavimenti in graniglia e cemento gettati in opera ma di scarso valore. \u00e8 da notare che all'interno della villa \u00e8 stato ricavato un ascensore."}
{"id": "1853621", "revid": "539155", "url": "https://it.wikipedia.org/wiki?curid=1853621", "title": "Il pipistrello", "text": "Il pipistrello (in tedesco, Die Fledermaus ed in francese, La Chauve-Souris) \u00e8 la pi\u00f9 celebre operetta di Johann Strauss, su libretto di Carl Haffner e Richard Gen\u00e9e da \"Le R\u00e9veillon\" di Henri Meilhac e Ludovic Hal\u00e9vy.\nLe origini e le rappresentazioni.\nNonostante fosse passato un anno dal terribile \"Venerd\u00ec nero\" (9 maggio 1873) in cui vi fu il crollo della Borsa a Vienna, i sentimenti di pessimismo e di disperazione si facevano ancora sentire nella vita della capitale Asburgica, anche nei teatri, che in quel periodo registrarono dei forti cali al botteghino. Ansiosi di porre rimedio a questa situazione potenzialmente disastrosa, i gestori dei teatri cercarono avidamente la giusta produzione che avrebbe riportato il pubblico nei teatri.\nVenuto a conoscenza di una commedia francese di grande successo di Henri Meilhac (1831-1897) e Ludovic Hal\u00e9vy (1834-1908), intitolata \"Le R\u00e9veillon\" (che riprendeva a grandi linee \"Das Gef\u00e4ngnis\" (La prigione, 1851, una commedia molto popolare dal drammaturgo e librettista tedesco Roderich Benedix (1811-1873))) il co-direttore del Theater an der Wien, Max Steiner (1830-1880), acquist\u00f2 i diritti del lavoro e incaric\u00f2 il drammaturgo Karl Haffner (1804-1876) di scrivere una traduzione in tedesco. Haffner affront\u00f2 grandi difficolt\u00e0 per adattare al gusto e alla comprensione del pubblico viennese un lavoro di stampo marcatamente francese e prevedibilmente il suo tentativo venne giudicato inadatto. Una soluzione al problema venne proposta dall'agente teatrale Gustav Lewy (1824-1901), che convinse Steiner a modificare il lavoro di Haffner per estrarne il libretto di un'operetta da presentare al suo vecchio compagno di scuola, Johann Strauss.\nIl compito di creare il libretto fu affidato al direttore d'orchestra del \"Theater an der Wien\", il librettista e compositore Richard Gen\u00e9e (1823-1895).\nStrauss fu subito affascinato dal \"Doktor Fledermaus\", questo era il titolo originariamente pensato per il libretto di Gen\u00e9e, e si mise al lavoro subito. Lavorando in stretta collaborazione con il suo librettista Johann complet\u00f2 la maggior parte della partitura musicale in soli 42 giorni.\nIl debutto per \"Die Fledermaus\", titolo che alla fine venne scelto per l'operetta, era stato previsto per il settembre 1874, ma a causa delle sempre maggiori difficolt\u00e0 finanziarie incontrate dal Theater an der Wien, si decise di anticiparne la prima. La prima rappresentazione, tra l'attesa generale, si svolse la domenica di Pasqua, il 5 aprile 1874. Poich\u00e9 secondo le leggi austriache in quel giorno potevano essere consentiti soltanto spettacoli di beneficenza, i proventi della serata inaugurale andarono alla \"Fondazione per la Promozione della Piccola Industria\", patrocinata dall'imperatore d'Austria.\nNumerose furono le critiche a libretto, cast e musica; Ziehrer sul suo \"Deutsche Musikzeitung\" osserv\u00f2:\nTuttavia la stampa della prima notte fu piuttosto generosa nella lode al \"Fledermaus\". Il recensore del \"Vorstadt Konstitutionelle-Zejtung\", riport\u00f2:\nAnalogamente il \"Illustrirtes Wiener Extrablatt\" parl\u00f2 di:\nL'8 luglio successivo avviene la prima nel Deutsches Theater di Berlino, il 14 novembre a Budapest, il 21 novembre a New York, il 18 aprile 1875 nel Semperoper di Dresda e il 26 giugno successivo nel Teatro Nuovo di Napoli de \"La danza\", nella traduzione italiana di Enrico Golisciani, il 10 luglio al Staatstheater am G\u00e4rtnerplatz di Monaco di Baviera e il 18 dicembre 1876 la prima nel Regno Unito all'Alhambra Theatre di Londra.\nTrama.\nAtto 1.\nVienna, nel salotto di Villa Eisenstein.\nLa cameriera Adele ascolta una serenata rivolta alla padrona di casa Rosalinde: la cameriera sa che l'autore della serenata \u00e8 un insegnante di canto, Alfred, che Rosalinde ha conosciuto bene anni prima di sposarsi.\nNel contempo Adele legge tutta contenta una lettera di sua sorella Ida, una ballerina, che \u00e8 stata invitata al ballo organizzato dal ricco principe russo Orlofsky: ella potr\u00e0 accompagnarla, legge nella lettera, ma solo se riuscir\u00e0 a farsi prestare un vestito elegante della sua padrona. Felicissima cerca di ottenere la serata libera raccontando a Rosalinde una bugia: le fa credere che deve far visita a una vecchia zia malata. Senza esitazioni la padrona di casa nega il permesso: essa dovr\u00e0 stare in casa perch\u00e9 proprio quella sera suo marito, Gabriel Von Eisenstein, inizier\u00e0 a scontare una lieve condanna in prigione per aver schiaffeggiato un pubblico ufficiale. Cos\u00ec Adele, singhiozzante, non potr\u00e0 far compagnia alla sorella durante la festa: dovr\u00e0 invece far compagnia a Rosalinde, che altrimenti resterebbe sola in casa, esposta a molestie o tentazioni.\nGiunge Eisenstein, il quale si lamenta con il suo avvocato Blind per l'aumento di tre giorni della pena inflitta in sede di appello.\nI due litigano e s'insultano pesantemente, poich\u00e9 Eisenstein ritiene Blind un incapace dato che non \u00e8 riuscito a evitargli l'aumento di tre giorni della pena. Partito Blind, Eisenstein si fa consolare dalla moglie. Giunge il dottor Falke, vecchio amico di Eisenstein, che lo convince a rimandare l'inizio della pena, per andare con lui al ricevimento di Orlofsky.\nEisenstein si lascia facilmente convincere, a patto per\u00f2 che sua moglie non sappia nulla! Rosalinde torna con i vecchi vestiti che il marito le ha chiesto per andare in prigione. Ma si meraviglia quando egli le dice di aver cambiato idea: metter\u00e0 l'abito da sera. Ma che importa, Rosalinde ormai pensa soprattutto alla possibilit\u00e0 d'incontrare lo spasimante Alfred, naturalmente senza testimoni. Per questo accorda ad Adele la serata libera che le aveva rifiutato prima. Nel frattempo Eisenstein si prepara ad andare in prigione, profumato ed elegantissimo, dove lo attendono i... topi (gioco di parole, con questo termine venivano indicate le ballerine dell'Opera).\nEisenstein e Adele fanno finta di dispiacersi che Rosalinde resti sola e anche Rosalinde, naturalmente, sta al gioco in uno spassoso terzetto.\nRosalinde, rimasta sola, sente arrivare Alfred che fa il suo ingresso nella villa di Eisenstein. Alfred si mette la vestaglia di quest'ultimo, pronto per una saporita cenetta, che Rosalinde, in prospettiva di rimaner sola, ha cucinato per se stessa, beve il suo vino e vuole che la donna beva con lui. Lei lo prega di andarsene, ma invano.\nDel tutto inaspettato, arriva un guastafeste: \u00e8 Frank, nuovo direttore delle carceri, che \u00e8 venuto a prelevare Eisenstein prima di recarsi, come tutti, da Orlofsky. Alfred, che ama Rosalinde, per non comprometterla, si lascia portar via al posto del di lei marito, che Frank non ha mai visto. Non gli resta che darle un bacio d'addio, che lei non pu\u00f2 rifiutare.\nAtto 2.\nVienna, Palazzo del principe Orlofsky.\nNella villa di Orlofsky si festeggia e ci si diverte aspettando l'arrivo del principe. Giunge Adele che incontra sua sorella Ida, molto meravigliata della sua presenza. Ma Adele lo \u00e8 ancor di pi\u00f9, poich\u00e9 ha ricevuto una lettera in cui, come sappiamo, la sorella la invitava con calore a venire alla festa. Uno scherzo, le dice Ida, che si vergogna che una donna di rango cos\u00ec basso partecipi a un tale ricevimento. Decide tuttavia di fare buon viso a cattivo gioco presentando sua sorella come un'artista.\nMa ecco arrivare il principe Orlofsky con Falke, a cui chiede che cosa potrebbe divertirlo nel corso della festa, dato che si annoia mortalmente. Il dottore ha gi\u00e0 un piano: vuole ordire uno scherzo a Eisenstein, per vendicarsi finalmente di quella volta che l'amico, dopo un ballo di carnevale, lo aveva fatto tornare a casa, alla luce del giorno, vestito da pipistrello.\nIda presenta sua sorella al principe come un'artista esordiente di nome Olga. Falke dice sottovoce che ella sar\u00e0 un personaggio della sua \"pi\u00e8ce\" comica.\nArriva Eisenstein travestito da marchese Renard. Falke chiede al principe di intrattenerlo, mentre cerca di far venire alla festa sua moglie, Rosalinde. Orlofsky gli offre da bere e gli dice che la sola sua speranza di divertimento sta nella promessa che Falke gli ha fatto di ridere di lui, il Marchese Renard. Eisenstein rimane un po' interdetto.\nMa la sua meraviglia aumenta quando riconosce Adele. Essa tenta di fargli credere che si sbaglia, che la somiglianza \u00e8 casuale. Eisenstein alla fine si lascia convincere. A Eisenstein-Renard viene poi presentato il cavalier Chagrin, che altri non \u00e8 che il direttore delle carceri travestito. S'instaura subito un rapporto di simpatia tra i due. Alcune dame vorrebbero cenare, ma Falke dice loro che occorre aspettare l'arrivo di una contessa ungherese che vuol mantenere l'incognito e che quindi si presenter\u00e0 mascherata. Tutti sono molto curiosi. Eisenstein continua a pensare alla strana somiglianza tra Olga e Adele. Tuttavia ne \u00e8 affascinato: la ritiene infatti assai pi\u00f9 graziosa della sua cameriera. Decide quindi di corteggiarla con il suo sistema preferito: agitare sotto il naso della dama un orologio da donna, facendole capire che potrebbe essere un regalo.\nMa ecco giungere finalmente Rosalinde, travestita da contessa ungherese. Falke l'ha informata che suo marito \u00e8 alla festa e non in prigione. E infatti non tarda a vedere il marito che corteggia... la sua cameriera, la quale indossa un suo vestito.\nEisenstein-Renard e Frank-Chagrin si avvicinano a Falke che indica loro la contessa. Il marito, che non l'ha riconosciuta, decide subito di corteggiarla e le mostra il solito orologio, che lei gli sottrae con grande astuzia per avere una prova inconfutabile del tradimento.\nGiunge il momento in cui gli invitati dovrebbero svelare le rispettive identit\u00e0. Rosalinde non vuole e canta una \"cs\u00e1rd\u00e1s\", per far vedere e sentire quant'\u00e8 ungherese. Ora gli invitati vogliono che Falke faccia lo scherzo promesso: la storia del pipistrello. A queste parole Eisenstein si ricorda della beffa fatta a Falke e la racconta a tutti: egli, dopo aver fatto in modo che Falke si ubriacasse per bene, lo aveva deposto, la mattina presto, sotto un albero con il suo costume da pipistrello costringendolo ad attraversare la citt\u00e0 vestito in quel modo, deriso da tutti. Questo racconto diverte i presenti, ma \u00e8 ormai giunta l'ora della cena. Orlofsky canta l'aria dello champagne e tutti fraternamente si vogliono bene a ritmo di valzer. La festa \u00e8 ormai al culmine. Eisenstein tenta ancora, ma invano, di convincere la \"Contessa\" a smascherarsi. Alle sei Eisenstein e Frank se ne vanno: tutti e due verso la prigione, ignorando che l'uno \u00e8 il direttore del carcere e l'altro il carcerato.\nAtto 3.\nVienna, Ufficio del direttore delle carceri.\n\u00c8 l'alba. Alfred, rinchiuso in cella, sta cantando. Il guardiano Frosch, ubriaco, lo zittisce e prepara il rapporto per Frank, da poco reduce e ancora inebriato dalla festa presso Orlofsky.\nSuona il campanello: sopraggiungono Ida e Adele le quali chiedono del Chevalier Chagrin e vengono condotte nell'ufficio di Frank. Adele confessa di non essere un'attrice, ma le piacerebbe tanto diventarlo: \u00e8 quindi venuta per sollecitare l'aiuto del Chevalier. Si esibisce dinanzi a lui suscitando il suo interesse: la giovane vorrebbe esser presentata da lui a qualche impresario teatrale. Frank non ha nemmeno il tempo di riflettere, poich\u00e9 di nuovo suona il campanello: \u00e8 Eisenstein-Renard che si presenta per scontare la pena carceraria. Vedendo dinanzi a s\u00e9 il cavalier Chagrin, che gli dice di aver arrestato Eisenstein la sera precedente, resta a bocca aperta. Soprattutto perch\u00e9 viene a sapere che \"Eisenstein\" stava cenando con sua moglie, alla quale ha sussurrato addii molto teneri. A questo punto il vero Eisenstein non ha pi\u00f9 alcuna voglia di ridere.\nSuona di nuovo il campanello della prigione: ora si annuncia una donna velata. Eisenstein \u00e8 perplesso. Arriva infine anche Blind, l'avvocato fatto venire dal falso Eisenstein. A questo punto Eisenstein ha un'idea: indossa cappotto, parrucca e occhiali di Blind e fa in modo che sia presente pure Rosalinde: essa \u00e8 venuta a scongiurare Alfred di fuggire per non rischiare di incontrare suo marito e quindi di comprometterla. Eisenstein-Blind la sottopone a un interrogatorio insieme ad Alfred medesimo: pretende di sapere cosa \u00e8 successo in quella casa, la sera prima, mentre lui non c'era e soprattutto chi \u00e8 l'uomo che \u00e8 stato arrestato al suo posto. Poi Eisenstein, in preda all'ira, si rivela, ma Rosalinde sdegnata gli mostra l'orologio che gli ha sottratto alla festa: ecco la vendetta sul marito volubile.\nTutti sono in scena quando Falke rivela che ci\u00f2 a cui hanno assistito \u00e8 la vendetta del pipistrello. Eisenstein non se ne ha a male. Anzi, tutti insieme danno la colpa di ogni cosa allo champagne, il Re di tutti i vini.\nParafrasi.\nCom'era sua abitudine, rielaborando i motivi e le pi\u00f9 belle melodie del \"Fledermaus\", Strauss ricav\u00f2 una serie di brani per le sale da concerto:"}
{"id": "1853622", "revid": "1073227", "url": "https://it.wikipedia.org/wiki?curid=1853622", "title": "Lil'Kim", "text": ""}
{"id": "1853626", "revid": "1522738", "url": "https://it.wikipedia.org/wiki?curid=1853626", "title": "Enea Franza", "text": "Fu senatore della Repubblica Italiana dall'8 maggio 1948 al 24 maggio 1972.\nBiografia.\nNato in una famiglia con intense tradizioni politiche (Oreste Franza, suo zio, fu deputato socialista), il Franza, completati gli studi classici, si laure\u00f2 nell'Universit\u00e0 di Napoli in giurisprudenza, e nel 1933 si iscrisse nell'albo degli avvocati presso il tribunale di Ariano Irpino (gi\u00e0 Ariano di Puglia); quindi fu presidente del Sindacato Forense, carica che mantiene fino al 1940; fu inoltre pubblicista e collaboratore di diverse riviste giuridiche.\nMilitare nella seconda guerra mondiale, dopo l'8 settembre 1943 fu decorato con medaglia di bronzo al valor militare. Fu insignito, altres\u00ec, di due medaglie d'argento al valor civile. \nImprigionato al termine della guerra, fu trasferito in campo di concentramento, con l'accusa di essere un criminale fascista, ma, dimostrata l'inconsistenza dell'accusa, torn\u00f2 in libert\u00e0.\nAttivit\u00e0 politica.\nNel giugno 1946 divenne sindaco di Ariano Irpino con la lista \u201cDemocrazia del Lavoro\u201d, sotto il simbolo dell'orologio: tale lista, proclamatasi indipendente dai partiti, ottenne un voto plebiscitario, con la maggioranza assoluta. Rest\u00f2 sindaco per oltre dieci anni.\nNell'aprile 1948 si candid\u00f2 al Senato della Repubblica come indipendente nelle liste della Democrazia del lavoro, per le quali fu l'unico eletto a Palazzo Madama, con oltre voti nella circoscrizione Benevento-Ariano; ader\u00ec subito dopo al Movimento Sociale Italiano e prese parte al 1\u00ba Congresso dell'MSI, tenutosi a Napoli dal 27 al 29 giugno 1948, che vide il senatore irpino su posizioni diverse da quelle dell'allora segretario Giorgio Almirante.\nLa sua attivit\u00e0 parlamentare fu, anche, ricca e coraggiosa, talvolta in disaccordo coi vertici del suo partito. \nRieletto al Senato con il MSI nel 1953, nel 1958 e nel 1963, fu capogruppo dell'MSI a Palazzo Madama per quindici anni (1953-1968). Cominci\u00f2 l'opera che egli stesso chiamer\u00e0 di \u201cdiversa condivisione\u201d, in contrasto con l'espansione del movimento su posizioni corporativistiche, e condivise l'inserimento dell'MSI nell'area di governo in funzione anticomunista. \nIn questi primi anni della Repubblica e di vita dell'MSI, l'attivit\u00e0 del senatore irpino \u00e8 ricordata per l'impulso dato alla linea moderata europeista e filoatlantica, l'incessante spinta verso la pacificazione nazionale, l'impegno per la ricostruzione economica e morale del Paese e sulla questione meridionale.\nLe posizioni parlamentari.\nNella visione del senatore irpino, cio\u00e8, la questione dello spazio economico andava sostanzialmente ricondotta nell'ambito della questione meridionale, quale leva di occasione di sviluppo economico per il Mezzogiorno e in definitiva per la nazione tutta. Tuttavia, l'adesione al Mercato Comune doveva essere accompagnata da una forte politica d'intervento, tesa a compensare gli effetti della liberazione doganale.\nAll'interno del partito, l'attivit\u00e0 del Franza s'inserisce nella dialettica di posizioni tra il puro conservatorismo di Augusto De Marsanich e Arturo Michelini e il corporativismo di Giorgio Almirante. La sua linea fu sempre ispirata alla moderazione, rispettosa delle regole della democrazia, e attenta alla politica economica e finanziaria.\nMolto forte fu la sua posizione sulla mozione votata dal Comitato Centrale dell'MSI contro il Patto Atlantico. In quell'occasione, oltre a dichiarare pubblicamente il suo netto dissenso riguardo alla linea d'azione dell'MSI in politica estera, imput\u00f2 al partito di agire \u201cincoscientemente contro l'Occidente, e di non indicare i mezzi nuovi per far fronte alla minaccia del bolscevismo\u201d. Il partito ritorn\u00f2 sulla mozione espressa nel 1950, in linea con la posizione europeista, solo nel 1954. Della sua solitaria battaglia parlamentare di quegli anni rimane, a riscatto dell'isolamento, delle ingiustizie sofferte \u2013 \u00e8 ancor oggi l'unico senatore che sia stato espulso dall'aula di Palazzo Madama \u2013 e degl'insulti per appartenere al partito dei \u201cfascisti\u201d, il tributo d'onore di cui fu oggetto sulla fine della prima legislatura, durante il dibattito al Senato sulla legge Scelba, quando \u201cl'unico rappresentante del M.S.I. al Senato ha visto gareggiare i suoi 314 avversari in cortesia verso di lui\u201d\nNegli atti parlamentari \u00e8 forte il suo richiamo alla necessit\u00e0 di varare un provvedimento di concordia e di pacificazione nazionale, che riconosca le ragioni di chi, in coscienza, ha servito la Repubblica Sociale Italiana. Si legge, fra l'altro, in una sua lettera indirizzata al presidente del Senato in s\u00e9guito all'espulsione dall'Aula per aver chiesto \u201cgiustizia\u201d per i giovani soldati morti nella Repubblica Sociale: \u201c[...] ove l'onorevole Lussu avesse uniti nel suo saluto tutti i soldati d'Italia, dell'una e dell'altra parte, io mi sarei associato a lui con fervido cuore\u201d.\nIl sostegno ai governi DC.\nNel 1960 il MSI s'inserisce a pieno titolo nell'area di governo con l'appoggio al governo centrista di Adone Zoli (1957), al governo Segni (1959) e al governo monocolore presieduto da Fernando Tambroni (1960). \u00c8 uno dei periodi pi\u00f9 intensi dell'attivit\u00e0 del senatore, in sintonia con la linea del segretario Arturo Michelini. A questo periodo risale la storica visita di Antonio Segni al Comune di Ariano Irpino, dove fu ricevuto da Franza in qualit\u00e0 di sindaco.\nLe battaglie interne.\nTra i temi politici di questo periodo a cui contribu\u00ec il Franza: la battaglia per Trieste italiana; la nascita del \"Secolo d'Italia\" \u2013 il giornale fondato da Franz Turchi; la costituzione ed espansione delle organizzazioni giovanili, studentesca (la Giovane Italia\u201d) e universitaria (il \u201cFUAN\"). Il terremoto dell'Irpinia del 1962, con la sua catastrofica potenza distruttiva, concentra gran parte delle energie del senatore e del gruppo dell'MSI al Senato, per gl'interventi a favore delle popolazioni colpite e per la ricostruzione.\nDa segnalare anche la battaglia in parlamento sulla riforma della mezzadria, nel 1964. \nLa V legislatura (dal 1968) lo rivede in Senato, dov'\u00e8 membro della 6\u00aa commissione permanente (Finanze e Tesoro). L'MSI di quegli anni \u00e8 fatto oggetto di una violenta campagna di emarginazione dalla vita politica.\nNel suo discorso in Senato del 26 febbraio 1971, il Franza ha modo di rivendicare la totale estraneit\u00e0 del suo partito al terrorismo\nSono anche gli anni dell'impegno contro la costituzione delle regioni: una lotta convinta e condotta da tutto il partito, all'epoca centralista, e che aveva come motivi trainanti il principio dell'unit\u00e0 e indivisibilit\u00e0 dello Stato e i temuti pericoli per la crescita esponenziale della spesa pubblica.\n\u00c8 favorevole all'unione con i monarchici del PDIUM, che port\u00f2 alla costituzione dell'MSI-DN, voluta dal nuovo segretario Almirante. Alle elezioni del 1972, che vedranno il successo del partito, per\u00f2 Franza decide di non presentarsi pi\u00f9.\nEnea Franza muore nella sua casa romana, nella notte fra il 30 e il 31 gennaio 1986, dopo una malattia fulminante, lasciando sei figlioli (Attilio, Luigi, Grazia, Romano, Chiara, Enea) e dodici nipoti.\nNell'attivit\u00e0 politica lo seguir\u00e0 il figlio Luigi Franza, che sar\u00e0 eletto pi\u00f9 volte al Senato, ma coi socialisti."}
{"id": "1853627", "revid": "183483", "url": "https://it.wikipedia.org/wiki?curid=1853627", "title": "Nebulosa Gufo", "text": ""}
{"id": "1853628", "revid": "1573940", "url": "https://it.wikipedia.org/wiki?curid=1853628", "title": "Villa Gioiosa", "text": "Villa Gioiosa \u00e8 una dimora signorile situata in viale Giosu\u00e8 Carducci, 7 a Lucca.\nStoria.\nLa costruzione della villa ha inizio nel settembre 1915 quando l'architetto lucchese Lelio Menesini chiede al comune di Lucca, per conto del proprietario Lorenzo Sarti, il permesso di costruire un fabbricato sul suo terreno prospiciente il viale di circonvallazione a San Concordio, unitamente alla richiesta di recinzione del terreno stesso per destinarlo a giardino. Del dicembre 1917, quando gi\u00e0 la villa \u00e8 in fase di costruzione, \u00e8 la realizzazione, a ponente della villa, di un piccolo fabbricato destinato a garage, il cui volume, \"coronato da una terrazza chiusa da pilastrini in getto con ringhiera in ferro\", presenta caratteri formali analoghi a quelli della villa, tanto che \"le decorazioni delle facciate di entrambi i fabbricati risulteranno armoniche e lo stesso avverr\u00e0 dei fianchi perch\u00e9 verranno applicate al garage decorazioni in aggetto simili a quelle usate per le finestrine esistenti nel lato di ponente della villa\".\nSuccessivamente, dopo aver cambiato pi\u00f9 volte propriet\u00e0, l'edificio viene adibito a istituto privato per l'insegnamento, utilizzo che mantiene ancora oggi. A seguito di questa nuova destinazione d'uso vengono apportate alcune modifiche con la demolizione di alcuni divisori, la realizzazione di un vano ascensore e soprattutto la chiusura, sia lateralmente che superiormente, dell'area compresa tra la villa e il garage, in modo da creare un ambiente abbastanza spazioso da destinare a sala di danza. Per realizzare questo ambiente viene demolito quasi totalmente il lato est del garage e realizzata una breve scala per scendere dal piano di calpestio della villa a quello della sala di danza.\nArchitettura.\nL'edificio, su due piani pi\u00f9 cantina, \u00e8 a pianta pressoch\u00e9 rettangolare, con il prospetto principale affacciato a nord su viale Carducci mentre quelli secondari sono rivolti verso il giardino.\nEsterno.\nA piano terra, al centro della facciata \u00e8 il portone d'ingresso in legno, lavorato a riquadri con intagliato il motivo di una foglia e l'iniziale \"S\", voluta dal primo proprietario, Lorenzo Sarti. Ai suoi lati si aprono due finestre e su tutte e tre le aperture corrono architravi decorati con motivi geometrici e fitomorfi. Le basi delle finestre sono unite da una cornice aggettante formata da una sequenza di foglie. Un'altra cornice unisce le finestre a pi\u00f9 di met\u00e0 altezza ed \u00e8 decorata con motivi geometrici e ninfee. Sul lato est, in corrispondenza della terrazza al primo piano, esiste a piano terra una veranda chiusa sui due lati da vetrate colorate con profili in ferro battuto.\nLa veranda ha una chiusura inferiore costituita da pilastrini rivestiti in ceramica verde, decorati con un motivo di foglie e intervallati da pilastrini a sezione quadrata in cemento, lavorati con fiori e motivi geometrici. La veranda \u00e8 chiusa superiormente da un architrave costituita da una fascia di cemento decorato con un bassorilievo raffigurante quattro cervi intorno a un albero. Il prospetto ovest presenta un rigoroso allineamento delle aperture con elementi decorativi identici a quelli della facciata principale. Al primo piano, la cornice marcapiano e quella marcadavanzale delimitano una fascia in cemento lavorata a bassorilievo raffigurante una serie di cicogne. Sopra il portone d'ingresso al piano terra si apre un terrazzo che poggia su quattro mensole decorate con foglie e fiori stilizzati e che \u00e8 delimitato da una ringhiera formata da pilastrini di sezione quadrata rivestiti di ceramica verde uguali a quelli del lato est della terrazza. La porta-finestra che si affaccia sul terrazzo e le due finestre ai suoi lati hanno l'architrave lavorato con elementi fitomorfi e geometrici. Ai due estremi dell'edificio e tra le finestre e la porta-finestra si trovano quattro formelle in maiolica policroma raffiguranti uccelli in volo, fiori e vasi con grappoli d'uva, riquadrate da una cornice di borchie metalliche.\nL'edificio termina con una fascia sottogronda in maiolica a pi\u00f9 disegni sui toni del rosa e del verde, intervallata da mensole lavorate. Tutte le realizzazioni in maiolica sono della manifattura di Galileo Chini.\nProspetto ovest.\nNel prospetto ovest si apre una grande finestra che d\u00e0 luce alle scale, sormontata da un architrave decorata a motivi floreali. Ai lati della finestra, due piccole aperture sono sormontate da grandi riquadri in cemento con uccelli che si intrecciano. Sugli angoli di questo prospetto si trovano formelle in maiolica raffiguranti uccelli neri e fiori rossi. Il prospetto est, oltre ad avere le stesse caratteristiche decorative degli altri sia per i bassorilievi in cemento che per le maioliche, presenta una scala in pietra con ringhiera in ferro battuto che immette nella veranda. La terrazza al primo piano ha un parapetto formato da pilastrini rivestiti in ceramica verde e le due porte-finestre hanno decorazioni identiche a quelle del prospetto frontale.\nProspetto posteriore.\nIl prospetto posteriore, che si apre a sud sul giardino, presenta le stesse caratteristiche decorative (bassorilievi in cemento e formelle in maiolica) degli altri prospetti ed \u00e8 caratterizzato da una scala in graniglia a rampe contrapposte con pianerottolo d'ingresso, delimitata da pilastrini in ceramica verde e pilastrini pi\u00f9 grandi in cemento, identici a quelli caratterizzanti le altre facciate. Sotto il pianerottolo della scala, alcuni gradini immettono nelle cantine.\nIl garage, che si apre anch'esso direttamente sul viale di circonvallazione, \u00e8 un volume a un piano la cui pianta, trapezoidale, riprende da un lato il parallelismo con la villa e segue dall'altro il perimetro del lotto andando a occuparne l'angolo nord-occidentale. Il volume presenta due grandi aperture squadrate prospicienti il viale e una porta che immette nel giardino, sul retro. Questi due lati, come quello ovest, sono stati mantenuti nelle forma originaria (a parte gli infissi in alluminio e la saracinesca a maglia) mentre il lato est \u00e8 stato demolito per creare la sala di danza. Lungo i tre lati dell'edificio corre, a circa met\u00e0 dell'altezza della porta posteriore, una fascia in cemento raffigurante foglie stilizzate; l'architrave sopra la porta posteriore \u00e8 in cemento decorato con un bassorilievo di ghirlande, mentre quelli delle due grandi aperture sulla strada sono in cemento caratterizzati da motivi fitomorfi. Il garage \u00e8 concluso superiormente da una terrazza delimitata da una scansione regolare di pilastrini in cemento con bassorilievi a motivi geometrici e fitomorfi e parti di ringhiera in ferro battuto a motivi geometrici.\nL'edificio si conclude con un giardino chiuso da due cancelli in ferro battuto a motivi geometrici.\nInterno.\nPer quanto riguarda l'interno, si nota che sulle pareti del corridoio e sui soffitti dei vari ambienti dei due piani si trovano stucchi a motivi geometrici e floreali combinati in configurazioni diverse da un ambiente all'altro. La scala \u00e8 a due rampe con gradini in marmo e ringhiera in ferro battuto a disegni geometrici.\nFortuna Critica.\nNelle rare occasioni di interesse da parte della storiografia, la villa viene registrata come una costruzione che \"non si discosta dai modelli usuali dell'edilizia residenziale\", ma di cui per\u00f2 vengono messe in evidenza le \"inconsuete e raffinate decorazioni che corrono, a fascia continua, lungo tutte le pareti esterne\"."}
{"id": "1853630", "revid": "1149807", "url": "https://it.wikipedia.org/wiki?curid=1853630", "title": "Giancarlo Vigorelli", "text": "Biografia.\nSaggista, considerato uno dei maggiori critici letterari italiani, svilupp\u00f2 negli anni un profondo studio delle opere manzoniane, divenendo uno dei principali conoscitori delle opere dello scrittore lombardo. Fonda e diresse la rivista \"L'Europa letteraria\". Divent\u00f2 vicepresidente dell'Istituto Luce.\nNel periodo fascista venne destituito dall'insegnamento, avendo condiviso le posizioni sull'Ermetismo.\nTra i fondatori del Corriere Lombardo, diresse successivamente il quotidiano \"Momento\" e il settimanale \"Oggi\", per poi amplificare il discorso con una rivista, \"L'Europa letteraria\", che si rifaceva ai migliori modelli francesi e che ha accompagnato, dal '58 al '68, la sua intensa attivit\u00e0 di segretario generale della Comunit\u00e0 europea degli Scrittori.\nIn qualit\u00e0 di segretario generale della Comunit\u00e0 europea degli scrittori, in giugno 1967 intervenne nel dibattito intorno ad una significativa lettera scritta da Alexander Solzenicyn ai membri del IV Congresso degli scrittori dell'URSS, dichiarando il proprio sostegno all'autore. \nCollabor\u00f2 negli anni con varie testate nazionali, nelle vesti di giornalista culturale, come \"La Stampa\", \"Il Frontespizio\", \"il Giornale\". Fu critico letterario del settimanale \"Tempo\", conquistando nel 1960 il Premio Saint Vincent per il giornalismo.\nRicevette il Premio Nazionale Letterario Pisa alla carriera.\nNel 1975 Vigorelli scrisse sul quotidiano \"Il Giorno\": \u00abAnche Fo sa di avere in pancia l'incubo dei suoi trascorsi fascisti\u00bb, riferendosi all'adesione alla Repubblica Sociale Italiana di Dario Fo: il celebre drammaturgo querel\u00f2 il giornalista e il quotidiano per diffamazione e la vicenda si concluse con la pubblicazione di una rettifica.\nVenne tumulato in un colombaro al Cimitero Maggiore di Milano nell'attesa di essere trasferito, per pressione della moglie e di alcune personalit\u00e0 della cultura, nella cripta del Famedio del Cimitero Monumentale.\nPensiero.\n\"Nella sua illuminata riscoperta del Manzoni \u2014 frequentato fin dal '54 con opere come \u00abIl Manzoni e il silenzio dell'amore\u00bb - \u00e8 confluito il meglio dei suo cattolicesimo non inerte, illuminato dalle fonti francesi, P\u00e9guy e Claudel, Green e Bernanos, Teilhard De Chardin e Mounier e De Rougemont: Manzoni come la sintesi di un'esperienza cristiana che l'aveva condotto a condividere nel secondo Novecento le inquietudini della sinistra cattolica, a sostenere le speranze di rinnovamento del Vaticano II, ad anticipare le ragioni dell'incontro fra cattolici e socialisti e a coltivare con appassionata costanza il dialogo coi laici, da Gobetti a Gramsci, da Salvemini a Spadolini\". "}
{"id": "1853642", "revid": "729019", "url": "https://it.wikipedia.org/wiki?curid=1853642", "title": "Stazione di Termoli", "text": "La stazione di Termoli \u00e8 situata lungo la ferrovia Adriatica al km 439+437 (dalla Stazione di Bologna Centrale) ed \u00e8 capolinea della linea per Campobasso.\nStoria.\nLa stazione \u00e8 stata inaugurata il .\nStrutture e impianti.\nLa stazione \u00e8 composta da due fabbricati viaggiatori: il primo \u00e8 quello originario, mentre il secondo, di pi\u00f9 recente realizzazione, \u00e8 stato costruito negli anni ottanta.\nIl primo fabbricato presenta tre corpi di cui uno, quello centrale, \u00e8 composto da tre livelli, mentre i due laterali sono disposti su un unico piano. Esistono altri fabbricati adibiti a magazzino a lato di quello principale.\nIl secondo, realizzato in et\u00e0 recente, presenta delle linee architettoniche evidentemente pi\u00f9 moderne del primo, in netto contrasto con quest'ultimo e con gli edifici vicini; \u00e8 stato costruito in cemento armato ed \u00e8 caratterizzato da vetrate distribuite sui lati.\nAll'interno dei fabbricati passeggeri sono presenti i servizi per i viaggiatori quali biglietteria a sportello, biglietteria self-service, sala d'attesa, ascensori, servizi igienici, bar, edicola, farmacia e sede della Polfer.\nLa stazione \u00e8 servita da cinque binari per il traffico viaggiatori e tre banchine comunicanti tra loro attraverso un sottopassaggio pedonale, che collega viale Trieste e piazza Garibaldi.\nNel 2010 \u00e8 stato attuato un intervento di ristrutturazione che ha coinvolto le facciate, alcune pensiline e ha visto la riallocazione di alcuni spazi.\nMovimento.\nLa stazione \u00e8 servita da collegamenti a lunga percorrenza operati da Trenitalia e da treni regionali operati anch'essi da Trenitalia nell'ambito del contratto di servizio stipulato con la Regione Molise. Si attestano anche svolte in convenzione dalla societ\u00e0 Sangritana.\nDal 9 dicembre 2016 al 9 agosto 2020 il servizio sulla Campobasso-Termoli \u00e8 stato sospeso e sostituito con autocorse.\nServizi.\nLa stazione, gestita da Centostazioni e classificata da RFI nella categoria \"gold\", dispone di:\nInterscambi.\nNell'antistante piazza Garibaldi si trova l'autostazione di interscambio del trasporto urbano."}
{"id": "1853646", "revid": "6923", "url": "https://it.wikipedia.org/wiki?curid=1853646", "title": "Suzuki GSR", "text": ""}
{"id": "1853653", "revid": "228587", "url": "https://it.wikipedia.org/wiki?curid=1853653", "title": "Salmo trutta macrostigma", "text": ""}
{"id": "1853656", "revid": "119739097", "url": "https://it.wikipedia.org/wiki?curid=1853656", "title": "Demoleonte", "text": "Nella mitologia greca, Demoleonte (o Demoleone o ancora Demoleo) \u00e8 un guerriero troiano, citato nell\"Iliade\", il quale prese parte alla guerra di Troia.\nIl mito.\nLe origini.\nDemoleonte, valoroso combattente troiano (Omero lo descrive infatti come un \"nobile difensore in battaglia\"), era uno degli innumerevoli figli di Antenore, il saggio consigliere di Priamo, e quasi sicuramente di Teano, la sacerdotessa d'Atena a Troia. Nel poema non viene detto chi \u00e8 la madre, ma risulterebbe normale immaginare che essa sia proprio Teano, dato che tra i figli di Antenore solo Pedeo \u00e8 detto illegittimo.\nLa morte in guerra.\nQuesto personaggio non appare quasi mai nei combattimenti; l'unica volta in cui viene ricordato, nell'Iliade, \u00e8 nel libro XX, in riferimento alla sua morte. L'eroe Achille, allontanatosi per un certo periodo dalla battaglia a causa di una discordia scoppiata con Agamennone per via di una schiava, decise di ritornarvi per vendicare la morte del suo intimo amico Patroclo, ucciso da Ettore.Furibondo e accecato dal dolore, l'eroe semin\u00f2 una grande strage di Troiani, alla ricerca dell'odiato rivale Ettore.\nNel corso dei suoi massacri, l'eroe intravide anche il giovane figlio di Antenore sul suo cocchio, e, spinto dal desiderio di vendetta, gli scagli\u00f2 addosso la sua lancia, trafiggendolo alla tempia, cosicch\u00e9 il cervello ne fu interamente spappolato.In tal modo, Omero racconta l'episodio:\nL'auriga di Demoleonte, Ippodamante, venne ucciso da Achille subito dopo."}
{"id": "1853662", "revid": "1305772", "url": "https://it.wikipedia.org/wiki?curid=1853662", "title": "Living Legends", "text": "Living Legends (\"leggende viventi\" in lingua inglese) pu\u00f2 riferirsi a:"}
{"id": "1853665", "revid": "838137", "url": "https://it.wikipedia.org/wiki?curid=1853665", "title": "Alessandra Siragusa", "text": "Biografia.\nLaureata in lettere classiche, inizi\u00f2 a fare politica nei primi anni ottanta nell'associazionismo giovanile, nel gruppo \"Politica Giovani\" legato a Piersanti Mattarella. Dal 1985 al 1990 fu consigliere circoscrizionale e dal 1990 consigliere comunale di Palermo per la Democrazia Cristiana; nel 1993 aderisce a La Rete e nel dicembre viene scelta dal sindaco Leoluca Orlando come assessore alla pubblica istruzione, carica che mantiene in tutte le giunte di Orlando, fino al dicembre del 2000.\nNel frattempo insegna lettere in un liceo scientifico di Palermo. Alle elezioni italiane del 1996 \u00e8 candidata dall'Ulivo nel collegio di Palermo Libert\u00e0, ma viene sconfitta dal candidato del Polo per le Libert\u00e0 Guido Lo Porto per 56,1% a 43,9%. Nel frattempo si avvicina ai Democratici di Sinistra, all'interno dei quali si lega alla corrente che fa capo a Giovanna Melandri e Walter Veltroni; nel 2001 diviene la responsabile regionale dell'associazione \"Emily\".\nAlle elezioni europee del 2004 si candida nella Circoscrizione Italia insulare nella lista Uniti nell'Ulivo: consegue un buon successo personale (con voti \u00e8 la donna pi\u00f9 votata nella sua circoscrizione), tuttavia non risulta eletta. Nelle elezioni regionali siciliane del 2006 si candida deputato regionale con la lista \"Rita - Il mio impegno per la Sicilia\": anche stavolta ottiene un ottimo risultato ( preferenze) ma la lista della Borsellino ottiene il 4,84%, non superando il quorum del 5% e la Siragusa non pu\u00f2 approdare all'ARS.\nNel 2007 \u00e8 la candidata dei DS alle primarie per scegliere il candidato sindaco di Palermo dell'Unione: Orlando, sostenuto da Italia dei Valori e Margherita, vince nettamente con il 72,7%, mentre la Siragusa si piazza al secondo posto con il 19,7% davanti all'europarlamentare di Rifondazione Comunista Giusto Catania, fermo al 7,6%. Alle elezioni del 2008 \u00e8 candidata nella Circoscrizione Sicilia 1 con il PD e viene eletta deputato. Nel dicembre 2012 si \u00e8 candidata alle primarie per la scelta dei candidati parlamentari del PD in vista delle elezioni del 2013, risultando la quinta classificata in provincia di Palermo dietro a Magda Culotta, Davide Faraone, Teresa Piccione e Francesco Ribaudo: \u00e8 quindi candidata al Senato nella Circoscrizione Sicilia, ma non viene eletta. Dopo una grave leucemia, \u00e8 morta all'et\u00e0 di 50 anni a Palermo il 28 dicembre 2013."}
{"id": "1853668", "revid": "767487", "url": "https://it.wikipedia.org/wiki?curid=1853668", "title": "Loop (gruppo musicale)", "text": "I Loop sono un gruppo inglese, nato a Londra nel 1986 e attivo fino al 1991. Nel 2013 si sono riformati per un tour che ha toccato nel novembre anche l'Italia.\nTra le formazioni pi\u00f9 significative dell'ondata shoegaze e neopsichedelica inglese di fine anni ottanta, i Loop fondevano nel loro stile musicale una matrice space rock ad arrangiamenti e ritmiche tipiche della scena kraut rock tedesca.\nBiografia.\nFondato dal cantante e chitarrista Robert Hampson, affiancato dalla moglie Bex alla batteria e da Glen Ray al basso, il gruppo debutta, nel febbraio del 1987, con il singolo \"16 Dreams\", prima di subire un drastico cambiamento di formazione con la sostituzione dell'intera sezione ritmica grazie al nuovo batterista John Wills e al nuovo bassista Neil MacKay e con l'inserimento di un secondo chitarrista, James Endeacott.\nDefinita la nuova line-up il gruppo entra in studio e registra quello che sar\u00e0 il disco di debutto, uscito nel novembre dello stesso anno, sulla loro etichetta Head, il primo album \"Heaven's End\" anticipato dal singolo \"Spinning\". Gi\u00e0 in questo primo lavoro gettano le basi del loro stile caratteristico: parti di basso minimali dal sapore teutonico, drone circolari e chitarre acide avvolte da un feedback reiterato e ritmiche con strutture ricorsive.\nNel settembre del 1988 esce la raccolta di B-side, \"The World in Your Eyes\". L'anno successivo la band firma per la nuova etichetta, la \"Chapter 23\", che licenzia il singolo \"Collision\" e il secondo album \"Fade Out\" che raggiunge la posizione numero 51 nella classifica del Regno Unito. Nel 1989 James Endeacott viene sostituito da un altro chitarrista, Scott Dawson, che accompagner\u00e0 Hampson fino alla fine dell'avventura con i Loop.\nNel 1990 \u00e8 la volta di \"A Gilded Eternity\", terzo ed ultimo disco della band, pubblicato per Beggars Banquet in piena era neopsichedelica e shoegaze. Un disco dal suono pi\u00f9 asciutto e ripetitivo con chitarre graffianti e angolari ed un basso pulsante e ossessivo.\nQui pi\u00f9 che altrove emerge l'influenza dei Can e delle loro texture frammentate e ipnotiche\nSubito dopo l'uscita del terzo disco la band si separa per poi pubblicare album postumi come il live \"Dual\" e la raccolta di session radiofoniche, \"Wolf Flow\".\nIl dopo Loop vede gli ex componenti del gruppo coinvolti in diversi progetti: Mackay e Wills negli Hair and Skin Trading Company, mentre Robert Hampson insieme al fido Scott Dawson fondano il progetto sperimentale Main.\nLa rinascita.\nNel 2013 i Loop si riformano con una formazione che ricalca l'epoca di \"Gilded Eternity\" e comprende Robert Hampson, John Wills, Neil Mackay e Scott Dowson. L'intera discografia dei Loop \u00e8 stata ripubblicata nel 2009 e ad aprile del 2013 hanno annunciato di riunirsi con la stessa formazione con cui si erano sciolti (quella di \"A Gilded Eternity\") per suonare un limitato numero di concerti fra la fine del 2013 e l'inizio del 2014, tra cui la partecipazione alla seconda ed ultima delle edizioni finali di All Tomorrow's Parties, di cui sono anche i curatori artistici.\nFormazione.\n1986-1987:\n1987-1988:\n1989-1990:\n2013-2014:"}
{"id": "1853670", "revid": "212348", "url": "https://it.wikipedia.org/wiki?curid=1853670", "title": "Ridin' High (album)", "text": ""}
{"id": "1853672", "revid": "767487", "url": "https://it.wikipedia.org/wiki?curid=1853672", "title": "Fifty-Sixty", "text": "Fifty-Sixty \u00e8 il secondo singolo estratto dal terzo album della cantante pop francese Aliz\u00e9e, \"Psych\u00e9d\u00e9lices\". Il singolo \u00e8 stato pubblicato dall'etichetta discografica RCA nel febbraio del 2008 in Francia e Messico.\nLa musica del brano \u00e8 stata scritta dal marito della cantante, J\u00e9r\u00e9my Chatelain, insieme a Jean Fauque, mentre il video musicale \u00e8 stato girato interamente in bianco e nero con alcuni effetti speciali e animazioni.\nLa produzione del brano \u00e8 stata curata da Ch\u00e2telain e Sylvain Carpentier."}
{"id": "1853673", "revid": "92723", "url": "https://it.wikipedia.org/wiki?curid=1853673", "title": "Arbor Low", "text": "Arbor Low \u00e8 un monumento neolitico costituito da un fossato sacro con al centro un cerchio di pietre (Inglese: \"henge monument\") sito nel Peak District, Derbyshire, Inghilterra. Il monumento fu realizzato su un altipiano a 375 metri sopra il livello del mare, in una zona di aride brughiere. Il sito \u00e8 di propriet\u00e0 privata, accessibile attraverso la cortesia del proprietario, ed \u00e8 gestito dalla \"Peak District National Park Authority\".\nDescrizione.\nArbor Low consiste in circa 50 grandi blocchi di calcare, estratti da un sito locale, che formano un cerchio con forma ovale, con monoliti posti alle entrate e, probabilmente, un portale in pietra posto all'ingresso sud. Si nota anche un grande fosso verso l'ingresso nord, che forse conteneva una pietra. Alcuni dei massi sono rotti e probabilmente erano connessi insieme, perci\u00f2 in origine il sito fu realizzato solo con 41 o 43 massi. L'altezza media delle rocce varia da 1,6 a 2,1 metri, mentre i monoliti posti all'ingresso vanno da 2,6 a 2,9 metri di altezza.\nNel centro vi sono sette blocchi pi\u00f9 piccoli, disposti sul terreno a formare una specie di arco.\nSolo un masso \u00e8 rimasto parzialmente in piedi, tutti gli altri giacciono a terra; sul fatto che le pietre siano oggi quasi tutte crollate si hanno due ipotesi: la prima accuserebbe dei cristiani troppo zelanti, i quali abbatterono il monumento ritenendolo pagano, la seconda attribuisce lo stato attuale del sito al semplice passare del tempo. Alcuni pensano che i massi non siano mai stati eretti e, pertanto, il monumento sarebbe incompiuto.\nIl cerchio di pietre \u00e8 circondato da un banco di terra ovale, largo circa da 90 a 85 metri e alto 2 metri, con un fossato circostante profondo circa 2 metri e tra 7 e 10 metri di larghezza. Ci sono due ingressi che attraversano sia il fossato che il terrapieno; uno in direzione nord-ovest di 9 metri di larghezza e uno posto a sud-sud-est largo 6 metri. All'interno si trova la piattaforma principale di dimensioni 52x40 metri circa.\nResti umani.\nResti scheletrici umani sono stati scoperti in prossimit\u00e0 dell'arco centrale interno al cerchio. durante gli scavi eseguiti tra il 1901 e 1902.\nPaesaggio circostante.\nUna grande terrapieno fu costruito successivamente a est di Arbor Low utilizzando il materiale prelevato dal banco di terra. Fu scavato nel 1845 e fu rinvenuta una sepoltura a cremazione e altri reperti ora preservati nel Museo della citt\u00e0 di Sheffield. Arbor Low fa parte di un antico complesso di monumenti; infatti \u00e8 collegato al tumulo risalente all'et\u00e0 del bronzo di Gib Hill sito a 320 metri di distanza.\nCostruzione e di utilizzo.\nIl fossato, il terrapieno e i due ingressi furono realizzati nel tardo neolitico, mentre le pietre vennero poste in \"situ\" successivamente, un po' prima del 2000 a.C. Sembra che il sito sia stato utilizzato fino alla fine dell'et\u00e0 del bronzo, fino a quando, cio\u00e8, il terrapieno esterno fu utilizzato come cava di terra per la realizzazione del tumulo di Gib Hill."}
{"id": "1853679", "revid": "1305772", "url": "https://it.wikipedia.org/wiki?curid=1853679", "title": "Almost Famous", "text": ""}
{"id": "1853686", "revid": "91792", "url": "https://it.wikipedia.org/wiki?curid=1853686", "title": "Chiesa di San Sepolcro (Milano)", "text": "La chiesa di San Sepolcro \u00e8 un luogo di culto cattolico di Milano, situato nell'omonima piazza, all'interno del territorio della parrocchia di San Satiro dell'arcidiocesi di Milano.\nL'edificio, risalente al XII secolo e ampiamente rimaneggiato in varie epoche, si articola in due livelli, dei quali uno sotterraneo; sorge non distante da piazza Duomo, sull'area di quello che fu in epoca romana il foro di Milano.\nStoria.\nLa chiesa venne fondata come \"privata\" nel 1030 con il titolo di Santissima Trinit\u00e0 dal \"Magister Monet\u00e6\" Benedetto Ronzone o Rozone, Maestro della Zecca, e costruita su un terreno della famiglia dello stesso nei pressi della sua abitazione.\nIl 15 luglio 1100, in piena epoca di Crociate, l'arcivescovo di Milano Anselmo da Bovisio nel giorno delle celebrazioni del primo anniversario della spedizione crociata che nel 1099 prese Gerusalemme e alla vigilia della seconda spedizione del 1100, ridedica la chiesa della Santissima Trinit\u00e0 al San Sepolcro di Gerusalemme, proprio per via dell'importanza assunta in quegli anni dai Luoghi Santi (lo stesso Anselmo parteciper\u00e0 alla Crociata del 1101 e in essa trover\u00e0 la morte). La chiesa venne in quest'epoca pesantemente rimaneggiata al fine di conferirle le forme del Santo Sepolcro di Gerusalemme.\nI rimaneggiamenti furono d'altronde tantissimi nel corso dei secoli, a partire dall'aggiunta dei due campanili nel corso del XII secolo.\nLa chiesa di San Sepolcro fu eletta nel 1578 da Carlo Borromeo a sede principale della congregazione degli Oblati dei Santi Ambrogio e Carlo da lui stesso fondata; lo stesso Borromeo istitu\u00ec la cerimonia del Santo Chiodo che, annualmente, si snoda dal Duomo a San Sepolcro.\nNel 1605 Federico Borromeo chiam\u00f2 l'architetto Aurelio Trezzi a trasformarne l'interno alla maniera barocca e fece erigere al fianco e nel retro della chiesa la Biblioteca Ambrosiana.\nLa chiesa fu poi ulteriormente modificata e restaurata tra il 1713 e il 1719 e nuovamente a fine Ottocento quando venne rifatta completamente la facciata, mutandola dall'aspetto barocco che ancora aveva in uno stile romanico che venne ritenuto maggiormente conforme alla chiesa medievale originaria.\nDescrizione.\nLa facciata attuale \u00e8 frutto di una ricostruzione degli anni 1894 - 1897 a opera di Gaetano Moretti e Cesare Nava, in stile romanico lombardo, in linea col gusto storicistico di quei tempi. In tale occasione, ma solo con un intervento posteriore del 1903, i due campanili vennero resi gemelli abbassando quello di destra all'altezza originaria, e l'affresco del Bramantino che era collocato sopra il portale venne staccato e trasferito all'interno della chiesa.\nL'interno \u00e8 rimasto fino ai giorni nostri in stile barocco. L'atrio \u00e8 attribuito a Francesco Maria Richino e chiuso da due cappelle decorate dagli affreschi di Carlo Bellosio \"San Carlo al Sepolcro\" e \"San Filippo Neri presentato a San Carlo\".\nNelle due cappelle a lato dell'altare due pregevoli gruppi scultorei in terracotta con una bella \"ultima cena\" a sinistra e un trittico sulla morte di Cristo a destra.\nPosto davanti all'abside un sarcofago opera forse di maestri campionesi della prima parte del XIV secolo e che doveva contenere alcune reliquie di Terrasanta ivi portate dai crociati lombardi (terra di Gerusalemme e alcuni capelli di Maria Maddalena).\nNel 1928 la chiesa fu acquistata dalla Biblioteca Ambrosiana e cess\u00f2 cos\u00ec il suo \"status\" di parrocchia\nLa cripta sotterranea della chiesa inferiore, alla quale si accede dalla sinistra della navata principale, \u00e8 ricoperta con lastre marmoree di epoca augustea che testimoniano l'antica pavimentazione del Foro Romano.\nLa chiesa, dopo essere stata interessata nell'anno 2009 da importanti lavori di ristrutturazione interna, \u00e8 tornata visitabile da fedeli e pubblico; nell'agosto del 2009 San Sepolcro viene riaperta nell'ambito della rassegna artistica \"Milano Arte Musica. Tastiere a confronto: Un duello in casa Ottoboni\".\nDal 2014 nella chiesa viene celebrata la divina liturgia in rito bizantino secondo la tradizione della comunit\u00e0 italo-albanese presente in Italia. La divina liturgia viene cantata una settimana in greco antico - come da tradizione di tutti i popoli d'Oriente e conservato dagli arbereshe - e un'altra in albanese con qualche lettura (es. vangelo) in italiano. \nIl 19 marzo 2016, dopo oltre cinquanta anni di chiusura, \u00e8 stata riaperta al pubblico la Cripta di San Sepolcro nella parte ipogea del tempio: essa fu luogo di preghiera di San Carlo Borromeo e di sepoltura di importanti famiglie della citt\u00e0, oltre che dei padri Oblati. Il cardinale Federico Borromeo nel 1616 affid\u00f2 la realizzazione a Gian Andrea Biffi e Gerolamo Olivieri, di una palma di rame e bronzo come simbolo di \u00absapienza e rigenerazione\u00bb. L'opera si trova nell'esatto punto d'incrocio di Cardo e Decumano dell'antica citt\u00e0 romana. All'interno della Cripta \u00e8 esposto un antico libro della Biblioteca Ambrosiana riportante la mappa che Leonardo da Vinci tracci\u00f2 quando visit\u00f2 la Cripta.\nIl 5 dicembre 1944 presso la chiesa di San Sepolcro si tennero le esequie solenni di Filippo Tommaso Marinetti."}
{"id": "1853694", "revid": "297059", "url": "https://it.wikipedia.org/wiki?curid=1853694", "title": "Decretum Gratiani", "text": "Decretum Gratiani \u00e8 il nome con cui \u00e8 pi\u00f9 conosciuta una celebre opera, denominata Concordia discordantium canonum (sottotitolo: ac primum de iure nature et constitutionis), raccolta di fonti di diritto canonico redatta \u2013 e periodicamente aggiornata \u2013 da Graziano e composta di pi\u00f9 trattati (\"pars prima\" suddivisa in \"tractatus de legibus\" [DD. 1-20] e \"tractatus de ordinandorum\" [DD. 21-101]; \"pars secunda\" suddivisa in \"Causae\" tra le quali si annoverano i trattati \"de penitentia\" e \"de consecratione\" [suddivisi in \"Distinctiones\"]), con cui l'autore risolse le antinomie emerse negli oltre mille anni di storia delle norme giuridiche della cristianit\u00e0 (decreti conciliari compresi), tra materie processuali, tributarie, civili, amministrative/ordinamentali, penali, penitenziali e sacramentali, che nel tempo erano diventate contrastanti tra loro. \nIl \"corpus\" fu oggetto di continui aggiornamenti, anche dopo la morte dell'autore avvenuta intorno alla met\u00e0 nel XII secolo . Tale prima raccolta fu poi la pietra angolare di numerose \"compilationes\" di epoca successiva, alle quali si affiancarono le pi\u00f9 recenti norme canoniche, dette\" extravagantes\" in quanto stavano, letteralmente, \"extra Decretum Gratiani \"(decretali varie e \"Corpus Iuris Canonici\").\nVicende storiche.\nIl \"Decretum Gratiani\", oggetto di revisione al tempo del Concilio di Trento, venne ripubblicato nel 1582 con varie modifiche operate dai \"Correctores Romani\", insieme ad altre cinque raccolte di Decreti, con i quali forma un unico corpo normativo, denominato \"Corpus Iuris Canonici\", ovverosia lo stesso nome con cui nel XIII secolo erano denominati il \"Decretum Gratiani\" e le \"Quinquae Compilationes Antiquae\", e successivamente il \"Decretum Gratiani\" e le altre compilazioni, ufficiali e private, di epoca successiva (\"ius novum\"). Il \"Decretum\" riveduto e corretto dai \"Correctores Romani\", fu solennemente promulgato nel 1580 da papa Gregorio XIII con la bolla \"Cum pro munere\" e, infine, ufficialmente pubblicato nella \"editio romana\" due anni pi\u00f9 tardi. Il \"Decretum\" conobbe un successo straordinario ed ebbe un'applicazione rigorosa in tutta l'Europa cristiana, sia ai fini dell'insegnamento nelle scuole di arti liberali (quale opera didattico-dottrinale), sia ai fini pratico-forensi nei tribunali ecclesiastici, i quali nel Medioevo avevano talvolta giurisdizione anche civile. Vista l'influenza del \"Decretum\" nacquero dei commentatori specialisti, chiamati \"decretisti\".\nComposizione.\nIl \"Decretum\" \u00e8 un insieme eterogeneo di canoni e decretali scelti con tecniche ermeneutiche fondamentali con cui si mette ordine in oltre un millennio di canoni discordanti di storia della Chiesa. Con esso (testo vivente, in continua evoluzione) si passa dal diritto canonico come sistema di fonti legislative, al diritto canonico inteso come scienza nuova e autonoma. La novit\u00e0 consiste nell'introduzione del commento che illumina e spiega la norma eliminandone aporie e contraddizioni. Ha inizio cos\u00ec l'inarrestabile processo che porter\u00e0 alla totale separazione tra diritto e teologia nel mondo occidentale.\nLa prima recensione, non sopravvissuta ma che si ricava dalle prime 26 \"Causae\" della \"Summa\" denominata \"Exserpta ex decretis sanctorum patrum\", risale probabilmente al 1119-1120 circa e, probabilmente, non fu oggetto di diffusione a differenza delle tappe redazionali successive, specie quella sopravvissuta in quattro frammenti/manoscritti conservati ad Admont, Barcellona, Firenze e Parigi. Quest'ultima recensione, probabilmente, fu completata nell'ultimo periodo del pontificato di Callisto II (1119-1124), fatta eccezione per la parte terminale di un \"dictum\" (contenuto nella \"pars prima Decreti\") che rinvia a una regola elettiva dei vescovi attribuita a un concilio generale romano tenuto da Innocenzo II. Vi \u00e8 dibattito tra gli studiosi sull'esatta collocazione temporale di tale canone conciliare. In tale tappa redazionale sono assenti tutti i canoni approvati da Innocenzo II durante il suo esilio in Francia (1130-1132), successivamente riapprovati nel Concilio Lateranense II del 1139 il cui canone n. 28 supera la predetta regola elettiva degli \"episcopi\". \nTale regola elettiva pare il frutto della necessit\u00e0 di Innocenzo II di trovare una regola legale che giustificasse la sua elezione pontificia (altrimenti nulla, irregolare) per prevalere su quella di Anacleto II (la cui elezione era altrettanto irregolare). Per questo motivo alcuni studiosi suppongono che tale \"regula iuris\" sia temporalmente collocabile all'inizio del pontificato di Innocenzo II (prima dell'esilio di tale pontefice da Roma, cominciato nella primavera del 1130, oppure subito dopo il suo rientro a Roma avvenuto nel 1133). Tale tappa redazionale contiene, in forma ridotta, il trattato \"De penitentia\". Si ipotizza che l'originaria versione \u2013 suddivisa in sole \"Causae\" e di cui non abbiamo testimoni sopravvissuti ma solo un testimone indiretto (cio\u00e8 le prime 26 Causae del manoscritto conservato in Svizzera nel cui \"incipit\" si legge: \"Exserpta ex decretis sanctorum patrum\") \u2013 contenesse \"dicta\" completamente diversi da quelli osservabili nelle successive tappe redazionali, che contenesse canoni concilari adottati sotto il pontificato di Callisto II (riapprovati nel Concilio Lateranense I del 1123) e che non contenesse affatto i canoni del Concilio Lateranense II del 1139. Ivi inoltre si pongono e si discutono questioni che con il Concilio Lateranense I del 1123 (e, ancor prima, con il Concilio di Reims del 1119) erano state ormai risolte. In altre parole, le prime tappe redazionali dei trattati che compongono il \"Decretum Gratiani\" possono attribuirsi certamente al pontificato di Callisto II (1119-1124); esse non contengono canoni del successivo pontificato di Onorio II e in una di esse si trova un \"dictum\" che rinvia a un canone conciliare coniugabile con gli esordi del pontificato di Innocenzo II, circostanza questa che, per convenzione, fa spostare di alcuni anni in avanti la datazione del \"tractatus ordinandorum\" e conseguentemente dell'intero \"Decretum Gratiani\". La \"Concordia discordantia canonum ac primum de iure nature et constitutionis\" (titolo esatto del cosiddetto \"Decretum Gratiani\") \u00e8 quindi un \"testo vivente\". In effetti il suo autore continu\u00f2 ad aggiornarla nel corso degli anni, specie negli anni '30 del secolo XII e, dopo di lui, i suoi discepoli proseguirono l'opera di aggiornamento del testo legale per mantenerlo sempre attuale e fruibile nei tribunali ecclesiastici e nell'insegnamento.\nUna delle successive recensioni dell'opera (cosiddetto \"testo divulgativo\") risale, all'incirca, al 1139-42. Ha una divisione in tre parti ordinate per cause, questioni, distinzioni e canoni (\"auctoritates\"). La parte seconda \u00e8 ordinata solo per cause, questioni e canoni, fatta eccezione per il trattato de penitentia e il trattato de consacrazione, suddivisi in Distinzioni e canoni al pari della \"pars prima decreti\". Questa sistematica interna ne permette una consultabilit\u00e0 efficace. Per ogni singolo argomento presenta delle \"auctoritates\" in ordine cronologico e gerarchico. \nNelle prime tappe redazionali del \"Decretum\" i canoni di diritto romano sono pochissimi e, i pochi presenti, sono tratti dalle collezioni canoniche e romano-barbariche in circolazione. Il suo autore mostra pertanto di non conoscere affatto le Pandette e gli altri testi giuridici del \"Corpus Iuris Civilis\" giustinianeo che, invero, era molto noto in alcune citt\u00e0 dello stato matildino come Pisa e Bologna. A partire dagli anni trenta del XII secolo si osserva un poderoso aggiornamento di tale opera in cui vengono inseriti moltissimi canoni di diritto romano. Ci\u00f2 dimostra che il suo autore, in et\u00e0 avanzata, fu in contatto con \"magistri\" e giuristi esperti in diritto romano giustinianeo. \nCapita che questi testi siano in contraddizione tra loro. Per risolvere l\"impasse\" Graziano introduce la novit\u00e0 del commento (\"dictum\"). I commenti (\"dicta\") sono vari e dipendenti dalla contraddizione (o dalla interpretazione) della norme esposte. A volte nel \"dictum\" sono richiamate o introdotte \"auctoritates\". \nSecondo il cardinale Stickler , storico del diritto canonico, il \"Decretum Gratiani\" pu\u00f2 sembrare una collazione di leggi, ma in realt\u00e0 \u00e8 un trattato di diritto canonico, dove i \"dicta\" sono le esposizioni e le \"auctoritates\" gli argomenti.\nAmpliamenti del \"Decretum\".\nIl \"Decretum\" fu integrato con le norme tralasciate ed aggiornato alla nuova produzione normativa per volere degli stessi papi, attraverso una serie di appendici che presero nome di \"decretales extravagantes \"(cio\u00e8 al di fuori del \"Decretum\"). In particolare si distinguono:\nTutto questo materiale fu armonizzato dal giurista Raimondo di Pe\u00f1afort per ordine di papa Gregorio IX (1227-1241), e pubblicato nel \"Liber Extravagantium\" insieme alle decretali di questo pontefice (\"Decretales Gregorii IX\"). Il \"Liber Extra\"\" fu promulgato con la bolla \"Rex pacificus\" del 5 settembre 1234.La dottrina canonistica posteriore , attribuir\u00e0 a questa collezione il quadruplice valore giuridico dell'autenticit\u00e0 (i testi qui contenuti godono di autorit\u00e0 legale), dell'universalit\u00e0(le leggi particolari riportate divengono leggi generali), dell'unit\u00e0(ogni decretale ha lo stesso valore delle altre, come se fossero tutte emanate da un unico papa) e dell'esclusivit\u00e0(sono abrogate tutte le leggi emanate dopo il Decretum che non siano raccolte nella nuova collezione)In seguito, le decretali dei papi Innocenzo IV (1243-1254), Gregorio X (1271-1276) e Niccol\u00f2 III (1277-1280) furono radunate da papa Bonifacio VIII (1294-1303) in un'unica raccolta che prese nome di \"Liber Sextus\", aggiunto ai cinque libri del \"Liber Extra\", promulgato con la bolla \"Sacrosanctae\" del 3 marzo 1298. Tutte queste collezioni non sono complete e non hanno carattere generale.\nDurante e dopo il periodo della cosiddetta \"cattivit\u00e0 avignonese\" del Papato (1308-1378) e dello Scisma d'Occidente (1378-1417) le uniche \"decretales\" importanti saranno di papa Clemente V (1305-1314), rilevanti perch\u00e9 disciplinano il processo canonico (che sar\u00e0 di modello per il processo civile degli ordinamenti coevi), pubblicate sotto il nome di \"\"Clementinae\", ed alcune decretali di papa Giovanni XXII (1316-1334), in particolare quella del 1331 che istituisce la Sacra Rota, pubblicate con il nome di \"Extravagantes Johannis XXII\".\nAlla fine del Quattrocento il giurista Giovanni Chappuis raccolse anche un libro di \"Extravagantes communes\", edito a Parigi nel 1500. Queste ultime, insieme al \"Decretum Gratiani\", al \"Liber Extra\", al \"Liber Sextus\", alle \"Clementinae\" ed alle \"extravagantes Johannis XXII\"\" furono definitivamente riunite nel 1582 all'interno del \"Corpus Iuris Canonici\", che \u00e8 rimasto in vigore fino all'emanazione del \"Codex Iuris Canonici\" Piano Benedettino del 1917.\nStruttura del \"Decretum\".\nLa versione definitiva del \"Decretum\" (cosiddetta \u2018\u2019vulgata\u2019\u2019 o, in inglese, \u201cvulgate version\u201d) consta di tre parti:\nLe Distinctiones corrispondono a principi a alle disposizioni del diritto; le causae ai casi giudiziari particolari, da cui nascono veri problemi giuridici o quaestiones. La distinctio serve ad operare una serie di suddivisioni della materia , attraverso cui si rende possibile il superamento delle contraddizione e sia la definizione dei concetti giuridici e la formulazione di principi generali.\nLa quaestio \u00e8 l'espediente tecnico adottato nella seconda parte per porre questioni controverse a base dell'analisi. Prima si cita una serie di autorevoli testi a difesa di una certa posizione (propositio), poi un'altra serie di testi a difesa della tesi opposta (oppositio), e infine si conclude con una certa soluzione che mostra la veridicit\u00e0 o la maggiore plausibilit\u00e0 degli uni o degli altri argomenti."}
{"id": "1853696", "revid": "28592", "url": "https://it.wikipedia.org/wiki?curid=1853696", "title": "Giardino delle esperidi", "text": ""}
{"id": "1853699", "revid": "879070", "url": "https://it.wikipedia.org/wiki?curid=1853699", "title": "Osphranter rufus", "text": "Il canguro rosso (Osphranter rufus ()) \u00e8 il pi\u00f9 grande tra tutti i canguri, oltre ad essere il pi\u00f9 grosso mammifero terrestre originario dell'Australia e il pi\u00f9 grande marsupiale vivente. \u00c8 diffuso in gran parte dell'Australia continentale: evita solamente le pi\u00f9 fertili aree del sud, la costa orientale e le foreste pluviali del nord.\nDescrizione.\n\u00c8 un canguro molto grande, con lunghe orecchie appuntite e muso squadrato. I maschi sono ricoperti da una corta pelliccia bruno-rossastra, che sbiadisce fino a divenire di un \"beige\" chiaro sulle parti inferiori e sugli arti. Le femmine sono pi\u00f9 piccole dei maschi e presentano un manto di colore grigio-azzurro con sfumature marroni, grigio chiaro sul ventre, anche se le femmine che vivono nelle regioni aride mostrano una colorazione pi\u00f9 simile a quella dei maschi. Possiede arti anteriori dotati di piccole unghie, arti posteriori muscolosi usati per saltare e una coda robusta che viene spesso utilizzata come un treppiede quando l'animale \u00e8 in posizione di riposo. Le zampe del canguro rosso funzionano un po' come una fascia elastica, con il tendine di Achille che si allunga quando l'animale scende e rilascia la sua energia per spingerlo in alto e in avanti, consentendogli la sua caratteristica andatura a balzi. Cos\u00ec facendo, i maschi possono coprire anche 8-9 m di lunghezza e 1,8-3 m di altezza con un unico salto, anche se l'andatura media \u00e8 di 1,2-1,9 m.\nI maschi possono raggiungere una lunghezza di 1,3-1,6 m, ai quali vanno aggiunti altri 1,2 m di coda. Le femmine sono notevolmente pi\u00f9 piccole, con una lunghezza del corpo di 85-105 cm e una coda di 65-85 cm. Le femmine pesano tra i 18 e i 40 kg, mentre i maschi generalmente pesano circa il doppio, potendo raggiungere tra i 55 e i 90 kg. In posizione eretta, un canguro rosso misura circa 1,5 m di altezza alla sommit\u00e0 della testa. I maschi pi\u00f9 grandi, comunque, possono superare gli 1,8 m di altezza: l'esemplare pi\u00f9 grande di cui sono state confermate le dimensioni era alto circa 2,1 m e pesava 91 kg.\nIl canguro rosso mantiene la temperatura interna in un punto di omeostasi di circa 36 \u00b0C grazie a tutta una serie di adattamenti fisici, fisiologici e comportamentali. Tra questi ricordiamo uno strato di pelliccia isolante, l'abitudine di essere meno attivo e rimanere all'ombra quando le temperature sono pi\u00f9 elevate, nonch\u00e9 il rinfrescarsi ansimando, sudando e leccandosi gli arti anteriori.\nGrazie alla posizione dei suoi occhi, il canguro rosso ha un campo visivo di circa 300\u00b0 (precisamente di 324\u00b0 con circa 25\u00b0 di sovrapposizione).\nBiologia.\nMentre il record mondiale di salto in alto per l'uomo \u00e8 di 2,45 m e quello di salto in lungo \u00e8 di 8,96 m, il canguro pu\u00f2 elevarsi fino a 3,3 m in altezza e spingersi oltre 9 m in lunghezza. Questo marsupiale, tuttavia, si esibisce in tali prestazioni solo in caso di estrema necessit\u00e0, per esempio quando deve fuggire, in campo aperto, da un predatore. Di solito, invece, se si deve spostare per andare ad abbeverarsi o soltanto per avvicinarsi a un suo simile, si limita a compiere salti inferiori ai 2 m di lunghezza. Quando procede con la sua andatura prettamente bipede (zampe posteriori), il canguro sembra rimbalzare sul suolo e scattare in alto come una molla. Tale tipo di spostamento pu\u00f2 raggiungere i 20 km orari, ma, in caso di pericolo, questo animale \u00e8 in grado di lanciarsi anche a velocit\u00e0 superiori. Quando bruca, il canguro si tiene di solito proteso in avanti e si sposta molto lentamente servendosi di tutti e quattro gli arti, un po' come si muove il coniglio. Esso poggia le zampe anteriori sul suolo e attira la coda a s\u00e9, lasciando che le zampe posteriori basculino liberamente. In questa posizione, il peso si sposta sulla parte posteriore del corpo e sulla coda, che funge per cos\u00ec dire da \u00abquinta zampa\u00bb. Questo tipo di locomozione quadrupede, basato sulla successione di quattro movimenti distinti, sembra esiga un quantitativo di energia di gran lunga superiore a quello necessario per il salto. Studi effettuati per calcolare il consumo energetico di un canguro in movimento hanno dimostrato che, quando il grande marsupiale si sposta a una velocit\u00e0 inferiore ai 18 km orari, impiega pi\u00f9 energia di un animale dello stesso peso che corra a quattro zampe. Al contrario, quando accelera, il canguro consuma meno ossigeno grazie a un meccanismo fisiologico favorito dalle fasce muscolari molto elastiche.\nDi indole piuttosto placida, il canguro rosso sa tuttavia difendersi con estremo accanimento in caso di necessit\u00e0. Se un esemplare isolato viene attaccato da una muta di dingo (\"Canis familiaris dingo\") o cani selvatici, esso cerca preferibilmente di rifugiarsi nel primo specchio d'acqua disponibile, immergendosi fino al petto. Qui, in posizione eretta, il canguro attende che i cani nuotino verso di lui per poi cercare di afferrarli con le zampe anteriori e di tenerli sott'acqua fino a farli annegare. Se questa tattica fallisce, per esempio per la scarsa profondit\u00e0 dell'acqua, o pi\u00f9 facilmente per l'assoluta mancanza d'acqua, l'animale si mette allora con la schiena contro un albero e respinge gli assalitori sferrando potenti calci, che si rivelano spesso mortali se colpiscono con precisione il bersaglio. Allo stesso modo, quando due maschi si battono per una femmina, talvolta si afferrano e si prendono a pugni; se il combattimento diventa pi\u00f9 violento, i contendenti saltano in avanti l'uno verso l'altro e si sferrano reciprocamente potenti calci, cercando di procurarsi profonde ferite nel ventre.\nAlimentazione.\nQuando manca circa un'ora al calare del sole, i canguri iniziano a mettersi alla ricerca del cibo e a dirigersi verso le pi\u00f9 vicine sorgenti d'acqua. Il canguro rosso, come la maggior parte degli altri canguri, si nutre essenzialmente di erbe (dal 60% al 90% del suo regime alimentare) e di piante erbacee a fiori come l'erba medica o il trifoglio; inoltre, \u00e8 particolarmente ghiotto di \"Triodia spinifex\", o \u00aberba porcospino\u00bb, una graminacea le cui foglie, rigide e appuntite come spilli, assomigliano ad aculei. Questa pianta, che cresce nelle regioni aride e semiaride, si presenta in forma di cespugli che talvolta ricoprono la savana per centinaia di chilometri. Anche i chenopodi, piccole piante erbacee molto ricche di sali, rientrano nel regime alimentare del canguro, in una porzione non superiore al 10% della sua dieta complessiva. Il canguro rosso invece, al contrario dei suoi cugini prossimi, i wallaroo, non consuma praticamente mai foglie di acacia o di eucalipto. Le ricerche non hanno chiarito per quale motivo il canguro prediliga alcune piante e ne trascuri altre. L'\u00e9quipe del biologo australiano P. T. Bailey ha ipotizzato che un possibile criterio di selezione possa essere costituito dalla percentuale di zuccheri (carboidrati solubili) presente in alcune piante. I maschi mangiano in media un'ora in pi\u00f9 delle femmine, forse perch\u00e9 queste attingono a nutrimenti pi\u00f9 ricchi di proteine, soprattutto durante i periodi di siccit\u00e0, e perch\u00e9 concentrano le loro ricerche di cibo in pascoli pi\u00f9 favorevoli, probabilmente per migliorare la qualit\u00e0 del loro latte. In tale direzione si sono mosse le ricerche del biologo australiano A. E. Newsome, che ha studiato le differenze nei regimi alimentari dei canguri maschi e dei canguri femmine dell'Australia centrale. Questi marsupiali impiegano parecchie ore per nutrirsi. Nel 1986, l'australiano D. Priddel ha stabilito che, in qualsiasi stagione, i canguri dedicano dalle 7,1 alle 10,5 ore al giorno per cibarsi. Altri studi hanno dimostrato che il 78% del tempo riservato alla brucatura era notturno: durante le 6 ore successive al tramonto e poco prima dell'alba. Oltre che di notte, i canguri si dedicano alla propria alimentazione durante le prime due ore del giorno (80% della brucatura diurna) e poco prima del calare del sole. Questi animali, infatti, nonostante un buon adattamento al clima arido del loro areale, temono comunque il caldo eccessivo: per questo, durante le giornate pi\u00f9 torride nelle savane del Nuovo Galles del Sud, essi cercano l'ombra.\nAllo stato selvatico, il canguro rosso vive generalmente in piccoli gruppi piuttosto liberi, forse senza una stretta gerarchia. Il gruppo raramente supera gli 8-10 individui e in tal caso comprende un maschio, una o pi\u00f9 femmine e i piccoli di entrambi i sessi. I maschi sono organizzati in base a una sommaria gerarchia, sovente basata sulle dimensioni, che si manifesta in particolare durante il corteggiamento della femmina. Spesso si incontrano piccoli gruppi di giovani animali o isolati esemplari anziani; sono frequenti anche gruppi ristretti di 2-3 animali. In genere, il comportamento sociale dei canguri \u00e8 legato alle condizioni meteorologiche e ambientali. Pertanto, quando le piogge abbondanti fanno spuntare nuova vegetazione nella savana, essi hanno comportamento piuttosto individualistico, mentre diventano gregari quando la siccit\u00e0 inaridisce i pascoli. In tali circostanze, questi marsupiali sono capaci di percorrere da 10 a 20 km per ritrovarsi a brucare, in gruppi di diverse decine di animali, su pascoli abbondanti, dove i primi canguri arrivati non respingono mai gli esemplari che giungono in seguito.\nRiproduzione.\nIl canguro rosso si accoppia per tutto l'anno, in quanto il ciclo riproduttivo \u00e8 influenzato dalle condizioni ambientali e non \u00e8 legato a una stagione definita. La femmina raggiunge la maturit\u00e0 sessuale fra i 14 e i 22 mesi di vita, il maschio dopo i 2 anni di et\u00e0. Il ciclo della femmina dura 35 giorni. L'ovulo si sviluppa nell'utero fino a diventare, nel giro di circa 33 giorni, un embrione larvale con un peso che va da 0,8 a 1 g, e lungo da 2,5 a 5 cm. Nudo, per\u00f2 con le zampette anteriori gi\u00e0 dotate di unghie, l'embrione comincia la sua ascesa - della durata di 5 minuti - verso il marsupio, aggrappandosi ai peli della madre. Una volta raggiunta la meta si attacca con la bocca a uno dei 4 capezzoli e resta in questa posizione per tutto il periodo dello sviluppo embrionale (190 giorni). Dopo 110 giorni, il piccolo immaturo \u00e8 ricoperto di peli ed entro 150 giorni inizia a fare capolino con la testa dalla tasca; dopo 200 giorni esso comincia a uscirne, ma vi rientra immediatamente al minimo pericolo. Fra i 235 e i 250 giorni circa, il piccolo canguro abbandona definitivamente la tasca materna. A questo stadio del suo sviluppo pesa fra i 2 e i 4 kg e succhia ancora il latte della madre, pur dimostrandosi molto pi\u00f9 indipendente. Per un po' di tempo, il cucciolo continuer\u00e0 ancora a seguire la madre. Solo dopo un anno, quando peser\u00e0 circa 10 kg, lo svezzamento sar\u00e0 completato.\nIl clima, caratterizzato dall'alternanza di periodi secchi e piovosi, influisce sulla riproduzione dei canguri. Una volta che una femmina ha dato alla luce un piccolo, ha luogo un estro venereo \"post partum\" (viene liberato un ovulo), mentre il piccolo precedente si trova ancora nella tasca marsupiale in fase di sviluppo poco avanzata. Questo nuovo ovulo viene fecondato, ma resta nell'utero allo stadio di blastocito (sviluppo precoce) fino al successivo periodo delle piogge. Solo allora il suo sviluppo riprende, quando la femmina porta ancora nel marsupio, che tuttavia ben presto lascer\u00e0, un piccolo di qualche mese. A questo punto il ciclo ricomincia. Una femmina, dunque, pu\u00f2 simultaneamente custodire, nel proprio marsupio, un piccolo gi\u00e0 grande che prende ancora il latte a una prima mammella, un embrione in via di sviluppo che succhia il latte a una seconda mammella, oltre a un ovulo nell'utero, in attesa che il primogenito lasci la tasca.\nDistribuzione e habitat.\nL'Australia \u00e8 caratterizzata dalla presenza di varie fasce climatiche. La costa settentrionale da Capo York a Brisbane presenta temperature uniformi ed elevate con abbondanti piogge, soprattutto in estate (clima equatoriale con monsone). Qui predomina la foresta equatoriale, ricca di liane e felci arborescenti. Le coste sud-orientali e sud-occidentali godono di un clima marittimo, pressoch\u00e9 mediterraneo, con precipitazioni poco abbondanti, soprattutto in inverno. Nelle regioni orientali si estendono foreste di eucalipto, di araucaria e di felci arborescenti. Il canguro rosso \u00e8 diffuso in un'area piuttosto vasta, che coincide con i territori pi\u00f9 aridi dell'Australia. La specie \u00e8 insediata nelle steppe semiaride delle regioni meridionali - coperte di sterpaglie, di acacie e di piante alofite, cio\u00e8 che vivono in ambienti salini - e nell'entroterra. Quest'ultimo \u00e8 costituito da una regione orientale secca, dove dominano la steppa e la savana tropicale, coperte da arbusti desolati di acacie e da eucalipti nani, e da una regione centrale dal clima molto pi\u00f9 secco, pressoch\u00e9 desertico, dove risalta una vegetazione rada di cespugli compatti e di arbusti particolarmente carichi di spine chiamati \"scrubs\", fra i quali \"Triodia spinifex\", una graminacea detta \u00aberba porcospino\u00bb.\nIl ciclo vitale del canguro rosso \u00e8 strettamente correlato con le condizioni climatiche. Nelle regioni pi\u00f9 aride, dove le precipitazioni non superano mai i 250 mm l'anno, i frequenti periodi di siccit\u00e0 limitano le dispinibilit\u00e0 alimentari e la qualit\u00e0 del cibo, con inevitabili ripercussioni sulla riproduzione e sulle possibilit\u00e0 di sopravvivenza del canguro. Fra il 1975-1976 e il 1982, per esempio, la popolazione di canguri rossi \u00e8 raddoppiata nelle regioni occidentali del Nuovo Galles del Sud grazie a condizioni climatiche favorevoli, mentre la siccit\u00e0 del 1982 ha portato a un decremento degli esemplari di questa specie pari, in media, al 43%. Osservazioni a lungo termine hanno potuto accertare che un incremento di 100 mm delle precipitazioni medie annue nelle regioni orientali del Paese (480 mm) \u00e8 accompagnato da un parallelo aumento del 30% degli esemplari di canguri. Nelle regioni occidentali, si registra un identico incremento di canguri, anche se le precipitazioni medie annue (205 mm) aumentano di soli 50 mm. D'altra parte, quando in queste aree si verificano, rispettivamente, tassi di piovosit\u00e0 media annua inferiori di 100 mm e di 60 mm alle medie abituali, le popolazioni di canguri restano stabili, diminuendo solo qualora le piogge divengano ancora pi\u00f9 scarse. Uno studio del biologo australiano A. E. Newsome ha dimostrato che nell'Australia centrale la quantit\u00e0 di pascoli verdi decresceva in modo logaritmico durante i periodi di siccit\u00e0 e che, anche sulle terre pi\u00f9 generose, la met\u00e0 delle femmine non era pi\u00f9 fertile se la siccit\u00e0 si prolungava dai 3 ai 5 mesi. Il clima arido, inoltre, influisce negativamente sulla normale crescita dei piccoli: infatti, le possibilit\u00e0 di sopravvivenza diminuiscono e la maturit\u00e0 sessuale viene raggiunta a un'et\u00e0 pi\u00f9 avanzata. \u00c8 stato rilevato che, nel caso in cui un periodo di siccit\u00e0 si protragga per oltre 6-8 settimane, circa la met\u00e0 dei piccoli muore "}
{"id": "1853710", "revid": "297059", "url": "https://it.wikipedia.org/wiki?curid=1853710", "title": "Liber Extra", "text": "Il Liber extra (o Decretalium Gregorii IX compilatio) \u00e8 un testo di diritto canonico. Papa Gregorio IX lo fece redigere nel 1234, cento anni dopo il \"decretum Gratiani\", incaricandone il giurista san Raimondo di Pe\u00f1afort, domenicano di Barcellona.\nTale opera mostra la compiuta maturit\u00e0 del diritto canonico classico, oltre a rappresentare il volto ufficiale del diritto canonico dopo la svolta di Graziano.\nFa parte del \"Corpus Iuris Canonici\" e le disposizioni in esso contenute sono rimaste in vigore fino al \"Codice di diritto canonico\" del 1917.\nStoria.\nTra il 1140 (presunta data di pubblicazione del Decretum) e il 1234 erano stati celebrati due concili della Chiesa e emesse altre decretali.\nContenuti.\nL'espressione \"extra vagantium\" (riferita alle norme contenute nel codice) indica decretali che erano rimaste fuori dal decretum. L'opera \u00e8 senza commenti, divisa in 5 libri, suddivisi in \"titula\", \"rubrica summaria\" (scritte rosse di tre parole con il contenuto sintetico della norma) e, ulteriormente, in \"summarii\".\nL'opera riportava sia le definizioni dogmatiche, sia le norme liturgiche. Fu stabilito che tutte le leggi ecclesiastiche universali antecedenti, emanate dai predecessori e contrarie a norme presenti nel \"Liber\", fossero da considerare abrogate.\nCommentatori.\nIndicare i principali commentatori sui \"Decretali\" comporterebbe scrivere una storia di diritto canonico nel Medioevo. Tra i canonisti importanti vi furono papa Innocenzo IV (morto nel 1254), Enrico da Susa detto l'Ostiense (morto nel 1271), l'\"Abbas antiquus\" (XIII secolo), Giovanni d'Andrea, Baldo degli Ubaldi (morto nel 1400), Pietro d'Ancarano (morto nel 1416), il cardinale Francesco Zabarella (morto nel 1417), Domenico da San Gimignano (XV secolo), Giovanni da Imola (morto nel 1436) e Niccol\u00f2 Tedeschi anche chiamato \"Abbas Siculus\", o \"Modernus\", o \"Panormitanus\" (morto nel 1453), Bernardo di Botone detto anche Bernardo da Parma. Tra i commentatori moderni, Manuel Gonz\u00e1lez T\u00e9llez e Raffaele Fagnani possono essere consultati vantaggiosamente per l'interpretazione del testo dei \"Decretali\". I \"Decretali\" di Gregorio IX rimangono la base del diritto canonico nella misura in cui non \u00e8 stato modificato dalle successive raccolte e dalle leggi generali della Chiesa (si veda Corpus Iuris Canonici)."}
{"id": "1853716", "revid": "1684799", "url": "https://it.wikipedia.org/wiki?curid=1853716", "title": "Silence", "text": "Silence (silenzio in inglese e francese) pu\u00f2 riferirsi a:"}
{"id": "1853720", "revid": "767487", "url": "https://it.wikipedia.org/wiki?curid=1853720", "title": "Regola di Ramsey", "text": "La regola di Ramsey (1927), in materia di efficienza della tassazione, afferma che la riduzione relativa delle quantit\u00e0 domandate (compensate) data dalla imposizione tributaria deve essere identica per tutti i beni da tassare.\nOvvero se lo Stato vuole perseguire l'obiettivo di tassazione efficiente, cio\u00e8 che l'effetto delle imposte distorca il meno possibile le scelte dei consumatori, allora deve:\n\u00c8 evidente che tassare un bene a elasticit\u00e0 minore comporta un minor \"eccesso di pressione\", ma di fatto \u00e8 una tassazione meno equa nei confronti del contribuente stesso."}
{"id": "1853721", "revid": "1982", "url": "https://it.wikipedia.org/wiki?curid=1853721", "title": "Lingua protomondiale", "text": ""}
{"id": "1853722", "revid": "767487", "url": "https://it.wikipedia.org/wiki?curid=1853722", "title": "Ottorino Paulinich", "text": "Giocava nel ruolo di ala.\nBiografia.\nOttorino Paulinich proveniva da una famiglia di sportivi: anche il padre Arpad, gli zii Zeffiro, Ladislao e Stefano e il fratello Claudio sono stati giocatori di calcio.\nCarriera.\nHa esordito in Serie A il 1\u00ba marzo 1951 in Novara-Udinese (2-0). In precedenza aveva disputato tre campionati di Serie B con la Cremonese, e ancor prima tre campionati con la Fiumana, uno di Serie B e due di Serie C. Ha chiuso la sua lunga carriera disputando a Treviso quattro campionati di Serie B."}
{"id": "1853723", "revid": "36426", "url": "https://it.wikipedia.org/wiki?curid=1853723", "title": "Area archeologica di Cosa", "text": ""}
{"id": "1853739", "revid": "298229", "url": "https://it.wikipedia.org/wiki?curid=1853739", "title": "Corsa a ostacoli", "text": ""}
{"id": "1853741", "revid": "599013", "url": "https://it.wikipedia.org/wiki?curid=1853741", "title": "Ldu", "text": ""}
{"id": "1853742", "revid": "767487", "url": "https://it.wikipedia.org/wiki?curid=1853742", "title": "Carrigagulla", "text": "Carrigagulla \u00e8 un complesso megalitico sito a 2,9 chilometri a nord-est di Ballinagree, County Cork, Irlanda. \u00c8 costituito da due cerchi di pietra, due allineamenti di monoliti e una pietra ogham (rimossa).\nCaratteristiche.\nIl sito principale \u00e8 un cerchio di pietre assiale, di 8,2 metri di diametro, composto da 16 pietre, con una fuori posto. La loro altezza varia da 30 a 90 centimetri e la pietra pi\u00f9 alta fu eretta in maniera che la sua altezza relativa fosse uguale a quella pi\u00f9 bassa. Al centro del cerchio si pu\u00f2 vedere un macigno.\nCirca 250 metri a nord, vicino al fiume Laney, si trova un altro cerchio di pietre: realizzato con cinque pietre, ha una forma a D.\nElementi.\nCarrigagulla A.\nUn cerchio di pietre con diametro di 7,8 metri composto da 15 blocchi eretti di pietra. Si suppone che in passato possedesse 17 monoliti.\nCarrigagulla NE.\nUn allineamento di monoliti, composto da 5 blocchi, quattro dei quali sono stati asportati e sono ora utilizzati come cancelli.\nCarrigagulla SW.\nUn allineamento di monoliti, composto da 3 blocchi, di cui uno \u00e8 caduto.\nCarrigagulla Ogham Stone.\nScoperta da Coillte Teoranta durante uno scavo in cerca di torba, la posizione esatta del ritrovamento non \u00e8 nota. \u00c8 conservata nel Museo Pubblico di Cork dal 1940."}
{"id": "1853743", "revid": "363629", "url": "https://it.wikipedia.org/wiki?curid=1853743", "title": "Cellula staminale ematopoietica", "text": "Le cellule staminali ematopoietiche o emocitoblasti o CSE o HSC (\"Hematopoietic Stem Cells\" in inglese), sono cellule staminali che danno origine a tutte le cellule del sangue.\nSuddivisione.\nLa divisione mitotica asimmetrica delle HSC porta alla formazione di: "}
{"id": "1853757", "revid": "219110", "url": "https://it.wikipedia.org/wiki?curid=1853757", "title": "Museo degli strumenti per il calcolo", "text": "Il Museo degli strumenti per il calcolo si trova nel centro di Pisa, nell'area degli ex-macelli, fa parte del Sistema Museale di Ateneo dell'Universit\u00e0 di Pisa ed \u00e8 cogestito dalla Fondazione Galileo Galilei.\nStoria.\nL'idea del museo nacque nel 1989 quando fu creato un Centro per la Conservazione e lo Studio degli Strumenti Scientifici per valorizzare le collezioni di strumentazioni antiche del Gabinetto di Fisica Sperimentale dell'ateneo pisano.\nL'idea di realizzare un museo dei calcolatori, che documentasse l'evoluzione della storia del calcolo attraverso i suoi stessi strumenti, fu accolta nel 1993 dal Ministero dell'universit\u00e0 e della ricerca scientifica e tecnologica che costitu\u00ec una \"Commissione Nazionale per il Museo degli Strumenti per il Calcolo\", al fine di predisporre un piano organico per la sua realizzazione.\nAttualmente il Museo si trova presso l'area dei vecchi macelli di Pisa (entrata da via Bonanno Pisano 2/B) dove sta sorgendo la \"Cittadella galileiana\", voluta dal Comune di Pisa e dalla Regione Toscana. Presso il Museo si tengono mostre e convegni, iniziative divulgative, laboratori didattici e visite guidate per le scuole. Il museo fa parte del Sistema museale di Ateneo dell'Universit\u00e0 di Pisa.\nCollezioni.\nIl Museo degli strumenti per il calcolo conserva un patrimonio che ricopre un arco di tempo che va dal XVIII secolo ai giorni nostri. Due le collezioni principali: quella degli strumenti scientifici storici e quella delle macchine legate alla storia del calcolo e dell'informatica.\nLa prima comprende strumenti scientifici di fisica e astronomia del XVIII, XIX e prima met\u00e0 del XX secolo, che includono il Fondo Pacinotti, con invenzioni dello scienziato pisano, tra cui la celebre \"macchinetta\". Completano le collezioni museali importanti archivi, quali quello dello stesso Pacinotti, l'Archivio Fermi-Persico e l'Archivio Riccardo Felici.\nLa collezione informatica, unica in Italia e notevole a livello internazionale, spazia dagli aritmometri dell'800, ai grandi calcolatori degli anni 50-90 e comprende pezzi unici, come la Calcolatrice Elettronica Pisana (1961), intorno alla quale si form\u00f2 la prima scuola italiana di informatica, nonch\u00e9 le repliche dell'addizionatore e i simulatori della Macchina Ridotta (1957), in assoluto il primo calcolatore progettato e costruito in Italia, a Pisa."}
{"id": "1853759", "revid": "10369", "url": "https://it.wikipedia.org/wiki?curid=1853759", "title": "Eisstock", "text": ""}
{"id": "1853760", "revid": "287204", "url": "https://it.wikipedia.org/wiki?curid=1853760", "title": "Tour della Nazionale di rugby a 15 delle Figi 1928", "text": "La Nazionale di rugby figiana visita in tour le isole del Sud-Pacifico (Samoa e Tonga).\n\u00c8 il secondo tour dopo quello del 1924."}
{"id": "1853761", "revid": "10369", "url": "https://it.wikipedia.org/wiki?curid=1853761", "title": "Birilli su ghiaccio", "text": ""}
{"id": "1853762", "revid": "122892075", "url": "https://it.wikipedia.org/wiki?curid=1853762", "title": "Secret Invasion", "text": "Secret Invasion \u00e8 un \"crossover\" a fumetti pubblicato tra l'aprile e il novembre 2008 dalla Marvel Comics negli Stati Uniti d'America, edito in italiano da Panini Comics nel 2009. Si concentra sull'invasione della Terra da parte degli Skrull, una delle razze aliene dell'universo Marvel. Come \"Civil War\" e \"World War Hulk\", alla miniserie che narra gli eventi portanti si affiancano varie altre miniserie, alcuni albi singoli e storie ufficialmente legate al \"crossover\" ma facenti parte di serie regolari, i cosiddetti \"tie-in\".\nTrama.\nInfiltration.\n\"Infiltration\" \u00e8 il preludio di \"Secret Invasion\", che coinvolge il gruppo degli Illuminati e le squadre dei Vendicatori.\nDurante una missione in Giappone, i Nuovi Vendicatori scoprono che Elektra \u00e8 in realt\u00e0 uno Skrull. Iniziano cos\u00ec a sospettare un'infiltrazione aliena su vasta scala: Tony Stark, direttore dello S.H.I.E.L.D., \u00e8 sospettato di essere uno di questi alieni infiltrati, ma la Donna Ragno decide di portargli ugualmente il cadavere dello Skrull. Stark invita quindi la Donna Ragno ad unirsi al gruppo dei Potenti Vendicatori, di cui ha la supervisione, e inizia a fare congetture sul fatto che anche in questo gruppo vi possa essere un alieno mandato allo scopo di ucciderlo. Viene a crearsi, di conseguenza, un'atmosfera di sospetto e paranoia.\nStark porta il cadavere Skrull al cospetto degli altri Illuminati per un consulto e il gruppo raggiunge la conclusione che i nuovi Skrull riescono a celarsi sia alla telepatia di Charles Xavier che ai rilevatori di Iron Man. La spiegazione fornita \u00e8 che anni prima, quando il gruppo venne rapito nel corso della loro prima missione, gli alieni abbiano preso da loro le informazioni necessarie grazie alle quali oggi sono in grado di rendersi indistinguibili, tant'\u00e8 che persino tra di loro vi \u00e8 un infiltrato: si tratta del re Freccia Nera che si rivela essere una spia Skrull, sebbene non si sappia con precisione quando sia avvenuta la sostituzione. Lo Skrull viene ucciso da Namor, cos\u00ec come altri due che sopraggiungono sulla scena del combattimento, eliminati da Iron Man. In seguito, per\u00f2, gli Illuminati si dividono perch\u00e9 nessuno si fida pi\u00f9 degli altri.\nIl Dottor Strange riunisce i Nuovi Vendicatori e lancia su di loro un incantesimo per rivelare se fra di loro c'era uno Skrull. Nessuno dei Nuovi Vendicatori si rivela uno Skrull e cos\u00ec si ristabilisce la fiducia.\nPoco dopo Iron Man rivela ad un Agente S.H.I.E.L.D. che crede che Ms.Marvel sia uno skrull.\nIntanto dopo Civil War \u00e8 ritornato il primo Capitan Marvel, il motivo sembra essere un'anomalia nello spazio-tempo che l'ha trasportato nella nostra epoca, e gli viene fatta l'offerta da parte di Iron Man di entrare nei Potenti Vendicatori, ma in seguito vengono attaccati da soldati Kree che si scoprono essere Skrull infiltrati. Sempre nello stesso periodo si trova un altro cadavere Skrull tra i componenti di una setta segreta devota a Capitan Marvel.\nSuccessivamente si scopre che Capitan Marvel \u00e8 uno Skrull a cui \u00e8 stata tolta la memoria e non si ricorda di essere infiltrato e si sarebbe risvegliato con un dipinto. A causa di un problema, lo Skrull non si ricorda di essere infiltrato ed \u00e8 convinto di essere il vero Capitan Marvel.\nSecret Invasion 1.\nL'Invasione \u00e8 iniziata! Viene scoperto che dopo che gli Illuminati hanno fatto visita all'Impero Skrull e sono stati imprigionati e studiati, gli scienziati Skrull hanno scoperto il modo di mutarsi in forma umana senza essere scoperti. A questo punto, anni dopo, l'Imperatrice Skrull Veranke decide di far partire l'invasione al pianeta Terra, ritenuto dagli Skrull la loro Terra Promessa, dopo aver sostituito Elektra con ottimi risultati, Veranke sostituisce la Donna Ragno e cos\u00ec parte l'Infiltrazione tra i superumani.\nTornando ai giorni nostri, il vice di Nick Fury \"Dum Dum\" Dugan si incontra con l'agente S.H.I.E.L.D. Valentina De La Fontaine, ma questa si scopre essere una trappola dato che l'agente non \u00e8 altro che uno Skrull che ucciso Dugan, prende il suo posto in modo da infiltrarsi nella base segreta S.W.O.R.D. dove ha il comando l'Agente Brand.\nA New York, Iron Man ha la notizia che una nave Skrull sta precipitando sulla Terra e informa la Donna Ragno di radunare i Potenti Vendicatori e andare nella Terra Selvaggia.\nLa Donna Ragno per\u00f2, decide di informare anche Luke Cage e i Vendicatori Segreti, cosicch\u00e9 tutti e due i gruppi si ritrovano nella Terra Selvaggia.\nA un certo punto, Edwin Jarvis, il maggiordomo della Stark Tower (altro non \u00e8 che uno Skrull), rimasto da solo, inserisce un Virus Alieno nel computer principale della Stark Tower cos\u00ec da mandare in corto circuito l'armatura di Iron Man.\nNello stesso momento uno Skrull, trasformato nella Donna invisibile (nel frattempo a Vancouver), distrugge il Baxter Building cercando di aprire un varco nella Zona Negativa, mentre Reed Richards e Hank Pym stanno facendo l'autopsia al corpo dell'Elektra-Skrull per scoprire come fanno gli Skrull a non farsi riconoscere tra gli umani, ma quando Richards riesce a trovare una soluzione, lo Skrull-Hank Pym gli spara.\nNella Terra Selvaggia, escono dalla nave Skrull molte copie di Supereroi, in versione anni settanta, cos\u00ec da creare molta confusione tra gli eroi veri.\nIntanto si scopre che Nick Fury si trova in Messico e ha scoperto da tempo dell'invasione e sta cercando rimedi per neutralizzarla, chiedendo aiuto anche alla Donna Ragno che successivamente si scopre essere la regina Skrull Veranke.\nSecret Invasion 2.\nNella Terra Selvaggia gli eroi usciti dalla nave affermano di essere stati rapiti dagli skrull e che sono riusciti a scappare finalmente. Naturalmente dall'altra parte i due gruppi di Vendicatori non gli credono e cos\u00ec la discussione sfocia in una battaglia interrotta solo da un dinosauro che disperde gli eroi.\nRonin (alias Clint Barton) ruba all'Occhio di Falco uscito dalla navicella skrull arco e frecce e si apposta tra le piante cercando di colpire i presunti skrull, quando il Capitan America uscito dalla nave schiva la freccia, Clint comincia a pensare\nche potrebbe essere veramente lui.\nIntanto Ms.Marvel porta Iron Man in un luogo sicuro e poi va a radunare i membri dell'Iniziativa per attuare un contrattacco.\nWolverine e Luke Cage trovano il corpo dell'Uomo Ragno uscito dalla navicella e scoprono che era uno skrull, e vedono anche Mimo (uscita dalla navicella) che tiene per mano il cadavere dell'Occhio di Falco-skrull.\nQuando Wolverine si getta all'attacco, viene fermato da Ronin che fa a Mimo (Barbara Morse) una domanda che solo loro due sapevano, a questo punto Clint si fida di lei, ma Wolverine \u00e8 ancora un po' dubbioso. Inoltre Mimo dice che il Capitan America uscito dalla nave deve essere sicuramente lui visto che li ha riportati indietro.\nIntanto l'Uomo Ragno, incontra sempre nella Terra Selvaggia Ka-Zar e Shanna che gli dicono che tempo fa un gruppo di agenti S.H.I.E.L.D. avevano invaso la Terra Selvaggia salvo poi scoprire che erano Skrull, ma l'Uomo Ragno ha ancora dei dubbi, la discussione viene interrotta da Capitan America che attacca Ka-Zar.\nIntanto a New York sbarca una nave piena di Super-Skrull.\nCi viene mostrato inoltre che Nick Fury, per rispondere all'Invasione raduna un gruppo di ragazzi con poteri speciali, parenti di altri grandi supereroi.\nSecret Invasion 3.\nIl terzo capitolo inizia con l'elivelivolo S.H.I.E.L.D precipitato nel triangolo delle Bermude, a causa del virus Skrull.\nMaria Hill si trova davanti allo Skrull-Jarvis che gli ordina la loro resa incondizionata.\nA Camp Hammond, il campo di addestramento per tutti i nuovi eroi registrati nell'Iniziativa, l'Hank Pym-Skrull avverte le reclute che gli Skrull hanno attaccato New York.\nIntanto nella Terra Selvaggia i diversi eroi vengono dispersi e la Donna Ragno, che si rivela essere la regina Skrull Veranke, dopo aver messo fuori gioco Echo raggiunge il luogo in cui Iron Man sta tentando di ricostruire la sua armatura.\nLa regina si complimenter\u00e0 con Tony rivelandogli che in realt\u00e0 lui \u00e8 uno Skrull.\nE lo skrull-visione riesce a mettere in fuga Sentry facendogli credere che questo sia tutto opera sua.\nNel frattempo a New York, i Giovani Vendicatori tentano di fermare le armate di Super-Skrull. Hulkling, essendo per met\u00e0 Skrull, tenta di comunicare con loro, ma viene messo fuori gioco come anche la nuova Visione (gravemente danneggiato, ma non distrutto) e le reclute dell'Iniziativa arrivate in aiuto a Times Square.\nLa potenza di attacco dei Super-Skrull \u00e8 nettamente superiore e tutto sembra perduto, fino a quando uno dei loro soldati viene ucciso da Nick Fury e i suoi Commandos arrivati sul posto per ribaltare le sorti della battaglia.\nIntanto ci viene mostrato il momento della sostituzione della Donna Ragno, avvenuto prima ancora della formazione dei nuovi vendicatori.\nSecret Invasion 4.\nReed Richards \u00e8 stato fatto prigioniero dagli skrull, Ms.Marvel corre a New York, ma viene colpita da Fury che crede sia uno skrull.\nLa Vedova Nera nella Terra Selvaggia mette in fuga Veranke e salva Tony, mentre l'Agente Brand riesce a penetrare nella nave madre skrull.\nSpider-Man e Ka-Zar scoprono che il Capitan America uscito dall'astronave \u00e8 uno skrull e ci viene mostrato il processo di mutazione che usano gli skrull.\nSi scopre che Henry Pym \u00e8 stato sostituito poco dopo lo scioglimento dei Vendicatori e che lo skrull che lo ha sostituito si chiama Criti-Noll.\nA New York, Hood e i suoi decidono di attaccare gli skrull; nel frattempo fanno la loro comparsa in battaglia anche Thor e Capitan America (James \"Bucky\" Barnes).\nSecret Invasion 5.\nCapitan Marvel viene messo in fuga da Osborn, e si dirige verso la nave madre skrull facendola esplodere, l'agente Brand libera Mr.Fantastic e lo porta alla Terra Selvaggia dove grazie ad un dispositivo gli skrull assumono la loro forma aliena, Clint rimane sconvolto quando vede che Mimo, sua moglie, che era uscita dall'astronave, \u00e8 uno skrull.\nI due gruppi di Vendicatori allora si uniscono e si dirigono a New York per prendere parte alla battaglia.\nIntanto Maria Hill aveva dato retta a Nick Fury e ha usato un Life Model Decoy che si trovava faccia a faccia con lo Skrull-Jarvis, mentre lei guardava la scena da una postazione sicura, dopo che il robot \u00e8 andato distrutto, Hill fa esplodere l'eliveivolo con tutti gli skrull dentro.\nCi viene mostrato il momento della sostituzione di Elektra, la prima infiltrata, e il pi\u00f9 grande segreto degli Illuminati viene scoperto...\nSecret Invasion 6.\nLo Skrull-Mar-Vell, dopo aver abbattuto da solo un'astronave nemica, incontra il soldato Kree Noh-Varr avvertendolo dell'invasione Skrull ordinandogli di impedire l'invasione a tutti i costi, subito prima di morire e riassumere la sua forma aliena.\nIn tutto il mondo viene inviato un messaggio dagli invasori che comunica l'annessione della Terra all'Impero Skrull, spiegando che non sar\u00e0 fatto del male a nessuno che non si ribelli.\nIntanto a Camp Hammond la regina Skrull Veranke si riunisce alla sua armata e parlando con lo Skrull-Pym rivela che hanno ancora un'ultima risorsa segreta in Janet van Dyne.\nNel frattempo, in un'astronave rubata agli Skrull, i Vendicatori, l'agente Brand e Mr.Fantastic si stanno organizzando per lanciare il controattacco agli invasori, ma quando arrivano a New York si trovano di fronte uno scenario desolante.\nIl cielo della citt\u00e0 \u00e8 pieno di astronavi aliene, molti palazzi sono distrutti, tra cui la Stark Tower e il Baxter Bulding; ci sono continui scontri tra i Super-Skrull e la squadra formata dai Commandos di Nick Fury e dai Giovani Vendicatori.\nA Central Park, Thor sta preparando il campo di battaglia, attirando l'attenzione degli alieni e dei supereroi, compreso Capitan America.\nLe due fazioni si trovano una di fronte all'altra: i Vendicatori, i Commandos e i Thunderbolts contro l'intera armata Skrull, guidata dalla regina Veranke e dallo Skrull-Pym.\nParte quindi lo scontro finale.\nSecret Invasion 7.\nLa guerra imperversa e un folto gruppo comprendente eroi registrati, eroi non registrati e per la prima volta anche supercriminali, cercano di opporre un'ultima resistenza agli skrull.\nIron Man \u00e8 costretto ad abbandonare il campo di battaglia a causa della sua armatura fortemente danneggiata e Uatu, l'osservatore, si presenta a Central Park.\nJessica Jones affida sua figlia Danielle allo Skrull-Jarvis per unirsi alla battaglia; anche Noh-Varr si unisce agli eroi, in nome di Capitan Mar-Vell, indossando le repliche delle Nega-Bande create dagli Skrull.\nOcchio di Falco dei Giovani Vendicatori viene ferita alle mani e portata in salvo dalla Visione; Clint Barton riprende quindi il suo vecchio arco e fa strage di Skrull, tra cui la regina Veranke, che riceve una frecciata nella mascella.\nCriti Noll, guerriero Skrull aka Hank Pym, fa scattare un congegno che aumenta le dimensioni di Wasp, la quale genera uno strano campo di energia che avvolge tutti gli eroi.\nL'arma finale degli Skrull \u00e8 stata attivata.\nSecret Invasion 8.\nQuando sembra inevitabile la sconfitta, Thor \u00e8 costretto a eliminare Wasp prima che l'arma biologica skrull agisca sul pianeta.\nOrmai sconfitta, Veranke avanza moribonda quando, ripreso dalle telecamere, \u00e8 Norman Osborn (Goblin) ad infliggerle il colpo di grazia. In seguito tutti gli eroi in grado di volare assaltano le forze skrull in ritirata verso lo spazio, decimandole. Una di queste astronavi cade nel bel mezzo di Central Park, ed \u00e8 in essa dove erano tenuti segregati coloro i quali erano stati sostituiti dagli skrull, ovvero la Donna Ragno, Henry Pym, Elektra, la Donna invisibile, Dugan, Val de la Fontaine, diversi agenti S.H.I.E.L.D. e HYDRA, Jarvis e off-panel anche Fratello Voodoo e i vari supereroi facenti parte delle varie squadre nominate dall'Iniziativa per gli States (Thor Girl, Frog Man, Revolutionary, Equinox, Sharon Ventura, Razorback e Skyhawk).\nAlla vista di Jarvis, Jessica Jones si precipita urlando verso la Torre dei Vendicatori, dove aveva lasciato la figlia alle cure dello stesso maggiordomo, trattatosi a sua insaputa di una skrull.\nTerminata cos\u00ec la battaglia, Stark, riconosciuto come colpevole dell'invasione, viene ufficialmente destituito dall'incarico di direttore dello S.H.I.E.L.D., organizzazione defunta come l'Iniziativa dei 50 Stati e gli stessi Vendicatori, mentre Osborn, divenuto un \"eroe\" dopo l'uccisione della regina skrull Veranke, prende pieno potere dopo l'onorificenza ricevuta dal presidente. Ma questo d\u00e0 inizio al \"Dark Reign\"...\nViral marketing.\nAnalogamente a quanto sperimentato con successo per altri prodotti d'intrattenimento (come il film \"Il cavaliere oscuro\") la Marvel ha promosso la miniserie e il \"crossover\" ad essa collegato con una campagna pubblicitaria virale realizzata attraverso spot in televisione, un sito internet dedicato alla presentazione della razza Skrull come se fosse reale e davvero stesse tentando di impadronirsi del pianeta e diverse altre iniziative sempre diffuse tramite il web.\nEdizione italiana.\nL'edizione italiana del \"crossover\" \u00e8 a cura di Panini Comics, ed \u00e8 serializzata sulle testate \"Thor &amp; i Nuovi Vendicatori\" e \"Iron Man &amp; i Potenti Vendicatori\". La miniserie che d\u00e0 il titolo a tutto il \"crossover\" \u00e8 stata pubblicata nella collana \"Marvel Miniserie\"."}
{"id": "1853772", "revid": "1935652", "url": "https://it.wikipedia.org/wiki?curid=1853772", "title": "Gualtiero Sigismondi", "text": "Biografia.\nNasce ad Ospedalicchio, frazione di Bastia Umbra, in provincia ed arcidiocesi di Perugia, il 25 febbraio 1961.\nFormazione e ministero sacerdotale.\nCompiuti gli studi presso l'Istituto Magistrale di Perugia e il Pontificio seminario regionale umbro, frequenta il Pontificio seminario lombardo a Roma e poi si laurea in teologia presso la Pontificia Universit\u00e0 Gregoriana.\nIl 29 giugno 1986 \u00e8 ordinato presbitero, a Perugia, dall'arcivescovo Cesare Pagani.\nDal 1989, per quattro anni, ha svolto l'attivit\u00e0 pastorale come parroco di Ripa, per poi divenire, nel 1993, vice-rettore del Pontificio seminario regionale umbro. Ricopre l'incarico di direttore dell'Istituto superiore di scienze religiose, dal 1994 al 2005. \u00c8 direttore spirituale del Pontificio seminario regionale umbro e docente di teologia dogmatica nell'Istituto teologico di Assisi. Nel 2005 viene nominato vicario generale dell'arcidiocesi di Perugia-Citt\u00e0 della Pieve e assistente ecclesiastico del collegio maschile ONAOSI (Opera Nazionale Assistenza Orfani Sanitari Italiani).\nMinistero episcopale.\nIl 3 luglio 2008 papa Benedetto XVI lo nomina vescovo di Foligno; succede ad Arduino Bertoldo, dimessosi per raggiunti limiti di et\u00e0. Il 12 settembre successivo riceve l'ordinazione episcopale, nella cattedrale di Perugia, dall'arcivescovo di Perugia-Citt\u00e0 della Pieve Giuseppe Chiaretti, coconsacranti Giuseppe Betori, arcivescovo eletto di Firenze, ed Arduino Bertoldo, vescovo emerito di Foligno. Il 5 ottobre prende possesso della diocesi.\nNel corso dei lavori della 68\u00aa Assemblea Generale della CEI, svoltasi a Roma dal 18 al 21 maggio 2015, \u00e8 designato presidente della Commissione episcopale per il clero e la vita consacrata.\nIl 4 marzo 2017 papa Francesco lo nomina assistente ecclesiastico generale dell'Azione Cattolica Italiana per il triennio 2017-2020; succede a Mansueto Bianchi, deceduto il 3 agosto 2016. Il 21 marzo 2020 lo stesso papa lo conferma nell'incarico per il triennio 2020-2023.\nNel gennaio 2019 manda un appello agli amministratori dei comuni della diocesi di Foligno chiedendo loro che il loro primo pensiero sia il bene comune.\nIl 7 marzo 2020 papa Francesco lo nomina vescovo di Orvieto-Todi; succede a Benedetto Tuzia, dimessosi per raggiunti limiti di et\u00e0. Il 28 giugno prende possesso della diocesi e rende nota la sua nomina ad amministratore apostolico di Foligno; ricopre l'incarico fino all'ingresso del suo successore Domenico Sorrentino, avvenuto il 28 agosto 2021.\nGenealogia episcopale.\nLa genealogia episcopale \u00e8:"}
{"id": "1853779", "revid": "339392", "url": "https://it.wikipedia.org/wiki?curid=1853779", "title": "Fario", "text": ""}
{"id": "1853781", "revid": "74801", "url": "https://it.wikipedia.org/wiki?curid=1853781", "title": "Serlone II d'Altavilla", "text": "Biografia.\nSerlone II d\u2019Altavilla nacque intorno al 1040 dal matrimonio tra Sarlo I e la figlia del signore di Pirou. Serlone raggiunse intorno al 1056 i fratelli del padre, che a differenza di questi era rimasto in Normandia, nel meridione italiano, con lo scopo di dar man forte proprio agli zii nella guerra per la conquista della Sicilia. Nel 1060 fu nominato luogotenente dallo zio Roberto il Guiscardo e spesso dimor\u00f2 presso lo zio Ruggero in Calabria, nella capitale Mileto. \nSerlone fu un abilissimo uomo d\u2019armi, protagonista di molte imprese militari, spesso contro i saraceni, che evidenziarono il suo grande valore in battaglia. \nNel 1063, quando Ruggero espugn\u00f2 la citt\u00e0 di Geraci Siculo, a seguito della battaglia di Cerami in cui Serlone si distinse valorosamente contro i saraceni, la diede in vassallaggio al nipote, originando la Contea di Geraci. A Cerami infatti trentasei cavalieri normanni guidati da Serlone tennero testa a tremila cavalieri musulmani, affiancati da molti fanti (\"exceptis peditibus, quorum infinita erat multitudo\"). Arrivati altri cento militi normanni di rinforzo, i normanni sbaragliarono i saraceni: si disse, a battaglia finita, che san Giorgio, risplendente di luce, aveva galoppato innanzi ai cristiani per guidarli alla vittoria.\nSerlone fu investito della met\u00e0 della contea di Sicilia, insieme al compagno d'armi Arisgot de Pucheuil. In un documento del 1081, Serlone donava all'abbazia della Santissima Trinit\u00e0 di Mileto diversi beni situati a Gerace, Soreto e Serrata, in Calabria.\nIl Malaterra racconta che un giorno capit\u00f2 a Serlone di salvare da morte certa un soldato musulmano, di nome Ibrahim, sorpreso da un gruppo di Cristiani. Ibrahim fu assai grato al cavaliere Normanno per aver risparmiato la sua vita, tanto che gli promise la sua fedelt\u00e0 e soprattutto di avvertirlo delle mosse dei saraceni, per evitare che il suo esercito potesse essere vittima di incursioni a sorpresa. Nell'estate del 1072 Ibrahim inform\u00f2 Sarlo che una squadra araba di 7 cavalieri sarebbe passata da Cerami a Enna. Fidandosi del presunto amico egli si diresse alla rincorsa dei saraceni quasi disarmato, accompagnato da diversi compagni, pensando che la battaglia si sarebbe conclusa con una vittoria fulminea. Tuttavia Ibrahim aveva tradito la promessa fatta a Serlone, il quale infatti nei pressi di Nissoria incontr\u00f2 uno schieramento di tremila arabi, ritrovandosi circondato nella valle del Salso, a breve distanza dalla confluenza del fiume Cerami. Nonostante apparentemente il suo destino fosse segnato, Serlone non si rassegn\u00f2 alla morte e si arrampic\u00f2 su una grande rupe, dove con la difesa naturale alle spalle fece strage di nemici. Dopo una strenua e valorosissima resistenza il cavaliere cristiano tuttavia mor\u00ec. La storia narra che i saraceni ne mangiarono il cuore per incorporarne il coraggio e spedirono la testa al sultano Tamim ibn al-Mu'izz, che la fece sfilare, conficcata in una picca, per le strade di Mahdia.\nDa allora la grande rupe d'arenaria sulla riva sinistra del Salso (sita nel territorio del comune di Nissoria), sulla quale i normanni avevano inciso una grande croce, fu chiamata dagli arabi \u201cHagar S\u00e2rl\u00fb\u201d, \"Rocca\" o \"Pietra di Serlone\" (Rocca di Sarru nel dialetto locale). \nSerlone II spos\u00f2 Altrude, la figlia di Rodolfo di Moulins, conte di Boiano, e - sempre secondo la tradizione - ebbe due figli: Eliusa d'Altavilla e Sarlo III d'Altavilla.\nEredit\u00e0.\nAlla morte di Serlone la sua vedova fu, per volont\u00e0 di Ruggero I, data in moglie ad un altro cavaliere normanno di origine non nobili, Ingelmarius, che eredit\u00f2 tutti i feudi del defunto Sarlo e fu elevato a nobile. Tuttavia, passato non molto tempo, Ingelmarius tent\u00f2 di ribellarsi a Ruggero, che dopo averlo sconfitto, restitu\u00ec alla vedova e ai figli i possedimenti del padre.\nGeraci and\u00f2 poi ai da Craon; nel XII secolo Guglielmo da Craon spos\u00f2 Rocca, figlia di Eliusa e di Ruggero de Barneville."}
{"id": "1853783", "revid": "125772714", "url": "https://it.wikipedia.org/wiki?curid=1853783", "title": "Koninklijke Voetbalclub Kortrijk", "text": "Il Koninklijke Voetbalclub Kortrijk, meglio noto come KV Kortrijk o semplicemente come Kortrijk, \u00e8 una societ\u00e0 calcistica belga con sede nella citt\u00e0 di Courtrai. Attualmente milita in Pro League, la massima serie del calcio belga.\nLa squadra, anche se riprende l'anno di fondazione e il numero di matricola del \"SC Courtraisien\", fu formata nel 1971 dalla fusione tra \"Stade Kortrijk\" e \"Koninklijke Kortrijk Sport\".\nStoria.\nLa societ\u00e0 fu fondata il 14 marzo 1901 con il nome di \"SC Courtraisien\" e il 28 agosto dello stesso anno si iscrisse all'URBSFA/KBVB come club debuttante. Nel 1902 si affili\u00f2 alla federazione come club effettivo. Nel 1919 il club si un\u00ec, in forma non ufficiale, con l\"'FC Courtraisien\" per formare il \"Courtrai Sport\".\nIl 29 luglio 1921 fu fondato il \"Football Club Sint-Rochus Kortrijk\" e si affili\u00f2 alla federazione il 22 dicembre 1921 come \"Football Club Saint-Roch Courtrai\". Nel 1923 la societ\u00e0 si un\u00ec con l\"'Eendracht Sport Courtrai\" per creare lo \"Stade Courtrai\".\nNel 1926 il Courtrai Sport la matricola numero 19, lo Stade Courtrai la matricola numero 161. L'anno successivo, il Courtrai Sport modific\u00f2 il suo nome in \"Royal Courtrai Sport\". Nel 1939 lo \"Stade Courtrai\" cambi\u00f2 nome il \"Stade Kortrijk\", nome fiammingo della citt\u00e0, che fu ulteriormente cambiato nel 1950 con \"Koninklijke Stade Kortrijk\". Nel 1971 il Koninklijk Kortrijk Sport (ulteriore cambio di denominazione del Royal Courtrai Sport) e il Koninklijke Stade Kortrijk originarono la societ\u00e0 che esiste tuttora.\nPer problemi finanziari, la squadra nel 2001 \u00e8 retrocessa in Derde klasse, la terza divisione. Dal 2004 al 2008 la compagine ha militato in Tweede klasse, la seconda serie, e proprio alla fine della stagione 2007-2008 si \u00e8 guadagnata l'accesso in massima divisione grazie al primo posto finale.\nOrganico.\nRosa 2021-2022.\n\"Aggiornata al 18 febbraio 2022.\""}
{"id": "1853791", "revid": "599013", "url": "https://it.wikipedia.org/wiki?curid=1853791", "title": "Chiesa di Santa Maria a Lancialberti", "text": "La chiesa di Santa Maria a Lancialberti si trova nel comune di Certaldo, in provincia di Firenze, diocesi della medesima citt\u00e0.\nFa parte del piviere della pieve di San Giovanni Battista in Jerusalem a San Donnino.\nL'edificio consiste in una semplice aula rettangolare: la facciata a capanna \u00e8 l'unica testimonianza della fase romanica.\nStoria.\nLe prime notizie su questa chiesa risalgono alla seconda met\u00e0 del XIII secolo: viene citata in alcuni documenti erariali dove \u00e8 segnalata come gi\u00e0 suffraganea della pieve di San Giovanni Battista in Jerusalem a San Donnino.\nI documenti sono assai scarsi: nel 1658 la canonica minacciava di rovinare.\nVi fu un impoverimento costante tanto che il 26 aprile 1802 la chiesa fu annessa alla vicina chiesa di Santa Margherita a Sciano."}
{"id": "1853793", "revid": "149466", "url": "https://it.wikipedia.org/wiki?curid=1853793", "title": "Raoul de Moulins", "text": ""}
{"id": "1853798", "revid": "599013", "url": "https://it.wikipedia.org/wiki?curid=1853798", "title": "Alex Teixeira", "text": "Caratteristiche tecniche.\n\u00c8 un trequartista che pu\u00f2 giocare anche da seconda punta. \u00c8 veloce ed abile nel dribbling, facilitato dal fisico minuto. Dotato di una grande reattivit\u00e0, possiede un buon controllo di palla ed \u00e8 abile nel gioco \"di prima\". Ha anche un buon tiro e sa ben muoversi fornendo svariati assist ai compagni.\nCarriera.\nClub.\nCresciuto nelle giovanili del Vasco da Gama, viene aggregato alla prima squadra nel gennaio 2008.\nShakhtar Donetsk.\nIl 21 dicembre 2009 lo Shakhtar annuncia l'acquisto dell'attaccante brasiliano per 6 milioni. Con la sua nuova squadra vince il Campionato ucraino 2009-2010, nel quale gioca solo 3 partite.\nNella stagione successiva vince con la sua squadra la Supercoppa d'Ucraina contro il per 7-1, entrando nel secondo tempo al posto del connazionale J\u00e1dson. Segna il suo primo goal con la maglia dello Shakhtar il 3 ottobre 2010 contro i rivali della , siglando il definitivo 2-0 al 90'. Esordisce invece in UEFA Champions League il 15 settembre 2010 nell'1-0 casalingo contro i serbi dell' entrando al posto di J\u00e1dson. Il 2 ottobre 2012 porta in vantaggio la sua squadra nel match di Champions League terminato 1-1 a Torino in casa della Juventus.\nIl 20 luglio 2014, dopo aver disputato ad Annecy una partita amichevole con il Lione, assieme a Fred, Dentinho, Douglas Costa e Facundo Ferreyra, si \u00e8 rifiutato di tornare in Ucraina a causa dell'aggravarsi del conflitto bellico tra l'esercito ucraino ed i separatisti filorussi.\nJiangsu Suning.\nIl 5 febbraio 2016 passa al Jiangsu Suning per 50 milioni di euro e firma un contratto quadriennale a quasi 10 milioni di euro a stagione.\nSegna all'esordio una doppietta con la maglia dello Jiangsu il 5 marzo successivo, nella partita vinta per 3-0 in casa contro il Shandong Luneng.\nIl 12 novembre 2020 vince il suo primo campionato cinese, segnando una rete nella finale vinta contro il per 2-1, dopo lo 0-0 della gara d'andata.\nTuttavia, a seguito della vittoria del titolo, il club viene sciolto e lui resta svincolato.\nBe\u015fikta\u015f.\nIl 10 agosto 2021 firma per il .\nNazionale.\nTeixeira conta svariate presenze nelle nazionali di calcio brasiliane giovanili. Ha giocato il Mondiale Under-20 disputatosi in Egitto nell'ottobre del 2009, sbagliando uno dei rigori nella finale persa contro il . In un'intervista si \u00e8 dichiarato disponibile a vestire la maglia della nazionale ucraina nel caso venisse convocato.\nStatistiche.\nPresenze e reti nei club.\n\"Statistiche aggiornate al 12 novembre 2020.\""}
{"id": "1853804", "revid": "767487", "url": "https://it.wikipedia.org/wiki?curid=1853804", "title": "Abbandonata in viaggio di nozze", "text": "Abbandonata in viaggio di nozze (\"Family Honeymoon\") \u00e8 un film del 1948 diretto da Claude Binyon. La sceneggiatura si basa sul romanzo \"Family Honeymoon\" di Homer Croy, pubblicato a New York nel 1942.\nTrama.\nKatie Armstrong \u00e8 una giovane vedova e madre di tre figli, Charlie, Abner e Zoe, nonch\u00e9 promessa sposa del professore di botanica Grant Jordan. Grant \u00e8 alla ricerca di fondi per costruire un nuovo edificio di ricerca botanica nel campus universitario, dove lavora, e la persona pi\u00f9 influente da convincere in questa ricerca \u00e8 il rettore Fenster. In passato Grant ebbe una relazione con la figlia del rettore, Minna, e rimane di stucco quando lei irrompe al suo addio al celibato; inoltre riesce quasi a rovinare la festa di fidanzamento di Katie, la quale non gradisce la costante presenza di Minna. Grant le assicura di trattarsi di acqua passata, ma tuttavia non pu\u00f2 del tutto ignorarla, dato l'importante rapporto col rettore.\nLe intenzioni di Minna sono chiaramente atte a sabotare la relazione tra Grant e Katie. Mentre la coppia si prepara al matrimonio e alla conseguente luna di miele, la sorella di Katie, Jo, accudisce i bambini. Proprio prima del matrimonio, Jo si ferisce in un incidente domestico che le impedisce di adempiere alla promessa. La coppia di novelli sposi non ha altra alternativa che portare i bambini con s\u00e9 in viaggio di nozze. E qui iniziano i guai: Abner e Charlie scendono dal treno per prendersi un gelato alla fermata di Porterville, senza dir nulla, e si perdono scomparendo nella notte. Quando il resto della famiglia arriva a Junction City, tornano a Porterville per cercarli, ma qui vengono a conoscenza che i bambini sono partiti per Junction City con un commesso viaggiatore. In seguito scoprono di trovarsi presso un agricoltore locale, dove vengono raggiunti.\nDopo essersi riunita, la famigliola raggiunge il Grand Canyon. Qui Grant scopre che Minna e il rettore sono anch'essi l\u00ec in vacanza; Minna inizia a \"lavorarsi\" Grant, cercando di stargli addosso il pi\u00f9 possibile, convincendolo a mostrare al padre i suoi schizzi preliminari sull'edificio. Di ritorno all'albergo, Katie li trova insieme, e tra i due sposini ne consegue una lite. Indignato, Grant va via sotto gli occhi compiaciuti di Minna.\nPoco dopo, anche Katie e i bambini vanno via, e quando Grant, pentito, fa ritorno, non trova nessuno. Ad attendere il rientro a casa della famiglia \u00e8 una calorosa festa organizzata da Jo; Katie imbarazzata per essere tornata senza il marito sta per annunciare la loro separazione, quando improvvisamente compare Grant. La coppia, riunita, pu\u00f2 passare la prima notte insieme.\nProduzione.\nIl film venne prodotto dalla Universal International Pictures.\nLuoghi delle riprese.\nIl film venne girato nel Parco nazionale del Grand Canyon, in Arizona.\nDistribuzione.\nIl copyright del film, richiesto dalla Universal Pictures Co., Inc., fu registrato il 6 dicembre 1948 con il numero LP2148.\nVenne proiettato per la prima volta in pubblico negli Stati Uniti il 6 dicembre 1948 in una fiera del cinema di New York, e distribuito nell'intera nazione il 24 febbraio 1949 dalla Universal Pictures; in Italia venne distribuito nel settembre 1949."}
{"id": "1853805", "revid": "62004", "url": "https://it.wikipedia.org/wiki?curid=1853805", "title": "Sergio Ramos Garc\u00eda", "text": ""}
{"id": "1853812", "revid": "767487", "url": "https://it.wikipedia.org/wiki?curid=1853812", "title": "Jairo Campos", "text": "Carriera.\nCampos esordisce nell'Aucas, dopo un periodo nelle giovanili del Barcelona Sporting Club prima e del K.A.A. Gent poi, e nel 2005 passa all'LDU Quito, nella quale vince la Coppa Libertadores 2008, segnando un gol nella finale d'andata."}
{"id": "1853815", "revid": "767487", "url": "https://it.wikipedia.org/wiki?curid=1853815", "title": "La fame e la sete", "text": "La fame e la sete \u00e8 un film del 1999 diretto da Antonio Albanese, in cui lo stesso Albanese interpreta tre personaggi creati da lui per la TV, ossia Alex Drastico, l'ingegnere Ivo Perego e Pacifico.\nTrama.\nUn benvoluto barbiere siciliano muore di vecchiaia. Al momento di celebrare il funerale, si deve riunire tutta la famiglia, composta dalla vedova e dai tre figli: Alex Drastico (che viveva con i genitori), Ivo Perego (emigrato al nord e divenuto un industriale) e Pacifico (di cui nessuno si ricorda l'esistenza) tutti e tre interpretati dall'attore comico Antonio Albanese.\nAlex \u00e8 un fannullone che si autodefinisce \"libero professionista\", in quanto si vanta di essere un fotografo d'arte moderna. \u00c8 un uomo spesso irritabile ed ignorante. La madre lo convincer\u00e0 a chiamare Ivo per avvertirlo del funerale. Suo padre lasci\u00f2, nel testamento, la casa e la terra al poeta del paese \"u zu Alfiu\". Tentando di sapere di pi\u00f9 su questa figura enigmatica, abbandoner\u00e0 il suo scopo quando capir\u00e0 di avere a che fare con un boss mafioso.\nIvo \u00e8 un industriale emigrato al nord, dove ha fatto fortuna nella direzione di un catenificio. \u00c8 sposato, ma tradisce la moglie con la segretaria. Possiede sette cani, ognuno con il nome dei sette nani. \u00c8 un uomo avaro e attaccato al lavoro, altamente razzista nei confronti degli albanesi e \u00abdi chi non \u00e8 del nord\u00bb. Durante il viaggio in furgone verso la Sicilia (non viaggia in aereo perch\u00e9 non ricorda se il biglietto sia o no scaricabile dalle tasse), entra in contatto con un'autostoppista. La donna, provando odio verso il suo modo di fare, lo lascia addormentato nel furgone in una nave diretta in Albania.\nPacifico \u00e8 un docente di latino, che ha lasciato anch'egli la Sicilia e risiede altrove, in una fantomatica \"via dei Dimenticati\", ove vive una situazione di totale controllo da parte della moglie e dei genitori di lei. Avendo saputo del funerale da una fonte anonima, abbandoner\u00e0 la sua attuale quotidianit\u00e0 per tornare in Sicilia. Non si sa come, ma tutti si erano, appunto, dimenticati di lui fino al momento del funerale: il telegramma gli \u00e8 stato inviato da una donna innamorata di lui durante l'adolescenza, l'unica a non dimenticarsi di lui, e con la quale ritrover\u00e0 l'amore.\nTitolo.\nIvo ed Alex rappresentano due stereotipi opposti di Italiano: l'imprenditore gretto del nord ed il meridionale fannullone. Essendo spesso in contrasto per le vedute diverse, all'inizio del film la madre dice \u00ab\"Mi sembrate la fame e la sete\"\u00bb, riferendosi alla loro profonda diversit\u00e0.\nProduzione.\nLa maggior parte delle scene del film \u00e8 girata a Petralia Soprana, paese d'origine dei genitori di Albanese.\nLe scene finali del funerale sono state girate a Palazzolo Acreide.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1853818", "revid": "297059", "url": "https://it.wikipedia.org/wiki?curid=1853818", "title": "Codice Piano Benedettino", "text": "Il Codice Piano Benedettino (detto anche Codice Pio Benedettino) \u00e8 il Codice di diritto canonico pubblicato dal Papa Benedetto XV nel 1917.\nStoria.\nFino a quell'epoca il diritto canonico era regolato dal Corpus Iuris Canonici fissato essenzialmente nel XVI secolo e dai successivi provvedimenti pontifici. Cos\u00ec come nell'ambito del diritto civile si era sviluppato dal Codice Napoleone in poi il desiderio di avere una sola \"legge organicamente strutturata\" cos\u00ec anche in ambito ecclesiale si sent\u00ec una esigenza simile.\nBenedetto XV d\u00e0 vita anche alla Pontificia commissione per l'interpretazione autentica del codice di diritto canonico \"Pontificium Consilium Codicis Iuris Canonici Authentice Interpretando\" che risponde ai quesiti sul codice, sotto parere del pontefice, e, dopo il responso, permette che l'interpretazione divenga autentica, cio\u00e8 proveniente dallo stesso autore della legge, e vincolante: entra a integrare la legge.\nQuesto testo \u00e8 rimasto in vigore nella Chiesa cattolica fino al 1983 quando Papa Giovanni Paolo II ha promulgato un testo rinnovato del Codice di diritto canonico seguito poi dal Codice dei canoni delle Chiese orientali.\nCon questo codice si passa da un sistema precedente dinamico e complesso come le decretali, alla scelta di un unico testo normativo.\nSuddivisione.\nIl codice \u00e8 suddiviso in 5 libri e ha 2414 canoni:"}
{"id": "1853819", "revid": "1855146", "url": "https://it.wikipedia.org/wiki?curid=1853819", "title": "Musei e siti italiani gestiti dalla Direzione generale per le antichit\u00e0", "text": "La Direzione generale per le antichit\u00e0 era una delle direzioni generali in cui si articolava il Ministero per i beni e le attivit\u00e0 culturali, con delega per l'archeologia.\nOperativa dal 2001, la Direzione generale si occupava della tutela, conservazione e valorizzazione di numerosi musei, scavi archeologici, monumenti e necropoli in tutta Italia (eccettuate le Regioni autonome Sicilia, Trentino-Alto Adige e Valle d'Aosta), tramite appositi uffici periferici, le soprintendenze archeologiche.\nTale compito \u00e8 cessato quando nel 2015 il Ministero ha trasferito la gestione di tutti i siti e musei statali, compresi quelli archeologici, alle nuove Direzioni regionali Musei. Nel 2016, inoltre, la Direzione generale per le antichit\u00e0 \u00e8 stata unita alla Direzione generale Belle arti e paesaggio dando vita alla Direzione generale Archeologia, belle arti e paesaggio, da cui dipendono le attuali Soprintendenze Archeologia, belle arti e paesaggio.\nLa presente lista resta comunque un utile elenco di siti e musei archeologici di propriet\u00e0 statale in Italia (eccettuate Sicilia, Trentino-Alto Adige e Valle d'Aosta)."}
{"id": "1853823", "revid": "339392", "url": "https://it.wikipedia.org/wiki?curid=1853823", "title": "Farc", "text": ""}
{"id": "1853826", "revid": "729019", "url": "https://it.wikipedia.org/wiki?curid=1853826", "title": "Epitelioma", "text": "L'epitelioma \u00e8 una crescita anomala dell'epitelio, lo strato di tessuto che ricopre le superfici di organi e altre strutture del corpo.\nClassificazione.\nGli epiteliomi possono essere neoplasie benigne o carcinomi maligni. Essi sono classificati in base al tipo specifico di cellule epiteliali che sono interessate.\nGli epiteliomi pi\u00f9 frequenti sono il carcinoma basocellulare e il carcinoma spinocellulare.\nTrattamento.\nIl trattamento prevede solitamente la rimozione chirurgica del tumore e del tessuto colpito. Talvolta possono essere utilizzate tecniche come la criochirurgia e la radioterapia. Per i casi recidivanti e pi\u00f9 gravi \u00e8 possibile far ricorso alla chemiochirurgia.\nPrognosi.\nLa prognosi varia notevolmente, a seconda del tipo e della fase al momento del trattamento. Tuttavia, i pi\u00f9 comuni epiteliomi vengono facilmente trattati e molto raramente possono portare alla morte.\nSociet\u00e0 e cultura.\nIn tempi passati era noto, nella forma buccale, come il \"fiore in bocca\"; Pirandello dedic\u00f2 un dramma appunto alla tragedia de \"L'uomo dal fiore in bocca\"."}
{"id": "1853828", "revid": "289247", "url": "https://it.wikipedia.org/wiki?curid=1853828", "title": "Museo nazionale archeologico di Chieti", "text": ""}
{"id": "1853830", "revid": "149466", "url": "https://it.wikipedia.org/wiki?curid=1853830", "title": "Guglielmo di Puglia (cronista)", "text": ""}
{"id": "1853831", "revid": "767487", "url": "https://it.wikipedia.org/wiki?curid=1853831", "title": "Luis Bola\u00f1os", "text": "Carriera.\nBola\u00f1os esordisce a 19 anni nell'LDU Quito nella stagione 2004; la societ\u00e0 decide di mandarlo in prestito al Macar\u00e1 per fargli fare esperienza, e lo reintegra nella rosa della prima squadra nel 2007. Durante la Coppa Libertadores 2008 realizzando il gol di apertura della finale di ritorno."}
{"id": "1853834", "revid": "124086027", "url": "https://it.wikipedia.org/wiki?curid=1853834", "title": "Alida Airaghi", "text": "Si \u00e8 laureata all'Universit\u00e0 Statale di Milano in Lettere Classiche e ha insegnato a Zurigo per il Ministero Affari Esteri dal 1978 al 1992. Dal marito Siro Angeli ha avuto le figlie Daria e Silvia. Risiede a Garda dal 1993. Collabora a diverse riviste e blog italiani e svizzeri. "}
{"id": "1853835", "revid": "36426", "url": "https://it.wikipedia.org/wiki?curid=1853835", "title": "Museo nazionale della Siritide", "text": ""}
{"id": "1853836", "revid": "320578", "url": "https://it.wikipedia.org/wiki?curid=1853836", "title": "Area archeologica di Herakleia", "text": ""}
{"id": "1853839", "revid": "709406", "url": "https://it.wikipedia.org/wiki?curid=1853839", "title": "Museo archeologico nazionale (Metaponto)", "text": ""}
{"id": "1853840", "revid": "1573940", "url": "https://it.wikipedia.org/wiki?curid=1853840", "title": "Convento di San Francesco (Sambuci)", "text": "L'ex convento francescano \u00e8 sito presso Sambuci in provincia di Roma.\nStoria.\nFu edificato nel Seicento per volont\u00e0 degli Astalli.\nInizialmente vi si insediarono i frati agostiniani, indi i francescani, che verosimilmente furono i commendatari per gli affreschi del chiostro.\nSuccessivamente, e fino agli anni settanta fu abitato dalle Suore del Preziosissimo Sangue.\nAttualmente \u00e8 dismesso dalle funzioni religiose,ma \u00e8 diventato un centro per gli anziani\nStruttura.\n\u00c8 in stile barocco-romanico.\nLa facciata \u00e8 in muratura.\nIl portale \u00e8 incorniciato in pietra e, con, sopra, una lunetta.\nAnche nel frontone sopra la facciata \u00e8 inscritta una lunetta (pi\u00f9 grande di quella del portone d'accesso).\nUna finestra fra il portone e il frontone fa intendere, a chi osserva il convento dalla strada, che la struttura \u00e8 a 2 piani (difatti il monastero \u00e8 proprio a 2 piani).\nIl pavimento \u00e8 in cotto originario.\nL'interno \u00e8 di forma rettangolare.\nIl chiostro risulta essere la base su cui si erge la costruzione, tuttavia il chiostro \u00e8 una struttura molto semplice con arcate poggianti su pilastri con fontana centrale ed affreschi sulla vita francescana sulle pareti.\nIl giardino attuale corrisponde all'originario orto dei frati (il giardino \u00e8 al lato sud del chiostro).\nLe celle dei frati erano sul piano superiore, le quali erano collegate ai locali inferiori tramite una scala.\nPresso la stessa scala, per\u00f2 al piano inferiore era la chiesa. Il resto del piano inferiore era occupato dal refettorio."}
{"id": "1853843", "revid": "647919", "url": "https://it.wikipedia.org/wiki?curid=1853843", "title": "Area urbana di Metaponto", "text": ""}
{"id": "1853845", "revid": "36426", "url": "https://it.wikipedia.org/wiki?curid=1853845", "title": "Tempio delle Tavole Palatine", "text": ""}
{"id": "1853846", "revid": "118434595", "url": "https://it.wikipedia.org/wiki?curid=1853846", "title": "The Information", "text": "The Information \u00e8 il decimo album discografico del cantautore statunitense Beck, pubblicato nel 2006.\nVendite.\nL'album ha raggiunto la settima posizione della Billboard 200 negli Stati Uniti dove ha venduto (al luglio 2008) circa 434.000 copie. Ha avuto un ottimo successo anche in Canada (sesto posto in classifica, disco d'oro con oltre 50.000 copie vendute)."}
{"id": "1853847", "revid": "339392", "url": "https://it.wikipedia.org/wiki?curid=1853847", "title": "Museo nazionale Domenico Ridola", "text": ""}
{"id": "1853849", "revid": "1305772", "url": "https://it.wikipedia.org/wiki?curid=1853849", "title": "Il falsario", "text": ""}
{"id": "1853850", "revid": "36426", "url": "https://it.wikipedia.org/wiki?curid=1853850", "title": "Area archeologica di Grumento Nova", "text": ""}
{"id": "1853853", "revid": "1855146", "url": "https://it.wikipedia.org/wiki?curid=1853853", "title": "Parco archeologico di Venosa", "text": ""}
{"id": "1853856", "revid": "486946", "url": "https://it.wikipedia.org/wiki?curid=1853856", "title": "Mustapha Akkad", "text": ""}
{"id": "1853863", "revid": "1543377", "url": "https://it.wikipedia.org/wiki?curid=1853863", "title": "Classe Losos", "text": "Le unit\u00e0 della classe Losos (progetto 865 Piranya secondo la classificazione russa) sono minisommergibili per operazioni speciali di sviluppo e costruzione sovietica. Ne sono stati costruiti solo due, entrati in servizio a fine anni ottanta. Oggi sono in riserva.\nTecnica.\nI Losos sono stati progettati per svolgere operazioni speciali, in particolare oltre le linee nemiche. Infatti, sono in grado non solo di \u201cdepositare\u201d i sommozzatori in acque nemiche, ma anche di fornirgli appoggio durante le operazioni di sabotaggio. Gli stessi sommozzatori, infatti, rimangono in contatto con il sottomarino.\nLo scafo, di dimensioni piuttosto contenute, \u00e8 in lega di titanio: questa soluzione consente al mezzo di essere meno rintracciabile da parte delle mine nemiche. il sistema propulsivo, inoltre, \u00e8 estremamente silenzioso.\nL'autonomia \u00e8 di dieci giorni, ma pu\u00f2 essere prolungata di ulteriori dieci in seguito ad un rifornimento della durata di sole otto ore.\nPer essere in grado di operare a lungo in immersione, utilizza il sistema AIP Kristall-20. Nel 1991, venne realizzato uno sviluppo di tale sistema, che per\u00f2 non fu mai installato a causa dei tagli ai fondi.\nIl servizio.\nInizialmente era stata prevista la costruzione di dodici unit\u00e0, che vennero poi ridotte a sei. Infine, si decise di interrompere la produzione a due soli esemplari. Entrambi vennero costruiti presso il Cantiere dell'Ammiragliato a San Pietroburgo. I due sottomarini hanno praticamente la stessa storia operativa: entrambi vennero posti in riserva una prima volta nel 1993, rientrarono in servizio nel 1995 e furono definitivamente radiati nel 1997.\nIn generale, pare non sia stato ritenuto un progetto troppo riuscito, considerando che rimasero in servizio solo pochi anni e nonostante il fatto che si trattasse di un mezzo relativamente poco costoso e ben equipaggiato.\nIn tutti i modi, la Malakhit continua a commercializzarli. Infatti, sono stati oggetto di una campagna promozionale nel 2005, rivolta in particolare a marine asiatiche."}
{"id": "1853866", "revid": "599013", "url": "https://it.wikipedia.org/wiki?curid=1853866", "title": "Derek Harper", "text": ""}
{"id": "1853867", "revid": "1718925", "url": "https://it.wikipedia.org/wiki?curid=1853867", "title": "Leggende sui Templari", "text": "L'alone di segretezza che circondava il potente ordine medioevale dei Cavalieri templari, e la rapidit\u00e0 con cui tale ordine scomparve nel giro di pochi anni hanno prodotto numerose leggende sui Templari. Queste sono di molti tipi: dalle connessioni dell'ordine con il Santo Graal alle presunte associazioni con la Massoneria. Le speculazioni sul conto dei Templari hanno di recente sub\u00ecto un grande incremento di popolarit\u00e0, dovuto in parte al successo di libri che mescolano dati storici con interpretazioni di fantasia come il romanzo bestseller \"Il codice da Vinci\".\nIn realt\u00e0 i Cavalieri templari in seguito alla loro drammatica scomparsa cessarono presto di fare notizia: gi\u00e0 alla fine del XIV secolo ci si era dimenticati di loro e della loro triste fine. Solo molti secoli dopo, durante l'Illuminismo, il tema dei templari torn\u00f2 in auge e la fama degli antichi cavalieri fu sommersa da leggende riguardanti segreti e misteri che si vogliono tramandati da prescelti fin dai tempi antichi.\nSedi leggendarie.\nSono molte le leggende che circondano la localizzazione della prima sede dei Templari sul Monte del Tempio, che era stato loro assegnato da re Baldovino II di Gerusalemme. I Templari vi operarono per circa 75 anni.\nIl Monte del Tempio \u00e8 sacro ad ebrei, cristiani e musulmani, e si crede si tratti del posto dove giacevano le rovine del Tempio di Salomone, oltre ad essere l'antico luogo di custodia dell'Arca dell'Alleanza. Libri pseudo storici come \"Il santo Graal\" (\"The Holy Blood and the Holy Grail\", 1982) sostengono che i Templari avessero scoperto dei documenti nascosti tra le rovine del tempio, i quali \"proverebbero\" che Ges\u00f9 fosse sopravvissuto alla crocifissione o che si fosse sposato con Maria Maddalena e ne avesse avuto dei figli. La supposizione che i Templari avessero trovato \"qualcosa\" sotto il monte del Tempio costituisce la base per molte delle speculazioni nate in seguito alla dissoluzione dell'ordine. Non esiste comunque alcuna prova concreta a supporto di questa teoria. \u00c8 comunque documentato che i Templari avessero portato un frammento della Vera Croce in alcune battaglie, ma con ogni probabilit\u00e0 si trattava di un pezzo di legno la cui scoperta nel IV secolo \u00e8 attribuita dalla tradizione a Elena, madre dell'imperatore Costantino.\nReliquie.\nAltre leggende di moderna invenzione sostengono che il Santo Graal, o Sangreal, fu trovato dai Templari e portato in Scozia durante la soppressione dell'ordine nel 1307, e che si troverebbe ancora l\u00ec, sepolto nella Cappella di Rosslyn.\nAltre recenti \"scoperte\" sostengono invece che il Santo Graal fu portato nella Spagna settentrionale, sotto la protezione dei Cavalieri templari.\nAltre fonti sostengono invece che i Templari avessero scoperto i segreti dei Massoni che avevano costruito il primo ed il secondo tempio sul Monte del Tempio, oltre ad aver scoperto che l'Arca dell'Alleanza era stata portata in Etiopia prima della distruzione del Primo Tempio. Si fa allusione a tutto ci\u00f2 nelle incisioni nella Cattedrale di Chartres, si noti che l'edificio porta le influenze di Bernardo di Chiaravalle, patrono dell'ordine. Sono state suggerite ulteriori connessioni sia sulla ricerca dell'Arca che sulla scoperta dei segreti dei massoni per l'esistenza della chiesa monolitica di San Giorgio (\"Bet Giorgis\") a Lalibela in Etiopia; la chiesa effettivamente esiste, ma non risulta costruita dai Templari. Effettivamente, la chiesa etiope \"Betam Jeorghis\" \u00e8 stata fatta costruire dall'imperatore Fasilladas, che visse e regn\u00f2 in Etiopia attorno al 1600.\nAlcuni ricercatori come Hugh J. Schonfield e altri marginali argomentano che i Cavalieri templari avrebbero potuto trovare il tesoro a cui farebbe riferimento l'enigmatico rotolo di rame degli Esseni di Qumran nei cunicoli nei pressi del Monte del Tempio. Essi suggeriscono che ci\u00f2 potrebbe spiegare una delle imputazioni di eresia che sarebbero state poi usate contro i Cavalieri dagli inquisitori medioevali.\nMorti misteriose dei nemici dell'ordine.\nLa rapida successione sul trono di Francia tra il 1314 e il 1328 degli ultimi quattro sovrani della dinastia dei Capetingi, ha portato molti a credere che la dinastia fosse maledetta, da cui il nome di \"re maledetti\" (\"rois maudits\"). Al trono di Francia infatti si susseguirono rapidamente i figli di Filippo IV: il regno di Luigi X dur\u00f2 solamente due anni, poich\u00e9 mor\u00ec ancora molto giovane, lasciando la moglie incinta di colui che sarebbe diventato il re successivo, Giovanni I, ma il bambino visse solamente cinque giorni prima di morire, probabilmente avvelenato. Il trono pass\u00f2 allora ad un altro dei figli di Filippo IV, Filippo V, che fu incoronato all'et\u00e0 di 23 anni, ma mor\u00ec solamente sei anni dopo. Dato che non aveva figli, il trono pass\u00f2 al fratello, Carlo IV, ma mor\u00ec anche lui dopo sei anni senza alcun erede maschio, estinguendo cos\u00ec la dinastia capetingia in linea diretta, a cui perci\u00f2 successe il ramo cadetto in linea maschile dei Valois, escludendo dalla successione i rami originati dalla linea femminile, quali quelli dei sovrani di Navarra e quelli d'Inghilterra.\nLa leggenda vuole che Jacques de Molay, ultimo gran maestro dell'Ordine, mentre giaceva sulla pira, avesse maledetto il re Filippo e addirittura papa Clemente V, affermando che presto sarebbero comparsi davanti al giudizio di Dio. Papa Clemente in effetti mor\u00ec un mese dopo di dissenteria e Filippo il Bello fu stroncato nel dicembre successivo dalle conseguenze di una caduta da cavallo, un incidente di caccia.\nI commentatori dell'epoca, compiaciuti da un simile sviluppo della vicenda, riportavano spesso questa storia nelle loro cronache. Poich\u00e9, inoltre, sempre al momento della morte sul rogo, Jacques de Molay avrebbe dannato la casa di Francia \"fino alla tredicesima generazione\", in tempi pi\u00f9 recenti si \u00e8 diffusa la leggenda secondo cui l'esecuzione di Luigi XVI durante la Rivoluzione francese - che pose fine in qualche modo alla monarchia assoluta in Francia - sarebbe stata il coronamento della vendetta dei templari (alcuni storici sensazionalisti dell'epoca riportarono la notizia che il boia Charles-Henri Sanson, prima di calare la ghigliottina sulla testa del sovrano, gli avrebbe mormorato: \u00abIo sono un Templare, e sono qui per portare a compimento la vendetta di Jacques de Molay\u00bb).\nVenerd\u00ec tredici.\nMolte storie moderne sostengono che la credenza secondo cui il giorno venerd\u00ec 13 porti sfortuna si sia originata venerd\u00ec 13 ottobre 1307, quando Filippo IV di Francia diede l'ordine di arrestare tutti i templari. Tuttavia, sebbene il numero tredici sia storicamente considerato un numero sfortunato (convenzionalmente i commensali dell'ultima cena sono 13), sembra che la sua associazione con il giorno venerd\u00ec risalga ai primi anni del XX secolo.\nRivendicazioni moderne di presunte discendenze o continuit\u00e0.\nA partire dal XVIII secolo e XIX secolo sono sorti numerosi gruppi che si vogliono rifare alla tradizione degli antichi Cavalieri templari, talora rivendicando una qualche forma di derivazione diretta. Si tratta di moderne associazioni laiche, che si richiamano in genere ai valori caritativi e cristiani.\nSecondo molti gruppi neotemplari l'ordine sarebbe sopravvissuto nascostamente anche dopo la morte dell'ultimo maestro, Jacques de Molay, che prima di subire la condanna al rogo avrebbe affidato la propria carica al cavaliere Jean-Marc Larm\u00e9nius (o de l'Armenie). Quest'ultimo avrebbe redatto un documento (la cosiddetta \"Charta di Larm\u00e9nius\" o \"Charta transmissionis\"), che successivamente sarebbe stata via via firmata dai maestri segreti succeduti nel tempo. Il documento proverebbe la sopravvivenza dei Templari dopo il 1314, ma la maggioranza degli storici nutre forti dubbi sulla sua autenticit\u00e0, o lo definisce apertamente un falso.\nTutt'oggi non esiste alcuna prova storicamente accertata della sopravvivenza dell'Ordine templare originale dopo il 1314, n\u00e9 del resto appare possibile tracciare, dopo quasi sette secoli dalla sospensione dell'ordine religioso da parte del papa, una qualche forma di discendenza storicamente valida, se non un legame puramente ideale. La Santa sede stessa ha chiarito pi\u00f9 volte che non riconosce suddetti gruppi.\nAnche alcuni riti della Massoneria hanno incardinato nel corso del tempo il nome dei Templari, ma non \u00e8 mai stato provato alcun reale collegamento storico con l'antico ordine religioso.\nCavalieri Templari in Scozia.\nDurante il periodo che va dal XIII al XIV secolo, l'Inghilterra, sotto il regno di Edoardo I, fu in guerra con la Scozia. Nel 1314, Edoardo II, affront\u00f2 gli scozzesi nella battaglia di Bannockburn. Secondo la leggenda, gli scozzesi vinsero grazie all'intervento dei Cavalieri templari a fianco del loro re Robert Bruce.\nIn realt\u00e0, in nessuno dei resoconti contemporanei o pressappoco tali della battaglia di Bannockburn si trova menzione dei Templari, e d'altronde il re come scomunicato aveva ottime ragioni per non immischiarsi con i Templari, dal momento che voleva tenersi buoni il Papa e il re di Francia. \u00c8 appena il caso di ricordare che i cavalieri Templari avevano combattuto al fianco di Edoardo I nella battaglia di Falkirk nel 1297. Dal punto di vista militare il re di Scozia si comport\u00f2 molto bene con o senza i Templari nei periodi dal 1307 al 1314 e dal 1314 al 1328, quindi tutta la storia pu\u00f2 essere considerata come un contentino per l'orgoglio inglese - il 'vero' motivo della loro sconfitta non era imputabile all'aver combattuto contro gli scozzesi bens\u00ec per aver dovuto affrontare una \u00e9lite di cavalieri.\nQuesta leggenda \u00e8 alla base dell'istituzione del Royal Order of Scotland concesso per invito nella Massoneria.\nPresunta scoperta del Nuovo Mondo.\nSebbene l'ordine templare fosse stato sciolto nei primi anni del XIV secolo, alcuni credono che i Templari, che erano in possesso di una flotta consistente, possano aver attraversato l'oceano per raggiungere il Nuovo Mondo, seguendo vecchie rotte vichinghe. In Portogallo, i templari non furono sciolti, ma cambiarono il loro nome in Cavalieri di Cristo. Nel 1492, questo gruppo avrebbe fornito uomini per la spedizione di Cristoforo Colombo, e la croce dell'ordine sarebbe comparsa sulle vele delle sue navi.\nLeggendarie connessioni con altre organizzazioni.\nUlteriori speculazioni riguardano i presunti legami dei templari con altri ordini e organizzazioni (reali o, in alcuni casi, leggendarie). Quest'ambito \u00e8 particolarmente controverso poich\u00e9 alcune fratellanze segrete, come la massoneria, cominciarono ad adottare simboli derivati dalle usanze e tradizioni templari a partire dal XVIII secolo. Un altro ordine moderno che rivendica discendenze dall'ordine templare \u00e8 il \"Sovrano Ordine Militare del Tempio di Gerusalemme\".\nGli storici revisionisti e i sostenitori delle teorie del complotto sostengono che i templari fossero in possesso di conoscenze segrete, collegandoli cos\u00ec ad una miriade di altri soggetti: i Rosacroce, i catari, il priorato di Sion, Re Art\u00f9 e i Cavalieri della Tavola Rotonda, gli ermetici, gli ebioniti, Rex Deus, reliquie perdute o i vangeli di Giacomo il Giusto, Maria Maddalena o Ges\u00f9, Re Salomone, Mos\u00e8, e infine Hiram Abif e le religioni misteriche dell'antico Egitto.\nOrigine del Jolly Roger.\nUna leggenda massonica narra di tre cavalieri templari partiti alla ricerca del luogo dell'esecuzione di Jacques de Molay. Una volta trovato il luogo esatto, rinvennero solamente il teschio ed i femori. Si dice che queste ossa fornirono ispirazione per la creazione del primo Jolly Roger, cos\u00ec che non si perdesse memoria dell'avvenimento.\nPresunti luoghi associati ai Templari.\nEsistono molti luoghi comunemente associati ai templari con vari gradi di attendibilit\u00e0.\nUna congettura citata molto spesso ha a che fare con un dipinto sulla volta di un edificio Templare a Templecombe in Inghilterra. Secondo alcuni questo dipinto, oggi visibile nella St Mary's Church del villaggio, commissionato dai Templari mostra una immagine di Cristo e della testa mozzata di Giovanni il Battista.\nSegue un elenco di luoghi che sono stati associati ai templari da leggende o da opere di finzione, ma i cui legami con l'ordine non sono sostenuti da prove concrete.\nBibliografia.\n- Domizio Cipriani \"Templar Order\" libro edito da bastogi libri, tradotto in quattro lingue, tutte le royalties verranno devolute in beneficenza per aiutare i bambini con l'AMADE MONDIALE. Giugno 2016\nISBN-13 978-8899376482"}
{"id": "1853868", "revid": "121410525", "url": "https://it.wikipedia.org/wiki?curid=1853868", "title": "Atlit", "text": "Atlit (in ebraico: \u05e2\u05ea\u05dc\u05d9\u05ea) \u00e8 una piccola citt\u00e0 costiera, situata a sud di Haifa in Israele. In origine era un insediamento crociato che cadde nel 1291. La citt\u00e0 moderna fu fondata nel 1903 grazie all'aiuto del barone Edmond James de Rothschild.\nNella zona di Atlit la presenza umana risale ai tempi dell'et\u00e0 del bronzo.\nNel periodo islamico, il nome della cittadina era \u02bfAthl\u012bth () e a causa della rilevanza del suo porto, posto tra il promontorio del monte Carmelo e al-\u1e6can\u1e6d\u016bra (, all'epoca delle Crociate (1187) fu conquistato da Saladino.\nNel 1218 i Templari, che la chiamarono \"Castellum Peregrinorum\" (Ch\u00e2teau P\u00e8lerin), vi costruirono una loro fortezza ma nel 1291 la cittadina fu di nuovo conquistata, questa volta definitivamente, dai musulmani del Sultano mamelucco al-Ashraf \u1e62al\u0101\u1e25 al-D\u012bn Khal\u012bl. Le rovine del Castello P\u00e8lerin sono ancora visibili."}
{"id": "1853869", "revid": "1305772", "url": "https://it.wikipedia.org/wiki?curid=1853869", "title": "Myrthenbl\u00fcten", "text": "Myrthenbl\u00fcten (Fiori di mirto) op. 395, \u00e8 un valzer di Johann Strauss (figlio).\nIl valzer \"Myrthenbl\u00fcten\" venne scritto da Johann Strauss per le celebrazioni di matrimonio fra la principessa Stefania del Belgio e l'erede al trono austriaco Rodolfo d'Asburgo-Lorena, il 10 maggio 1881.\nIl lavoro, dedicato alla coppia reale, fu inizialmente concepito come un valzer corale e venne eseguito per la prima volta con il titolo di \"Myrthenstr\u00e4usse\" ad una festa al Prater di Vienna l'8 maggio 1881, sotto la direzione di Johann Strauss in persona, che diresse l'orchestra di Luigi IV, granduca d'Assia.\nIl valzer fu accolto con esultanza dalla folla di 20.000 persone che quel giorno furono presenti al Prater.\nPer ironia della sorte, la coppia di sposi, insieme all'imperatore Francesco Giuseppe, non pot\u00e9 raggiungere il luogo della manifestazione a causa dell'enorme folla di persone che bloccava le vie principali del Parco.\nvalzer 1&lt;score vorbis=\"1\"&gt;\n \\relative b' {\n \\new PianoStaff \u00ab\n \\new Staff { \\key d \\minor \\time 3/4\n c( d4. a8 d2.) a4( c4. g8 bes2.) bes4( &lt;d f&gt;4. bes8 &lt;c e&gt;2.) &lt;f, a&gt;4( 4. &lt;f a&gt;8 2.) c4( d4. a8 d2.) a4( c4. g8 &lt;g bes&gt;2.) &lt;d g bes&gt;8. &lt;e' g&gt;16 &lt;e g&gt;2~ &lt;e g&gt;8 &lt;d f&gt;-. &lt;c e&gt;4-. &lt;bes d&gt;-. &lt;d e,&gt;4 r &lt;c e,&gt; f, r r\\fermata\n \\new Dynamics {\n s\\mf s4. s8 s2. s4 s4. s8 s2. s4 s4. s8 s2. s4 s4. s8 s2. s4 s4. s8 s2. s4 s4. s8 s2. s8.\\f s16 s2~ s8 s\\&gt; s4 s\\! s\\p s s s s s\n \\new Staff { \\key d \\minor \\time 3/4 \\clef bass\n f,4 c, e &lt;bes' c g'&gt; &lt;bes c&gt; c, &lt;bes' c e&gt; &lt;bes c e&gt; g &lt;bes c f&gt; &lt;bes c f&gt; c, &lt;bes' c e&gt; &lt;bes c e&gt; f4 c, f d, &lt;c' d fis&gt; &lt;c d fis&gt; g &lt;c d&gt; &lt;c d&gt; g &lt;bes d&gt; &lt;bes d&gt; &lt;bes bes,&gt; r &lt;bes d&gt;\\p &lt;bes d f&gt; r r &lt;bes c c,&gt; r &lt;bes c c,&gt; &lt;f a c&gt; r-. r\\fermata\n \u00bb\n&lt;/score&gt;"}
{"id": "1853870", "revid": "74801", "url": "https://it.wikipedia.org/wiki?curid=1853870", "title": "Tony Sloane", "text": "Biografia.\nDi giovinezza travagliata, Sloane abbandona gli studi a 16 anni dopo il divorzio dei genitori. Vive di diversi lavori e senza una casa sino a quando, durante un viaggio alla ricerca di un lavoro a Gibilterra, incontra a Marsiglia un legionario, evento che lo porta all'arruolamento nella Legione straniera francese.\nCongedato dalla Legione dopo 5 anni di servizio, intraprende diversi viaggi in Europa ed America e successivamente si arruola nel British Parachute Regiment partecipando ad operazioni nei Balcani, Sierra Leone, Irlanda del Nord, Iraq e Afghanistan.\nConclusa la sua carriera militare, lavora come consulente per la sicurezza. Sale alla notoriet\u00e0 con la pubblicazione nel 2004 del suo libro sulla vita durante il servizio nella Legione."}
{"id": "1853872", "revid": "287204", "url": "https://it.wikipedia.org/wiki?curid=1853872", "title": "Union Sportive Valenciennes Olympic", "text": "L'Union Sportive Valenciennes Olympic (chiamata anche USVO) \u00e8 stata una societ\u00e0 francese di pallacanestro femminile di Valenciennes, nel Nord-Passo di Calais.\nFondata nel 1923, la societ\u00e0 si \u00e8 affermata in ambito nazionale e internazionale tra gli anni novanta e duemila, durante i quali la prima squadra ha vinto 22 titoli. Nel 2008 si \u00e8 fusa con Union Saint-Amand Porte du Hainaut nell'Union Hainaut Basket.\nGiocava alla Salle du Hainaut e i suoi colori sociali erano il giallo e il nero."}
{"id": "1853874", "revid": "36426", "url": "https://it.wikipedia.org/wiki?curid=1853874", "title": "Parco archeologico di Scolacium", "text": ""}
{"id": "1853876", "revid": "599013", "url": "https://it.wikipedia.org/wiki?curid=1853876", "title": "Matt Harpring", "text": "Carriera.\nScelto dagli Orlando Magic nel Draft 1998 gioca i primi anni oltre che con la squadra della Florida anche con i Cleveland Cavaliers e con i Philadelphia 76ers di Allen Iverson. Ma il suo periodo d'oro lo vive a Utah dove va a rinforzare una squadra che ha appena perso i suoi pi\u00f9 grandi leader di sempre: John Stockton e Karl Malone. Qui mette in evidenza tutte le sue caratteristiche diventando, insieme al russo Andrej Kirilenko, una bandiera di Utah."}
{"id": "1853880", "revid": "156341", "url": "https://it.wikipedia.org/wiki?curid=1853880", "title": "US Valenciennes Olympic", "text": ""}
{"id": "1853881", "revid": "36426", "url": "https://it.wikipedia.org/wiki?curid=1853881", "title": "Area archeologica di Monasterace", "text": ""}
{"id": "1853882", "revid": "486946", "url": "https://it.wikipedia.org/wiki?curid=1853882", "title": "Museo nazionale di Reggio Calabria", "text": ""}
{"id": "1853883", "revid": "174925", "url": "https://it.wikipedia.org/wiki?curid=1853883", "title": "Cellule staminali ematopoietiche", "text": ""}
{"id": "1853884", "revid": "116944", "url": "https://it.wikipedia.org/wiki?curid=1853884", "title": "Museo nazionale di Locri Epizefiri", "text": ""}
{"id": "1853886", "revid": "767487", "url": "https://it.wikipedia.org/wiki?curid=1853886", "title": "Lester Germer", "text": "Prov\u00f2, in collaborazione con Clinton Davisson la dualit\u00e0 onda-particella in un esperimento nel 1927."}
{"id": "1853887", "revid": "1305772", "url": "https://it.wikipedia.org/wiki?curid=1853887", "title": "Arrival", "text": ""}
{"id": "1853888", "revid": "599013", "url": "https://it.wikipedia.org/wiki?curid=1853888", "title": "Troy Hudson", "text": ""}
{"id": "1853894", "revid": "729019", "url": "https://it.wikipedia.org/wiki?curid=1853894", "title": "Delfino Borroni", "text": "Biografia.\nNato nel 1898 a Turago Bordone \u2014 oggi comune di Giussago \u2014 nel Pavese, Delfino Borroni intraprese ancora giovanissimo la professione di meccanico.\nFu coscritto nel gennaio 1917 e assegnato al 6\u00ba Reggimento bersaglieri, con cui combatt\u00e9 sul Pasubio e in Valsugana.\nFerito a Caporetto, cadde prigioniero e fu costretto a scavare trincee sino alla fuga avvenuta grazie alla distrazione di un ufficiale di sorveglianza rumeno dell'esercito austro-ungarico.\nDa civile, oltre al mestiere di meccanico, fu anche tramviere a Milano.\nIn tale veste fu l'ultimo conducente dei tram a vapore Herschel denominati in milanese \"Gamba de legn\" (\"Gamba di legno\"), cessati dal servizio nel 1958.\nAll'inizio del 2008, a 109 anni compiuti, Borroni era uno dei tre cavalieri di Vittorio Veneto ancora viventi; nel corso dell'anno morirono Lazzaro Ponticelli (12 marzo) e Francesco Domenico Chiarello (27 giugno), lasciandolo quindi ultimo reduce in Italia della prima guerra mondiale.\nDa tempo ospite di una casa di riposo a Castano Primo (comune in cui risiedeva fin da quando si era sposato), ivi mor\u00ec il 26 ottobre 2008 a 110 anni e 74 giorni; al momento della morte era la persona pi\u00f9 longeva d'Italia e l'undicesima pi\u00f9 longeva al mondo.\nLa sua morte ha significato anche la messa in quiescenza \"de facto\" e la temporanea dismissione dell'Ordine di Vittorio Veneto, non essendovi in Italia pi\u00f9 n\u00e9 insigniti n\u00e9 insignibili di tale onorificenza.\nBench\u00e9 ultimo veterano italiano, a Borroni sopravvissero altri sette reduci della Grande Guerra in tutto il mondo: tre britannici, un australiano, uno statunitense e due canadesi, una dei quali donna; di essi l'ultimo sopravvissuto fu Claude Choules, anglo-australiano, morto nel 2011."}
{"id": "1853899", "revid": "109893", "url": "https://it.wikipedia.org/wiki?curid=1853899", "title": "X Files", "text": ""}
{"id": "1853900", "revid": "533647", "url": "https://it.wikipedia.org/wiki?curid=1853900", "title": "Sabino di Catania", "text": "Biografia.\nSabino, vissuto nel secolo VIII, fu uno dei vescovi di Catania pi\u00f9 stimati e apprezzati, tanto da essere venerato come santo dalla chiesa catanese.\nEgli, oppresso dalla pesante gestione della diocesi di Catania, decise un giorno di ritirarsi in un monastero alle falde dell'Etna, per dedicarsi totalmente alla preghiera. In questa sua decisione fu seguito da alcuni suoi discepoli, che lo imitarono nello stile di vita ascetico.\nLa localit\u00e0 del monastero in cui il vescovo Sabino si ritir\u00f2 non \u00e8 certa. Alcuni agiografi individuano questa localit\u00e0 nel territorio che oggi appartiene a Zafferana Etnea, antica contrada immersa nella pace e nella tranquillit\u00e0 dei boschi etnei, che avrebbero di certo favorito la meditazione dei monaci."}
{"id": "1853905", "revid": "574302", "url": "https://it.wikipedia.org/wiki?curid=1853905", "title": "Saturn Award per il miglior film di animazione", "text": "Il Saturn Award per il miglior film di animazione (\"Best Animated Film\") \u00e8 un premio assegnato annualmente nel corso dei Saturn Awards dal 2003 ad oggi.\nVincitori e candidati.\nI vincitori sono indicati in grassetto."}
{"id": "1853906", "revid": "767487", "url": "https://it.wikipedia.org/wiki?curid=1853906", "title": "Mirco Paganelli", "text": "Mediano proveniente dal Bellaria, nel 1978 giunge al Torino che lo inserisce nel proprio settore giovanile. Nella stagione 1979-80 viene aggregato alla prima squadra, e l'allenatore Gigi Radice lo fa esordire in Serie A il 30 settembre 1979, in occasione della vittoria esterna contro l', per sostituire a fine primo tempo l'infortunato Pecci. A fine stagione le sue presenze in prima squadra saranno cinque.\nNell'estate 1980 viene ceduto in prestito alla , formazione al suo esordio assoluto in massima serie. Partito inizialmente come rincalzo e spesso quindi destinato in panchina, Paganelli trova gradualmente sempre maggiore spazio in formazione, riuscendo ad imporsi come mediano solido e fisicamente molto dotato (l'altezza di 1.88 m \u00e8 per l'epoca quasi da \"corazziere\") e scendendo in campo in 25 occasioni, realizzando due reti, in occasione di altrettante vittorie contro Brescia e : quest'ultima \u00e8 particolarmente rilevante in quanto \u00e8 la prima vittoria esterna in A nella storia dei toscani e vale un provvisorio sesto posto in classifica. A fine stagione la Pistoiese conclude tuttavia all'ultimo posto con conseguente immediato ritorno fra i cadetti.\nMentre si attende la sua definitiva esplosione, Paganelli, rientrato al Torino per fine prestito, subisce un gravissimo infortunio che ne determina un lunghissimo stop e di fatto ne compromette la carriera. Riappare nella stagione 1982-83 nel Catania, disputando 15 incontri fra i rossazzurri e contribuendo alla promozione in massima serie. Tuttavia i problemi fisici non finiscono e ne impediscono la prosecuzione della carriera ad altri livelli.\nA met\u00e0 anni ottanta milita nella SPAL che in C1 che sfiora ripetutamente la promozione in Serie B; in questo periodo compie le ultime apparizioni ad alto livello disputando due edizioni della Coppa Italia maggiore, realizzando anche una rete nell'edizione 1987-88 in occasione di una sfida contro il .\nIn carriera ha complessivamente totalizzato 30 presenze e 2 reti in Serie A e 15 presenze in Serie B."}
{"id": "1853907", "revid": "339392", "url": "https://it.wikipedia.org/wiki?curid=1853907", "title": "Scavi di Stabia", "text": ""}
{"id": "1853908", "revid": "33689", "url": "https://it.wikipedia.org/wiki?curid=1853908", "title": "E caderine", "text": ""}
{"id": "1853911", "revid": "34928", "url": "https://it.wikipedia.org/wiki?curid=1853911", "title": "Lingua originaria", "text": ""}
{"id": "1853915", "revid": "121870022", "url": "https://it.wikipedia.org/wiki?curid=1853915", "title": "Carmela Soprano", "text": "Carmela DeAngelis Soprano, interpretata dall'attrice Edie Falco, \u00e8 la coprotagonista della serie televisiva \"I Soprano\": \u00e8 infatti la moglie del boss mafioso Tony Soprano. Dopo il marito, \u00e8 la figura maggiormente analizzata dall'ideatore della serie David Chase nell'arco delle 6 stagioni.\nIn italiano \u00e8 doppiata da Anna Cesareni.\nBiografia.\nFiglia di Hugh e Mary De Angelis (anch'essa quindi, come il futuro marito, di origini italoamericane), Carmela ha conosciuto Tony ai tempi del liceo.\nDopo una corte serrata (molti sono i riferimenti a questi eventi nei dialoghi, anche se mai vengono mostrate scene al riguardo), Carmela accetta il fidanzamento e sposa in seguito Tony, da cui ha i due figli, Meadow e Anthony Jr.\nCarmela, donna forte e carismatica, oltre ad occuparsi dell'istruzione e della gestione familiare, si pu\u00f2 considerare a tutti gli effetti il prototipo della moglie di un boss: al corrente della natura criminale del congiunto e delle sue infedelt\u00e0, sa custodire ogni segreto, difende il marito davanti a estranei e all'FBI e gli \u00e8 sempre vicina nei momenti di difficolt\u00e0.\nIl legame con Tony \u00e8, nonostante le vicissitudini e i drammi ricorrenti, intenso e profondo, come dimostrano le puntate iniziali della stagione 6.\nSolo nella stagione 4 in Carmela si risveglia una volont\u00e0 d'indipendenza e di emancipazione e, spinta dall'infatuazione per il sicario Furio Giunta, porta alle estreme conseguenze il rapporto con Tony: dopo furibonde liti familiari, i due si separano.\nMa Tony (stagione 5) non vuole saperne di divorziare, anche perch\u00e9 Carmela \u00e8 depositaria d'innumerevoli segreti riguardanti le sue attivit\u00e0 e potrebbe essere facilmente ricattabile dall'FBI durante qualche incriminazione.\nFaticosamente, e anche per l'impossibilit\u00e0 di mantenere, senza il marito, il lussuoso stile di vita a cui \u00e8 abituata, Carmela si riavvicina a Tony: si dedica alla costruzione di una casa che definisce il suo \"investimento per il futuro\" e rimane, fino alla fine, al fianco del marito, condividendo, di fatto, il suo oscuro destino.\nAmicizie.\nNel corso delle stagioni Carmela intrattiene legami d'amicizia con molti personaggi: da Rosalie Aprile, che pu\u00f2 a ragione definirsi la sua migliore amica (con lei compie un viaggio a Parigi che viene ricordato anche nel penultimo episodio), ad Angie Bonpensiero e Gabriella Dante, mogli di altri capi della famiglia mafiosa.\nMa sono soprattutto le amicizie maschili ad essere interessanti, sul piano narrativo, per il personaggio di Carmela. Dal rapporto ambiguo con un sacerdote, padre Phil Intintola, con cui passa un'equivoca notte sola in casa (ep. 5) a Victor Musto, col quale inizia una relazione che viene subito troncata, passando per il gi\u00e0 citato Furio.\nDopo la separazione con Tony (ep. 52) Carmela inizia a frequentare il prof. Robert Wegler, attratta dalla sua intelligenza e dalle maniere educate (l'esatto contrario, per certi versi, di Tony).\nTuttavia, dopo questa esperienza e il riavvicinamento col marito, Carmela non avr\u00e0 pi\u00f9 sbandate amorose, e si concentrer\u00e0 sulla famiglia e sulla casa in costruzione, basata su un suo progetto."}
{"id": "1853916", "revid": "36426", "url": "https://it.wikipedia.org/wiki?curid=1853916", "title": "Area archeologica di Paestum", "text": ""}
{"id": "1853917", "revid": "183483", "url": "https://it.wikipedia.org/wiki?curid=1853917", "title": "Gamma Aurigae", "text": ""}
{"id": "1853923", "revid": "110157", "url": "https://it.wikipedia.org/wiki?curid=1853923", "title": "Museo archeologico nazionale di Ferrara", "text": "Il Museo archeologico nazionale di Ferrara \u00e8 ospitato presso palazzo Costabili. Nella struttura sono esposti diversi manufatti provenienti dagli scavi della citt\u00e0 etrusca di Spina, fiorita tra il VI e il III secolo a.C.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nDescrizione.\nLa citt\u00e0 di Spina, abbandonata durante il II secolo a.C., venne scavata in seguito alla riscoperta legata alle opere di prosciugamento delle Valli di Comacchio. Nella necropoli sono state trovate pi\u00f9 di 4.000 tombe, alle quali vanno aggiunti gli scavi di una parte dell'abitato.\nIl percorso espositivo \u00e8 organizzato su due piani. Al piano terra si trovano le sale dedicate all'abitato di Spina e alle attivit\u00e0 che vi si praticavano. Sezioni apposite sono dedicate alla vita religiosa e al variegato popolamento della citt\u00e0, visto attraverso le testimonianze epigrafiche. Sempre al piano terra sono posizionate anche le due imbarcazioni monossili (comunemente indicate come \"piroghe\") recuperate nel 1948 in Valle Isola e risalenti ad epoca tardo-romana (III-IV secolo a.C.).\nAl piano nobile sono esposti, con criterio cronologico, una selezione tra i corredi pi\u00f9 significativi provenienti dalle numerosissime tombe rinvenute nella necropoli. Tra i pezzi pi\u00f9 pregiati figurano le splendide ceramiche attiche a figure rosse (crateri, kylikes, anfore, hydrie) prodotte da importanti artisti ateniesi del V e IV secolo a.C. Le pitture rappresentano scene mitologiche e di vita quotidiana, e testimoniano la diffusione dell'arte greca in ambito etrusco. Altre ceramiche, prevalentementemente del IV e III secolo a.C. provengono dalla Magna Grecia e dalla Sicilia. Di produzione etrusca sono oggetti soprattutto in bronzo, quali candelabri, tripodi, sostegni.\nDa notare le ceramiche alto adriatiche, prodotte localmente quando cessarono i contatti con la Grecia. \nUna menzione a parte meritano i gioielli in oro, argento, ambra e pietre semipreziose, che testimoniano l'abilit\u00e0 tecnica raggiunta dagli artigiani dell'Etruria padana e centroitalica. "}
{"id": "1853924", "revid": "767487", "url": "https://it.wikipedia.org/wiki?curid=1853924", "title": "Abbasso le donne", "text": "Abbasso le donne (\"Dames\") \u00e8 un film del 1934 diretto da Ray Enright. I numeri musicali sono creati e diretti da Busby Berkeley.\nTrama.\nL'eccentrico Ezra Ounce, prima di lasciare il suo denaro al cugino Horace e alla sua famiglia composta dalla moglie Mathilda e dalla figlia Barbara, vuole controllare la moralit\u00e0 degli eredi. Ma i parametri di Ezra sono troppo rigidi: Barbara, ad esempio, \u00e8 innamorata di Jimmy Higgens, un aspirante attore anche lui appartenente alla famiglia Ounce, ma ritenuto da Ezra una pecora nera. Horace, dal canto suo, bench\u00e9 innocente, viene ricattato da Mabel Anderson che, sul treno, ha dormito nel suo stesso scompartimento. L'uomo, per non perdere i milioni di Ezra, paga la ricattatrice che, con quei soldi, finanzia un sontuoso musical a cui partecipano sia Jimmy che Barbara. Intanto, Ezra ha istituito la Fondazione Ounce il cui scopo \u00e8 moralizzare l'America. A Broadway, vuole interrompere lo spettacolo, ritenuto indecente: quando agiter\u00e0 il fazzoletto, i suoi accoliti dovranno intervenire.\nIl ritardo di Barbara sta per far saltare uno dei numeri dello show ma la ragazza viene sostituita in scena da Mabel. Ezra, Orazio e Mathilda si mettono a bere un elisir salutista, finendo con l'ubriacarsi. Quando poi Barbara arriva e si mette a cantare, saluta Ezra dal palcoscenico che risponde agitando il fazzoletto, provocando cos\u00ec la reazione dei teppisti che credono sia il segnale convenuto per cominciare la gazzarra. All'arrivo della polizia, tranne Matilda che va a finire in guardina, tutti gli altri sono felicemente brilli, ubriachi d'elisir.\nProduzione.\nIl film fu prodotto dalla Warner Bros. Le riprese iniziarono il 28 marzo 1934; Busby Berkeley complet\u00f2 le sue scene il 3 luglio dopo che Ray Enright aveva gi\u00e0 finito le sue a met\u00e0 aprile.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 30 ottobre 1934 con il numero LP4987.\nDistribuito da The Vitaphone Corporation (Warner Bros.) con il titolo originale \"Dames\", il film usc\u00ec nelle sale cinematografiche USA il 1\u00ba settembre 1934 dopo essere stato presentato in prima il 16 agosto. Nel Regno Unito, la prima si tenne a Londra il 5 settembre 1934; la Warner Bros. lo distribu\u00ec sul mercato britannico l'anno seguente, il 18 febbraio."}
{"id": "1853925", "revid": "767487", "url": "https://it.wikipedia.org/wiki?curid=1853925", "title": "Delta Force (film)", "text": "Delta Force \u00e8 un film statunitense del 1986 diretto da Menahem Golan con Chuck Norris e Lee Marvin. Questo film \u00e8 ispirato ad un fatto realmente accaduto il 14 giugno 1985, con il dirottamento del volo TWA 847 Il Cairo - San Diego subito dopo il decollo dallo scalo intermedio di Atene.\nIl film ha avuto due seguiti, \"Colombia Connection - Il massacro\" (1990) e \"Delta Force 3 - Missione nel deserto\" (1991).\nTrama.\nUn aereo statunitense, partito da Atene e diretto negli USA, poco dopo il decollo viene dirottato da un gruppo di terroristi islamici di nazionalit\u00e0 palestinese, che prendono in ostaggio tutti i passeggeri e l'equipaggio, oltre 140 persone. Scott McCoy e Nick Alexander, due ufficiali del gruppo d'\u00e9lite di forze speciali statunitensi \"Delta Force\", vengono immediatamente spediti verso il Medio Oriente, allo scopo di liberare gli ostaggi, in maggior parte americani. L'aereo, dopo aver fatto scalo a Beirut dove altri terroristi sono saliti a bordo e portato via un gruppo di ostaggi di religione ebraica, si dirige verso Algeri, dove allo stesso tempo giunge anche il velivolo da trasporto con a bordo la Delta Force. Qui, dopo una serie di trattative, i terroristi lasciano liberi le donne e i bambini ma, a seguito di un fallito tentativo di irruzione da parte della Delta Force, immediatamente ripartono dopo aver ucciso uno degli ostaggi rimasti sull'aereo, che ritorna a Beirut.\nL'aereo con la Delta Force atterra invece a Tel Aviv dove, con l'aiuto di alcuni agenti israeliani, McCoy e Alexander preparano la missione di salvataggio. Giunti successivamente in Libano segretamente via mare, McCoy viene a sapere che gli ostaggi sono stati nascosti in una scuola vicino al mare. Mentre Alexander circonda l'edificio, McCoy con la propria squadra d'attacco vi penetra attraverso le tubazioni di scarico di mare. Liberati gli ostaggi, si nota che alcuni mancano all'appello: Scott, con una super motocicletta dotata di missili micidiali, va alla ricerca di Abdul, il capo dei terroristi, e dopo uno scontro a fuoco riesce ad eliminarlo.\nRientrata tutta l'unit\u00e0 a Beirut ed annientati gli uomini che sorvegliavano gli ultimi ostaggi, la Delta Force si impossessa dell'aereo; sopraggiungono per\u00f2 altri arabi, di guardia all'interno dell'aeroporto, che iniziano a far fuoco contro il velivolo per impedirgli di decollare, ma ecco che arriva McCoy con la sua moto, il quale riesce a neutralizzare anche gli ultimi nemici e salire non senza difficolt\u00e0 sull'aereo gi\u00e0 in fase di rullaggio. Tutti insieme rientrano in Israele, dove gli ostaggi possono finalmente riabbracciare i propri congiunti in attesa all'aeroporto.\nLa missione della Delta Force \u00e8 brillantemente compiuta e l'intera squadra riparte per tornare a casa.\nProduzione.\nCasting.\nPer interpretare la parte di Scott McCoy venne scelto subito Chuck Norris, dopo che lo stesso regista Golan rimase impressionato dalla sua interpretazione del colonnello Braddock in \"Rombo di tuono\".\nPer interpretare la parte del colonnello Nick Alexander, inizialmente fu scelto Lee Van Cleef, ma l'attore rifiut\u00f2 dicendo che ormai non era pi\u00f9 interessato a quel genere di film. Dopo venne scelto Lee Marvin che durante le riprese del film svilupp\u00f2 una grande amicizia con lo stesso Norris.\nCuriosit\u00e0.\nLa scena iniziale \u00e8 chiaramente ispirata all'Operazione Eagle Claw fallita che doveva liberare gli ostaggi americani all'ambasciata USA a Teheran. &lt;br&gt;\nIl 16 febbraio 2008, Chuck Norris \u00e8 stato ospite al programma di Rai 1 I migliori anni. Durante l'intervista l'attore ha dichiarato che inizialmente il film era stato proposto come film d'azione, ma che alla fine si \u00e8 trasformato in una vera e propria protesta verso i crimini di guerra. Inoltre l'attore ha rivelato che durante le riprese del film l'attore Robert Forster, che impersonava il capo dei terroristi, ebbe un diverbio con Lee Marvin ed a seguito di ci\u00f2 si rifiut\u00f2 di recitare per una intera settimana. Nella scena iniziale si vede l'uomo all'interno di un elicottero in fiamme che sta per esplodere, che poi sar\u00e0 lo stesso che morir\u00e0 alla fine del film. &lt;br&gt;\nIn questo film \u00e8 presente anche Robert Vaughn, che ha interpretato anche un episodio della serie Walker Texas Ranger, sempre con Chuck Norris. Questo \u00e8 l'ultimo film interpretato da Lee Marvin.\nTrasmesso per la prima volta su Rai Uno nel febbraio 1990, ebbe un ascolto di 9.103.000 spettatori pari al 31,04 di share.\nLuoghi delle riprese.\nIl film fu interamente prodotto in Israele. Le riprese costarono circa 10.000.000 di dollari per girarlo in un luogo cos\u00ec ben curato. Fu proprio il regista Menahem Golan a scegliere come luogo delle riprese Israele, dicendo che gli ricordava molto la guerra e ricordando che anche suo padre era morto l\u00ec. La scena iniziale del decollo dell'aereo all'inizio del dirottamento era stata invece girata in Grecia, precisamente all'aeroporto Ellinikon ad Atene.\nColonna sonora.\nLa colonna sonora \u00e8 composta da Alan Silvestri, gi\u00e0 noto per le musiche di \"Ritorno al futuro\" e \"All'inseguimento della pietra verde\". Quella di \"Delta Force\" \u00e8 una delle colonne sonore pi\u00f9 apprezzate della carriera di Silvestri.\nAccoglienza.\nCritiche.\nIl film \u00e8 considerato il pi\u00f9 riuscito da Chuck Norris. Questo \u00e8 stato il giudizio di molti critici attenti come Morandini dicendo che \"mai nella televisione statunitense si era visto un film che esprimesse cos\u00ec bene il razzismo e la realt\u00e0 della seconda guerra mondiale\". Infatti il film in alcune scene fa vedere chiaramente il trattamento della gente comune o matricole di campi di concentramento.\nAltri invece dissero che era un film su cui riflettere sulla realt\u00e0 di allora e di quanto tragedie cos\u00ec rimangano nel tempo. Molti fan diedero una valutazione dell'8,5 su 10. Il film venne anche promosso per essere rivisto in TV. Roger Ebert ha dato una recensione positiva con 3 stelle su 4. Definendolo \"un film d'azione, di ritmo e di grande emozione\". Su IMDb ha dato una valutazione di 5,5 su 10. Oggi il film \u00e8 considerato uno dei migliori film d'azione degli anni ottanta.\nIncassi.\nIl budget fu di circa dieci milioni di dollari. Nel weekend d'apertura il film ha incassato 5.959.505 dollari. In USA il film incass\u00f2 complessivamente 17.768.900 dollari."}
{"id": "1853929", "revid": "1745361", "url": "https://it.wikipedia.org/wiki?curid=1853929", "title": "Azzurro (programma televisivo)", "text": "Azzurro, o sottotitolato col denominativo Estate d'Europa, \u00e8 stato un programma televisivo musicale ideato da Vittorio Salvetti e andato in onda dal 1982 al 1992, nelle sue prime due edizioni su Rai Due e successivamente da Italia 1.\nIl programma.\n\"Azzurro\" nacque da un'idea di Vittorio Salvetti: una manifestazione canora che porti fortuna ai giocatori della Nazionale italiana di calcio (colloquialmente noti come gli \"Azzurri\"), che poco tempo dopo sarebbero diventati campioni del mondo al campionato mondiale di calcio 1982 in Spagna. L'obiettivo dichiarato della manifestazione era inoltre quello di promuovere la musica italiana con un meccanismo di votazione e di partecipazione, differente dalle solite manifestazioni canore.\nSede storica della trasmissione era il Teatro Petruzzelli di Bari, che ha ospitato la manifestazione dal 1982 al 1989 eccezion fatta per il 1984, anno in cui il festival si svolse al Teatro Nazionale di Milano. Mentre nel 1990 e nel 1991 la manifestazione si svolse rispettvamente al Palazzo del Cinema di Venezia e in Piazza dei Signori a Vicenza, per quella che fu l'ultima edizione - nel 1992 - questa ritorn\u00f2 a Bari nel nuovo TeatroTeam, dato che il Petruzzelli nel frattempo era andato distrutto in un incendio nell'ottobre 1991.\nMeccanismo di partecipazione e votazione.\nA parte le ultime due edizioni dove la competizione era stata abolita, il meccanismo era quello di una gara a squadre di cantanti e gruppi che si scontravano per aggiudicarsi la vittoria. I nomi delle squadre seguivano temi precisi: nella prima edizione generi musicali, poi animali con colori forti, poi ancora elementi della flora, quindi tema acquatico con colori forti, tema acquatico semplice, infine colori.\nLa vittoria veniva decretata da una giuria formata da cento persone selezionate dalla Doxa, societ\u00e0 specializzata in sondaggi d\u2019opinione. Accanto a tale giuria se ne affiancava un'altra composta da giornalisti di testate nazionali come \"La Gazzetta dello Sport\", \"Il Messaggero\", \"Corriere della Sera\", \"La Gazzetta del Mezzogiorno\" e \"Ciak\", e di conduttori radiofonici di stazioni quali Radio Dimensione Suono, Radio Italia e Radio Milano International. Ad effettuare i vari collegamenti tra le radio vi era Corrado Tedeschi."}
{"id": "1853934", "revid": "2032913", "url": "https://it.wikipedia.org/wiki?curid=1853934", "title": "The Album", "text": ""}
{"id": "1853947", "revid": "36426", "url": "https://it.wikipedia.org/wiki?curid=1853947", "title": "Lugagnano Val D'Arda", "text": ""}
{"id": "1853948", "revid": "119829164", "url": "https://it.wikipedia.org/wiki?curid=1853948", "title": "Kaiser-Walzer", "text": "Kaiser-Walzer (Valzer dell'Imperatore) op. 437, \u00e8 un valzer di Johann Strauss (figlio).\nNell'autunno del 1889 Johann Strauss si esib\u00ec in 5 concerti in occasione della nuova apertura della sala da concerti \"Konigsbau\" a Berlino.\nPrima che il compositore partisse per la Germania, la stampa viennese diede l'annuncio che Strauss avrebbe presentato al suo editore di Berlino un nuovo valzer, dal titolo \"Mano nella Mano\".\nQuel titolo faceva riferimento ai festeggiamenti che si erano svolti nell'agosto 1889 in occasione della visita dell'imperatore Francesco Giuseppe d'Austria all'imperatore di Germania Guglielmo II per rafforzare ancor di pi\u00f9 i rapporti fra i due Imperi.\nL'editore Fritz Simrock sugger\u00ec a Strauss che \"Kaiser-Walzer\" si sarebbe potuto dimostrare un titolo pi\u00f9 adatto per l'opera: in questo modo il valzer sarebbe stato apparentemente dedicato ad entrambi i monarchi e in questo modo la vanit\u00e0 di entrambi sarebbe stata appagata. Fu cos\u00ec, con questo titolo, che questo valzer ebbe la sua prima esecuzione a Berlino il 21 ottobre 1889.\nQuesta composizione \u00e8 inclusa nella colonna sonora del film \"L'ultimo imperatore\", film del 1987 di Bernardo Bertolucci.\nComposizione.\n&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key a \\minor \\time 2/2\n \\tempo \\markup {\n \\column {\n &lt;c e,&gt;-.\\pp g4-. &lt;c e,&gt;-. g4-. &lt;c e,&gt;-. g4-. &lt;c e,&gt;-. g4-. &lt;e' c g&gt; r8 &lt;e c&gt;8 &lt;e g&gt;4 r8 &lt;d b&gt;8 &lt;d b f'&gt;4 &lt;d b f'&gt; &lt;c e&gt; r &lt;c e&gt; r8 &lt;c e&gt;8 &lt;e g&gt;4 r8 &lt;g b&gt;8 4 &lt;g e c&gt; r\n \\new Staff { \\key a \\minor \\time 2/2 \\clef bass\n &lt;c, c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-.\n \u00bb\n&lt;/score&gt;\n&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key f \\minor \\time 3/4 \n \\tempo \\markup {\n \\column {\n r &lt;aes' aes'&gt;-.( &lt;aes aes'&gt;-.) &lt;aes aes'&gt;( &lt;g g'&gt; c) &lt;c f,&gt;2.( &lt;bes f&gt;) r4 &lt;g g'&gt;4-.( &lt;g g'&gt;-.) &lt;g g'&gt;( &lt;f f'&gt; bes) &lt;bes ees,&gt;2.( &lt;aes ees&gt;) r4 f'4-.( f-.) f ( ees aes,) aes\\mordent( g) aes bes2\n \\new Dynamics {\n s\\p\n \\new Staff { \\key f \\minor \\time 3/4 \\clef bass\n c,4 &lt;aes' ees'&gt; &lt;aes ees'&gt; c, &lt;aes' ees'&gt; &lt;aes ees'&gt; des, &lt;bes' des&gt; &lt;bes des&gt; des, &lt;bes' des&gt; &lt;bes des&gt; bes, &lt;bes' des&gt; &lt;bes des&gt; ees, &lt;g des'&gt; &lt;g des'&gt; c, &lt;ees c' aes&gt; &lt;ees c' aes&gt; c &lt;ees c' aes&gt; &lt;ees c' aes&gt; aes, &lt;aes' ees' c&gt; &lt;aes ees' c&gt; aes, &lt;aes' ees' c&gt; &lt;aes ees' c&gt; ees &lt;bes' des&gt; &lt;bes des&gt; ees,\n \u00bb\n&lt;/score&gt;\nConcerto di Capodanno di Vienna.\nL'avvento del Concerto di Capodanno di Vienna \u00e8 il seguente."}
{"id": "1853949", "revid": "2010048", "url": "https://it.wikipedia.org/wiki?curid=1853949", "title": "Finale (software)", "text": "Finale \u00e8 un programma di video-notazione musicale computerizzata sviluppato dalla MakeMusic e compatibile con piattaforme Windows e Macintosh. \u00c8 disponibile in versione Notepad, Songwriter, Printmusic e Finale. Quest'ultima \u00e8 la pi\u00f9 potente e versatile.\nI documenti creati dal software, che sino alla versione 2012 avevano estensione .mus, dalla versione 2014 hanno estensione .MUSX. (formato binario proprietario); \u00e8 comunque possibile creare delle copie di backup e di autosalvataggio con estensioni che, dalla nuova versione 2014 prendono il nome di .BAKX e .ASVX.\nL'ultima versione \u00e8 Finale 26.\nCaratteristiche.\nQuesto programma visualizza il pentagramma sullo schermo dove \u00e8 possibile inserire simboli notazionali come note, pause, legature ed altri simboli musicali, tramite tastiera, mouse, sintetizzatore e tastierino numerico. L'inserimento pu\u00f2 avvenire anche attraverso il canto o il suono di strumenti musicali, affidando al programma il riconoscimento dell'altezza delle note eseguite. I simboli musicali (e gli eventuali righi) possono essere totalmente editabili a livello grafico, per consentire la creazione di partiture musicali anche lontanissime dalla scrittura tradizionale. Apposite font (alcune in dotazione, altre di terze parti) possono imitare vari tipi di scrittura o stili di scrittura, ad esempio quella quadrata medievale o quella manuale in uso nel jazz. \nSi pu\u00f2 anche:"}
{"id": "1853957", "revid": "287204", "url": "https://it.wikipedia.org/wiki?curid=1853957", "title": "Five Dock", "text": "Five Dock \u00e8 un sobborgo di Sydney, nello Stato del Nuovo Galles del Sud, Australia. Five Dock \u00e8 situato 10\u00a0km ad ovest dalla City di Sydney e fa parte del Local Government Area della City of Canada Bay.\nFive Dock con un'area totale di 2,45\u00a0km\u00b2 \u00e8 situato nell'estrema parte meridionale della penisola di Drummoyne e confina a sud con i sobborghi di Ashfield e Croydon, a sud-ovest con il sobborgo di Burwood, ad ovest con i sobborghi di Canada Bay e Concord, a nord con la Hen and Chicken Bay e i sobborghi di Wareemba e Russell Lea, ad est con il sobborgo di Rodd Point e a sud-est con il sobborgo di Haberfield.\nLa zona commerciale di Five Dock \u00e8 costituita da una serie di negozi, banche e ristoranti situati lungo la Great North Road, nel tratto compreso tra Lyons Road e Queens Road.\nL'origine del nome.\nIl primo riferimento scritto riguardante Five Dock \u00e8 un articolo comparso nel The Sydney Gazette del 3 febbraio 1805 che menziona \"Five Dock Bay\".\nMolte fonti sono concordi che l'origine del nome sia dovuto alla forma di un cinque (five in inglese) della baia lungo il fiume Paramatta.\nSecondo una pubblicazione del \"Maritime Services Board\", del Porto di Sydney (volume 9, No 3, Settembre 1965) \u201cNella parte Nord-Est della baia c'erano cinque rientranze create dall'erosione dell'acqua, attualmente ne rimangono solo due\u201d.\nSecondo \u201cThe Book of Sydney Suburbs\u201d le tre rientranze scomparse, sono state distrutte dalla costruzione della parte meridionale del ponte Gladesville.\nPrime esplorazioni ed insediamenti.\nLa prima esplorazione dell'area avvenne non molto tempo dopo l'arrivo della First Fleet nel 1788.\nLa prima spedizione fu capitanata dal Capitano John Hunter, vennero esplorate le zone di Iron Cove, Drummoyne, Five Dock Bay e Hen and Chicken Bay. Negli anni immediatamente successivi a questa prima spedizione seguirono degli insediamenti sparsi e irregolari nella parte nord-occidentale dell'Iron Cove Creek e successivamente lungo quella che adesso \u00e8 Paramatta Road.\nIl 13 dicembre 1794 il sindaco di Sydney Francis Grose diede in concessione alcuni appezzamenti di terreno della penisola a privati e agricoltori. Questo tentativo di far sviluppare l'area non ebbe i risultati sperati e le concessioni vennero annullate. Nel 1806 il Governatore King diede in concessione a John Harris un terreno di 6\u00a0km\u00b2 che includeva l'area adesso occupata dai sobborghi di Five Dock, Wareemba, Russell Lea, Rodd Point e Drummoyne. Questa area molto estesa divenne conosciuta con il nome di Five Dock Farm.\nJohn Harris, non si stabil\u00ec mai in maniera definitiva in questa zona sebbene avesse costruito una propria abitazione. Inoltre vietava in maniera assoluta la presenza nell'area di qualsiasi occupante abusivo anche con vari annunci comparsi sulla Sydney Gazette.\nDi conseguenza l'area rimase inviolata per una trentina d'anni.\nLa prima strada locale fu costruita dal banditore Samuel Lyons, che acquist\u00f2 Five Dock Farm da Harris nel 1836. Questa strada adesso porta il suo nome. Lyons suddivise l'area in 133 lotti e li vendette all'asta.\nXIX secolo.\nLa popolazione cominci\u00f2 a incrementare alla fine del XIX secolo. L'area fu raggiunta da un servizio di battelli nel 1834 che veniva utilizzato principalmente dalla popolazione residente vicino al fiume Paramatta, mentre i residenti delle zone interne erano costretti ad un lungo tratto a piedi fino alla stazione ferroviaria di Ashfield sin quando nel 1874 l'area fu servita da un servizio di diligenze a cavallo che percorrevano la via che ora corrisponde a Paramatta Road.\nLa prima scuola pubblica fu inaugurata nel 1861 nei terreni della chiesa anglicana St. Alban.\nNel 1881 l'area di Five Dock fu collegata con Hunters Hill dal ponte Gladesville.\nUna linea di tram a vapore \u00e8 stata introdotta il 14 ottobre 1890, il percorso del tram partiva da Leichhardt e terminava all'incrocio tra Great North Road e Lyons Road. Da Leichhardt un tram elettrico continuava il percorso fino a Circular Quay. La linea tramviaria fu estesa da Lyon Road fino ad Abbotsford nel 1893. Alla fine del XIX sec. Five Dock era ancora un sobborgo prettamente rurale.\nXX secolo.\nUn colorito e vivace dibattito fior\u00ec negli anni 1921-22 riguardo al cambiamento del nome del sobborgo, ma nel referendum avvenuto il 2 dicembre 1922 vinse il no.\nAlla fine degli anni venti grazie all'introduzione di autobus pubblici che svolgevano un servizio di collegamento diretto col centro di Sydney e ulteriori frazionamenti dei terreni, Five Dock perde definitivamente il proprio carattere rurale che aveva mantenuto sin dai primi insediamenti europei. Nella prima met\u00e0 del XX secolo sono stati edificati molti immobili di tipo industriale e residenziale. Negli ultimi anni molte delle vecchie aree industriali sono state convertite in aree residenziali.\nAbitazioni.\nLe abitazioni di Five Dock sono in maggioranza villini. Come nei sobborghi limitrofi, Five Dock ha dei ben preservati esempi di abitazioni si Stile Federazione e California Bungalow.\nSono presenti anche abitazioni con stili architettonici di influenza italiana o greca spesso con ornamenti e decorazioni come archi, colonne e statuette.\nDurante lo sviluppo successivo al secondo dopoguerra nel sobborgo sono sorti diversi palazzi con appartamenti. Inoltre vari siti industriali sono stati riconvertiti in appartamenti come ad esempio l'edificio dell'ex Energy Australia, situato in Fairlight Street, dal quale sono stati ricavati 93 unit\u00e0 abitative.\nSociet\u00e0.\nEvoluzione demografica.\nFive Dock, secondo il censimento del 2001, ha una popolazione di 7.328 abitanti. Come i sobborghi limitrofi di Haberfield e Leichhardt, Five Dock ha un'alta percentuale di abitanti di origine italiana, circa il 13% \u00e8 nata in Italia. Questa influenza italiana si riflette nello stile dei ristoranti, dei bar e dei generi alimentari del sobborgo. La scuola pubblica di Five Dock ha istituito un corso di lingua italiana dal 1981, inoltre a Five Dock ogni anno ha luogo una festa chiamata Ferragosto, basata sulla ricorrenza italiana. Altra comunit\u00e0 numerosa \u00e8 quella di origine greca."}
{"id": "1853958", "revid": "3115", "url": "https://it.wikipedia.org/wiki?curid=1853958", "title": "Ferrari F430 Challenge", "text": "La F430 Challenge \u00e8 un'autovettura da competizione costruita dalla Ferrari dal 2006.\nIl modello \u00e8 largamente basato su un'auto prodotta di serie, la F430. L'aspetto che pi\u00f9 le accomuna \u00e8 il motore di quest'ultima, vale a dire un V8 da 4,3 L di cilindrata. Il propulsore \u00e8 centrale con trazione posteriore. La trasmissione ha un cambio sequenziale a sei rapporti.\n\u00c8 stata introdotta nel 2005 al Salone dell'automobile di Francoforte per competere nel campionato Ferrari Challenge, sostituendo in tale contesto la Ferrari 360 Modena a partire dal 2007.\nCaratteristiche tecniche rispetto alla F430.\nLa F430 Challenge \u00e8 basata completamente sul modello da strada F430. Il propulsore \u00e8 rimasto lo stesso, alcuni cambiamenti furono applicati al corpo vettura. La trasmissione derivava dalle Ferrari di Formula 1, ed offriva lo stesso tempo di cambiata di 150 millisecondi della F430. Per la Challenge, la quinta e la sesta marcia sono state riviste, cos\u00ec come la riduzione finale. Il peso \u00e8 ben equilibrato, e diminuisce gli sforzi nelle varie parti della vettura, in particolare per l'abitacolo.\nAll'interno la F430 Challenge non ha tappetini, \u00e8 senza autoradio ed i sedili standard sono stati sostituiti con analoghi per la competizione. Una sorte simile \u00e8 toccata al volante, che \u00e8 rimovibile per garantire facile accesso alla vettura. Ha anche bottoni e un'interfaccia con gli strumenti per le comunicazioni con il box. \n\u00c8 presente una gabbia roll-bar integrale ed \u00e8 installata strumentazione da gara. La scatola del cambio \u00e8 stata conservata, mentre il controllo della trazione ed il sistema che controlla la stabilit\u00e0 sono permanentemente disabilitati. Non fu tenuto neppure l'ABS. Le modifiche per le corse sono state applicate per molti altri componenti, tra cui il differenziale che ora \u00e8 meccanico e le sospensioni.\nPrestazioni.\nIl motore fu lo stesso V8 a 90\u00b0 da 4,3 L di cilindrata della F430. La potenza erogata \u00e8 quindi la stessa, vale a dire 483 hp come la stessa \u00e8 la coppia motrice, cio\u00e8 di 465 N\u2022m. Il propulsore, che non \u00e8 sovralimentato, \u00e8 equipaggiato da un doppio albero a camme in testa che movimenta 4 valvole per cilindro. \u00c8 un motore centrale longitudinale, vale a dire \u00e8 posizionato dietro l'abitacolo.\nLa trasmissione ha un cambio a sei rapporti sequenziale azionato da levette derivato dalla F430, che pu\u00f2 cambiare marcia in 150 millisecondi. I freni sono in carbonio e composti ceramici che sono resistenti al \"fading\", cio\u00e8 la tendenza dell'impianto frenante a perdere efficacia dopo un uso intensivo, per esempio durante le competizioni.\nSia le sospensioni anteriori che posteriori sono a doppio braccio trasversale e con barre anti-rollio. Il sistema di scarico fu aggiornato spostando i tubi di scappamento pi\u00f9 in alto nella parte posteriore dell'auto. La parte posteriore include anche una nuova griglia per ottimizzare lo smaltimento del calore dal vano motore."}
{"id": "1853960", "revid": "122832402", "url": "https://it.wikipedia.org/wiki?curid=1853960", "title": "Bella di padella", "text": "Bella di padella \u00e8 l'album di debutto di Francesco Facchinetti (DJ Francesco), pubblicato nel 2004, in seguito al successo ottenuto l'anno precedente dal singolo \"La canzone del capitano\", scritto insieme a Davide Primiceri e Alberto Rapetti.\nL'album \u00e8 composto da due CD: il primo contiene dieci canzoni dell'artista, mentre nel secondo gli stessi brani sono presenti in versione strumentale, con e senza cori."}
{"id": "1853968", "revid": "1104133", "url": "https://it.wikipedia.org/wiki?curid=1853968", "title": "Il mondo di Francesca", "text": "Il mondo di Francesca \u00e8 il secondo album di DJ Francesco, pubblicato nel 2005. Il primo e unico singolo estratto dall'album \u00e8 stato \"Francesca\" che \u00e8 arrivato, in Italia alla posizione numero 13."}
{"id": "1853972", "revid": "1566286", "url": "https://it.wikipedia.org/wiki?curid=1853972", "title": "Ai vostri ordini signora!", "text": "Ai vostri ordini signora! (\"Fancy Pants\") \u00e8 un film del 1950 diretto da George Marshall."}
{"id": "1853973", "revid": "112323683", "url": "https://it.wikipedia.org/wiki?curid=1853973", "title": "Vivere normale", "text": "Vivere normale \u00e8 il terzo album di DJ Francesco, pubblicato nel 2007, che da questo album in poi utilizzer\u00e0 il suo vero nome Francesco Facchinetti.\nL'album contiene la traccia \"Vivere normale\", che Francesco ha presentato insieme al padre Roby al Festival di Sanremo 2007."}
{"id": "1853974", "revid": "195739", "url": "https://it.wikipedia.org/wiki?curid=1853974", "title": "IBMDR", "text": ""}
{"id": "1853976", "revid": "216538", "url": "https://it.wikipedia.org/wiki?curid=1853976", "title": "Walt Disney Animated Classic", "text": ""}
{"id": "1853978", "revid": "307923", "url": "https://it.wikipedia.org/wiki?curid=1853978", "title": "Rolls-Royce Exe", "text": "Il Rolls-Royce Exe, chiamato anche Rolls-Royce \"Boreas\", era un motore aeronautico sperimentale 24 cilindri ad X raffreddato ad aria, realizzato dalla britannica Rolls-Royce Limited negli anni trenta.\nProgettato per essere il motore primario che avrebbero dovuto adottare i nuovi velivoli della Fairey Aviation Company Limited e destinati alla Fleet Air Arm, quali il Fairey Barracuda, in realt\u00e0 non super\u00f2 mai la fase della sperimentazione, un destino condiviso anche dai Peregrine, sviluppato proprio dall'Exe, e Vulture.\nL'Exe era caratterizzato da una disposizione dei cilindri ad X, ricavata dall'unione di due motori a V aventi un albero a gomiti comune, una distribuzione realizzata con valvole e fodero, un riduttore di velocit\u00e0 interposto tra l'albero motore e l'asse dell'elica e la scelta del raffreddamento ad aria.\nAnalogamente a quanto realizzato anche dalle aziende delle potenze dell'Asse per\u00f2, a causa di continui problemi di vibrazioni e messa a punto, nessun motore avente questo tipo di configurazione riusc\u00ec mai ad essere avviato alla produzione.\nLo sviluppo degli Exe, sorte poi toccata anche a Peregrine e Vulture, venne prima interrotto nell'agosto 1939 per essere poi definitivamente cancellato nell'agosto 1940 a causa della priorit\u00e0 concessa allo sviluppo degli affidabili V12 Merlin gi\u00e0 in produzione ed allo sviluppo dei nuovi Griffon."}
{"id": "1853980", "revid": "1305772", "url": "https://it.wikipedia.org/wiki?curid=1853980", "title": "Bonfire", "text": ""}
{"id": "1853982", "revid": "834", "url": "https://it.wikipedia.org/wiki?curid=1853982", "title": "Cacumen", "text": ""}
{"id": "1853989", "revid": "12290", "url": "https://it.wikipedia.org/wiki?curid=1853989", "title": "Superskrull", "text": ""}
{"id": "1854000", "revid": "486946", "url": "https://it.wikipedia.org/wiki?curid=1854000", "title": "Liceo Gianbattista Vico", "text": ""}
{"id": "1854001", "revid": "834", "url": "https://it.wikipedia.org/wiki?curid=1854001", "title": "The Alfred Hitchcock Hour", "text": ""}
{"id": "1854002", "revid": "6923", "url": "https://it.wikipedia.org/wiki?curid=1854002", "title": "Mortal Kombat vs DC Universe", "text": "Mortal Kombat vs DC Universe \u00e8 un videogioco picchiaduro sviluppato da Midway pubblicato nel 2008. Questo \u00e8 il primo capitolo crossover fra l'universo \"Mortal Kombat\" e quello DC Comics con un livello di violenza adeguato per non rappresentare gli eroi della DC Comics violenti ed \u00e8 stato l'ultimo gioco rilasciato da Midway prima del suo fallimento, e inoltre \u00e8 l'ottavo capitolo della serie \"Mortal Kombat\".\nAlex Ross ha disegnato un'illustrazione per l'edizione speciale del gioco, mentre John Tobias, co-creatore di Mortal Kombat, ne ha realizzato un prologo a fumetti. Il prologo \u00e8 stato pubblicato assieme alla Kollector's edition, un'edizione speciale che contiene anche un CD con il \"making-of\" del gioco.\nIl gioco presenta un gameplay in stile 2D con arene e personaggi in 3D e l'inserimento, oltre al classico Kombat di base, del Combattimento ravvicinato e Kombat caduta libera. Le modalit\u00e0 sono il \"Versus, Versus Online, Modalit\u00e0 Storia e l'Arcade.\"\nTrama.\nShao Kahn ha fallito l'invasione della Terra e viene raggiunto da Quan Chi che lo redarguisce per il suo fallimento. Compare Raiden, che decide di prendere entrambi per punirli, e mentre parla a Shao Kahn, Quan Chi crea un portale per scappare. Raiden colpisce Kahn con un fulmine spedendolo contro il portale, senza trasferirlo dall'altra parte. Improvvisamente, vi \u00e8 un'esplosione e Kahn scompare assieme al portale. Raiden prende Quan Chi e lo porta agli Dei Anziani per punirlo.\nA Metropolis, intanto, Superman ha sconfitto Darkseid e lo sta per catturare. Interviene Lex Luthor, il quale gli dice che si \u00e8 alleato a Darkseid solo per salvare l'umanit\u00e0 e prevenire i suoi danni. Darkseid usa un portale per fuggire, ma Superman lo colpisce con un raggio calorifico, creando gli stessi effetti dell'attacco di Raiden su Shao Kahn. Il portale scompare assieme a Darkseid, e Superman arresta Lex Luthor.\nQuesti eventi destabilizzano l'ordine dei due universi, che iniziano a fondersi. I combattenti iniziano a teletrasportarsi nell'altro universo, mentre una rabbia folle inizia a possederli. Questa rabbia fa perdere loro ogni logica, facendoli addirittura combattere tra alleati. Alla fine, messi da parte i vecchi rancori, amici e nemici si uniscono per combattere gli invasori. Dopo una battaglia dove nessuna delle due fazioni riesce a prevalere sull'altra, ad ergersi in piedi rimangono solo Raiden e Superman, che, dopo una feroce battaglia, uniscono le loro forze contro Dark Kahn, la fusione tra Shao Kahn e Darkseid, nonch\u00e9 l'unica cosa che mantiene i due universi ancora fusi. Superman e Raiden sconfiggono Kahn ed i due universi si ristabilizzano, con la differenza che i due malvagi esseri, ossia Shao Kahn e Darkseid, si ritrovano nei universi opposti, dove sono depotenziati. Shao Kahn viene imprigionato nella Zona Fantasma, mentre Darkseid nel Netherrealm.\nI finali dellarcade\" di alcuni personaggi mostrano che gli universi non si sono completamente ristabilizzati; ad esempio, Raiden ha contratto la debolezza al sole della Terra, caratteristica di Superman, oppure la Piramide di Argus (attorno alla quale gira la trama di ') si ritrova sul pianeta di Lanterna Verde, Oa.\nGli eventi dei due universi nella serie sono da considerare canonici, vedi: Kronica, \"Mortal Kombat 11 Ultimate\"\nUn mini fumetto dal titolo Mortal Kombat Vs. DC Universe \"Beginnings\" viene pubblicato dalla DC Comics dove illustra i momenti prima del gioco.\nModalit\u00e0 di gioco.\nIl gameplay \u00e8 stato totalmente rinnovato: non ci sono pi\u00f9 le combo preimpostate e le trappole mortali (o stage fatalities) e si sviluppa in tre fattori: combo di base, kombat caduta libera e kombat ravvicinato.\nArcade.\nUna volta scelto il proprio personaggio, si potr\u00e0 scegliere contro che fazione combattere tra Mortal Kombat, DC o misto. Con la prima si combatteranno solo i personaggio di MK ed il mid-boss sar\u00e0 sempre Shao Kahn, con il secondo si combatteranno solo personaggi DC ed il mid-boss sar\u00e0 sempre Darkseid, mentre con il terzo si combatteranno personaggi di entrambi gli universi ed il mid-boss sar\u00e0 casuale tra Kahn e Darkseid. Sconfitto Dark Kahn, il boss finale, sar\u00e0 mostrato il finale del personaggio utilizzato per battere il boss. La scelta della fazione non cambia il finale.\nGrafica.\nIl motore grafico utilizzato in questo capitolo \u00e8 l'Unreal Engine 3, il medesimo utilizzato da \"Gears of War\", \"Unreal Tournament III\", e altri titoli. I personaggi son stati realizzati con pi\u00f9 di 20.000 poligoni. Il livello grafico \u00e8 molto alto in questo capitolo, soprattutto nelle texture e nei dettagli. I personaggi nel duello possono subire danni fisici come occhi neri, lividi ben dettagliati, denti rotti, ferite sanguinanti sul corpo, inoltre anche gli abiti avranno le loro conseguenze, infatti si avranno pezzi di vestito strappati e rimasti appesi che rimangono a penzoloni, fino a staccarsi del tutto. Sub-Zero e Scorpion nel ricevere colpi in volto hanno la possibilit\u00e0 di rompere la propria maschera e mostrarsi quindi in volto.\nFatality.\nParte iniziale della critica in questo gioco fu il fraintendimento dei fan di Mortal Kombat nel capire che il gioco non avrebbe previsto n\u00e9 la presenza di sangue e nemmeno la presenza di Fatality. Ma in una recente intervista a GameSpot, Ed Boon ha confermato che i personaggi di Mortal Kombat e i nemici della DC Comics avranno a disposizione delle Fatality proprie e uniche (che per\u00f2 appaiono molto meno violente rispetto ai precedenti capitoli), mentre al contrario gli eroi DC, essendo buoni di natura, eseguiranno delle Heroic Brutality che per\u00f2 non procureranno morte. Il sangue \u00e8 presente ma, a differenza dei precedenti MK, non cade per terra formando vere e proprie pozzanghere di sangue.\nModalit\u00e0 Storia.\nIn questa modalit\u00e0 si scoprir\u00e0 cos'\u00e8 che ha cambiato i due universi. All'inizio si sceglie la fazione da giocare (Mortal Kombat o DC) e quindi si inizia la storia. La storia va avanti a capitoli, in ognuno si combatteranno da un minimo di tre ad un massimo di quattro battaglie con un personaggio diverso per ogni capitolo e si progredir\u00e0 nella storia, andando avanti fino al capitolo conclusivo.\nPersonaggi.\nEd Boon aveva dichiarato che per Natale 2008 sarebbero stati resi disponibili personaggi per il download, annunciando Kung Lao, Quan Chi, Aquaman e Doomsday, ma nonostante ci\u00f2 nessun contenuto scaricabile \u00e8 stato pubblicato.\nMolti anni dopo segue un successore spirituale basato pienamente sui fumetti DC Comics dal titolo \"\" (2013)\nAccoglienza.\nOltre ad aver avuto un'accoglienza generosa, il gioco \u00e8 stato ritenuto da Adam Sessler di \"X-Play\" simile ai precedenti crossover \"Marvel vs. Capcom\" o a \"X-Men vs. Street Fighter\", ma con molte differenze che lo fanno un gioco crossover diverso dai sopracitati.\nNella sua prima settimana, il gioco ha venduto 155.620 copie per la PS3 e 140.363 copie per la Xbox 360, senza considerare la Kollector's edition. In seguito il numero di copie vendute il tutto il mondo \u00e8 salito quasi a due milioni mentre il numero di totale di partite online disputate super\u00f2 i tre milioni di match.\nLa rivista \"Play Generation\" lo classific\u00f2 come il terzo miglior gioco picchiaduro del 2008."}
{"id": "1854010", "revid": "2730", "url": "https://it.wikipedia.org/wiki?curid=1854010", "title": "Charles J. Guiteau", "text": "Il 2 luglio 1881 fer\u00ec mortalmente il presidente statunitense James A. Garfield.\nBiografia.\nNato a Freeport, nell'Illinois, era il quarto dei sei figli di Luther Wilson Guiteau e Jane Howe. Nel 1850 si trasfer\u00ec a Ulao, nel Wisconsin, dove visse con la famiglia fino al 1855, anno in cui sua madre mor\u00ec. Poco dopo Guiteau e suo padre tornarono a Freeport. In seguito alla morte di suo nonno, eredit\u00f2 mille dollari, pari a circa 27.000 dollari del 2016, che gli consentirono di trasferirsi ad Ann Arbor, Michigan, dove frequent\u00f2 l'Universit\u00e0 del Michigan.\n\u00c8 noto per aver ferito a morte il 2 luglio 1881 il presidente statunitense James A. Garfield, che mor\u00ec in seguito alle ferite riportate, il 19 settembre dello stesso anno. Guiteau credeva falsamente di aver giocato un ruolo importante nella vittoria di Garfield, per cui considerava che avrebbe dovuto essere ricompensato con la carica di console. Fu cos\u00ec offeso dal rifiuto dell'amministrazione Garfield a soddisfare le sue domande di incarico a Vienna o a Parigi che decise di uccidere il presidente, e gli spar\u00f2 nella stazione ferroviaria di Baltimore e Potomac, a Washington. Garfield mor\u00ec due mesi dopo per le infezioni derivate dalle ferite. Nel gennaio 1882 Guiteau fu condannato a morte per il crimine e impiccato cinque mesi dopo, esattamente due giorni prima dell'anniversario del suo crimine. Il suo corpo venne poi consegnato alla scienza presso il National Museum of Health and Medicine di Washington."}
{"id": "1854014", "revid": "767487", "url": "https://it.wikipedia.org/wiki?curid=1854014", "title": "Balla con me", "text": "Balla con me (\"Broadway Melody of 1940\") \u00e8 un film del 1940 diretto da Norman Taurog.\n\u00c8 il quarto ed ultimo episodio della serie \"Broadway Melody\" prodotta da MGM, iniziata nel 1929 con \"La canzone di Broadway\".\nCritica.\nPer il \"Dizionario Mereghetti\" \u00e8 un \u00abdelizioso e sottovalutato musical, con scenette divertenti, splendide canzoni di Cole Porter e numeri grandiosi, tra i migliori visti sullo schermo\u00bb, tra cui \u00ab\"Begin the Beguine\", un numero di tip tap ancor oggi ineguagliato\u00bb, un capolavoro mancato solo a causa dell'\u00abintreccio, francamente insulso\u00bb.\nEdizioni Home Video.\nEsistono al momento due edizioni italiane Home-Video del film in Dvd. Una, nel formato originale 1.33:1, edita da A &amp; R PRODUCTIONS AND DISTRIBUTION SNC (Dist. Butterfly). L'altra, edita da DNA Srl (con il titolo \"Broadway Melody Of 1940\"), in doppio formato video (anamorfico 1.78:1 e originale 1.33:1). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Il dvd contiene anche il film d'esordio di Fred Astaire, \"La danza di Venere\" (Dancing Lady) del 1933, con Clark Gable e Joan Crawford.\nSerie \"Broadway Melody\".\nGli altri episodi della serie:"}
{"id": "1854016", "revid": "2086023", "url": "https://it.wikipedia.org/wiki?curid=1854016", "title": "Hiroim", "text": "Hiroim il disonorato, \u00e8 un personaggio dei fumetti creato da Greg Pak (testi) e Carlo Pagulayan (disegni), pubblicato dalla Marvel Comics. \u00c8 comparso per la prima volta in \"The Incredibile Hulk\" (terza serie) n. 92 (aprile 2006), durante la saga \"Planet Hulk\".\nBiografia del personaggio.\nPlanet Hulk.\nDi Hiroim il disonorato \u00e8 un esponente della variante della razza che prevaleva su Sakaar, il Popolo Ombra, nonch\u00e9 un prete che venne espulso dal suo ordine essendo stato considerato blasfemo ritenendosi lui il vero figlio di Sakaar, colui che avrebbe riportato la pace.\nIn seguito venne scelto per essere la fedele guardia del corpo dell'Imperatore Rosso, per rispettare l'alleanza tra il Popolo Ombra e l'Impero, ma quando l'imperatore gli ordin\u00f2 di uccidere il suo figlioletto adolescente lui si rifiut\u00f2.\nPer avere rotto il patto venne condannato e quindi marchiato con un disco di controllo e portato alla Fauce, una scuola per gladiatori, dove incontr\u00f2 i suoi futuri alleati, i Fratelli di guerra, tra cui Hulk, poi chiamato Sfregio Verde in seguito a un combattimento nell'arena di Crown City assieme a Hiroim, gli altri Fratelli di guerra e ad altri gladiatori, al quale assistette anche lo stesso Re Rosso e la sua guardia del corpo Caiera.\nDopo aver affrontato varie prove ed essere fuggiti dal controllo dell'Imperatore grazie al Selvaggio Argentato, Hiroim convinse Hulk ad andare a chiedere aiuto agli anziani ombra per spodestare l'Imperatore, anche per far riconoscere il Gigante di Giada come il salvatore di Sakaar che tanto il Popolo Ombra aveva decantato. Hiroim e Caiera, entrambi esponenti del Popolo Ombra, riuscirono a far sottoporre Hulk alle prove, che lui fall\u00ec, e in seguito lo aiutarono ad avere un'udienza dai padri degli Spike, creature che divoravano tutto ci\u00f2 che era organico.\nPoco tempo dopo la disfatta dell'Imperatore, il pianeta venne distrutto da una esplosione generata dalla navicella da cui era arrivato Hulk. Conscio di chi era la colpa, Hiroim and\u00f2 con Hulk e i Fratelli di guerra per combattere gli eroi della Terra e vendicare le morti del suo popolo.\nWorld War Hulk.\nDurante il viaggio verso la Terra Hiroim insegna allo Sfregio Verde a catalizzare la propria rabbia, permettendogli di sfruttare al meglio le tecniche di combattimento apprese su Sakaar.\nDurante l'attacco a Manhattan, Hiroim viene in aiuto di Hulk assieme ai Fratelli di guerra combattendo i Vendicatori. Hiroim affronta e sconfigge Luke Cage durante lo scontro e in seguito si dirige con Elloe Kaifi verso la casa del Dottor Strange, un membro degli Illuminati, colpevoli di aver esiliato Hulk nello spazio. I due affrontano e sconfiggono Pugno d'acciaio, Ronin e Echo. Hiroim perde poi il braccio sinistro durante lo scontro col Dottor Strange fuso con il demone Zom.\nPoteri e abilit\u00e0.\nOltre ad essere un eccellente guerriero, addestrato nell'uso di molte armi bianche, Hiroim ha acquisito la capacit\u00e0 di diventare duro e resistente come la roccia al seguito della morte di tutto il suo popolo, infatti i poteri di tutto il popolo ombra sono confluiti in un unico individo, Hiroim, appunto; ci\u00f2 lo rende capace anche di compiere incantesimi che interferiscono con quelli del Dottor Strange e anche di resistere a colpi molto potenti, come quelli sferrati da Pugno d'Acciaio"}
{"id": "1854017", "revid": "287204", "url": "https://it.wikipedia.org/wiki?curid=1854017", "title": "Bernhard Eisel", "text": "Carriera.\nGli esordi e i primi anni da professionista.\nA 17 anni Eisel si trasfer\u00ec in Italia, dove corse con la squadra juniores Rinascita Ormelle di Treviso, poi per la Gli Amici Piave di Moreno Argentin. Nel 2001 pass\u00f2 professionista nei ranghi della squadra under-23 della Mapei-Quick Step, dismessa due anni dopo. Ancora alla ricerca di una squadra, si mise in luce alla Paris-Corr\u00e8ze, dove termin\u00f2 secondo dietro Baden Cooke e, successivamente, firm\u00f2 un contratto con la Fdjeux.com dei fratelli Madiot, dove trov\u00f2 lo stesso Cooke.\nNella nuova squadra si dimostr\u00f2 subito una buona scelta, vincendo nel mese di marzo la prima gara da professionista, nella seconda tappa del Grand Prix Erik Breukink, che termin\u00f2 alla fine al terzo posto. In particolare si mise in luce nelle grandi classiche. Alla prima partecipazione termin\u00f2 dodicesimo alla Milano-Sanremo, quattordicesimo al Giro delle Fiandre e ventiduesimo alla Parigi-Roubaix. Partecip\u00f2 anche al Giro d'Italia, il suo primo Grande giro, in cui termin\u00f2 per due volte terzo in volata, battuto da Alessandro Petacchi, Robbie McEwen o Mario Cipollini. Alla fine della stagione, ottenne la sua seconda vittoria, in una tappa del Tour du Limousin.\nLa seconda stagione di Eisel fu pi\u00f9 difficile. Termin\u00f2 quinto al Grote Scheldeprijs, ma non riusc\u00ec a mostrare buone performance nelle grandi classiche, vincendo solo una tappa al Crit\u00e9rium des Espoirs, una corsa minore. Partecip\u00f2 comunque al suo primo Tour de France. Inizi\u00f2 la stagione 2005 in Portogallo con tre vittorie, una tappa al Grand Prix Costa Azul, che termin\u00f2 secondo dietro Rub\u00e9n Plaza, e due tappe alla Volta ao Algarve. In ottima condizione per le classiche, termin\u00f2 tredicesimo al Giro delle Fiandre, ma deluse alla Parigi-Roubaix. In giugno ottenne la quarta vittoria della stagione, in una tappa del Tour de Suisse.\nLa stagione 2006 inizi\u00f2 per Eisel con un nuovo secondo posto al Grand Prix Costa Azul, dietro Robbie McEwen, e due nuove vittorie al Tour of Qatar, dove batt\u00e9 allo sprint il campione del mondo Tom Boonen, e ancora alla Volta ao Algarve. Ventitreesimo alla Milano-Sanremo, si present\u00f2 con la giusta condizione alle classiche del pav\u00e9. Nella Tre Giorni di La Panne and\u00f2 in fuga nella prima tappa con Leif Hoste e Gert Steegmans, terminando secondo; vinse poi la seconda tappa, indossando la maglia di leader. L'ultima tappa, una cronometro, fu per\u00f2 vinta da Hoste, che si aggiudic\u00f2 la vittoria finale malgrado la resistenza di Eisel, che termin\u00f2 ottavo la crono. Quelche giorno dopo chiuse quindicesimo al Giro delle Fiandre, poi settimo la Gand-Wevelgem. Alla Parigi-Roubaix rimase nel gruppo dei migliori, cogliendo l'ottavo posto finale, trasformato in quinto in seguito al declassamento di tre corridori giunti davanti a lui. Questa risult\u00f2 essere la sua migliore stagione nelle classiche. Termin\u00f2 l'anno con un buon undicesimo posto ai Campionati del mondo di Salisburgo.\n2007-2011: Team Columbia/HTC.\nIn seguito ai buoni risultati della stagione 2006, Eisel venne ingaggiato dalla T-Mobile. Corse un buon Tour of Qatar, che termin\u00f2 quarto, e vinse come negli anni precedenti una tappa alla Volta ao Algarve. La campagna nelle classiche fu deludente, segnata dalla malasorte, come alla Parigi-Roubaix, in cui fu vittima di una caduta, di due forature e la rottura del manubrio. Si concentr\u00f2 quindi sul Tour de France. Nelle successive corse della stagione, rimase via via vittima dei successi degli altri velocisti della squadra, Gerald Ciolek e Mark Cavendish, e dovette spesso abbandonare le sue ambizioni. Ottenne ugualmente due vittorie, negli Stati Uniti, alla Commerce Bank Reading Classic e alla Commerce Bank Lancaster Classic.\nNel 2008, dopo la quinta vittorie di tappa in quattro anni alla Volta ao Algarve, Eisel disput\u00f2 una buona campagna delle classiche, responsabilizzato dall'assenza del leader della squadra per questo tipo di corse, Marcus Burghardt, infortunato. Termin\u00f2 sesto all'E3 Prijs Vlaanderen, poi undicesimo al Giro delle Fiandre e diciassettesimo alla Parigi-Roubaix. Dovette poi attendere il 9 ottobre per riportare la seconda vittoria stagionale, conquistando la Parigi-Bourges al fotofinish su C\u00e9dric Pineau. Nel 2009, per la prima volta dal 2004, non ottenne alcuna vittoria nell'Algarve. La settimana successiva termin\u00f2 secondo alla Kuurne-Bruxelles-Kuurne dietro Tom Boonen. L'anno dopo vince la prestigiosa Gand-Wevelgem superando quattro rivali in volata ristretta.\nDal 2012: Team Sky e Dimension Data.\nNel 2012, con la chiusura del team HTC-Highroad, si trasferisce al team Sky Procycling insieme, tra gli altri, al compagno e capitano di volate Cavendish. Con la nuova maglia coglie il terzo posto all'E3 Harelbeke 2012; nelle stagioni seguenti si afferma come gregario per le volate e talvolta capitano per le classiche di un giorno (nel biennio 2013-2014 conclude la Parigi-Roubaix tra i primi 15).\nNella stagione 2016 passa al team sudafricano Dimension Data, ritrovando Cavendish e l'altro ex compagno Mark Renshaw.\nAll'inizio del 2020 annuncia il ritiro dall'attivit\u00e0 agonistica."}
{"id": "1854019", "revid": "27723", "url": "https://it.wikipedia.org/wiki?curid=1854019", "title": "Fabrizio Pennacchietti", "text": ""}
{"id": "1854021", "revid": "52220640", "url": "https://it.wikipedia.org/wiki?curid=1854021", "title": "Beni comuni", "text": ""}
{"id": "1854027", "revid": "599013", "url": "https://it.wikipedia.org/wiki?curid=1854027", "title": "Rodolfo Rodr\u00edguez Mojica", "text": "Carriera.\nClub.\nDebutta in Costa Rica col Deportivo Saprissa nella stagione 1998-1999. Dal 2000 al 2004 gioc\u00f2 in prestito con Municipal Osa e AD Guanacasteca. Nel 2004 pass\u00f2 al Liberia, e nel 2005 al Brujas. Quindi passa in prestito all'Haugesund e ritorna al Brujas. Nel 2008 ritorna in prestito all'Haugesund.\nNazionale.\nRodolfo \"Fofo\" Rodr\u00edguez \u00e8 anche un membro della squadra Nazionale della Costa Rica con la quale debutt\u00f2 nel febbraio 2007 contro Trinidad e Tobago e ha competuto nella Gold Cup 2007. Nel 1997 partecip\u00f2 al Campionato del Mondo FIFA Under-17."}
{"id": "1854028", "revid": "123661269", "url": "https://it.wikipedia.org/wiki?curid=1854028", "title": "Andrea Segr\u00e8", "text": " \nBiografia.\nLaureato in Scienze Agrarie all\u2019Universit\u00e0 di Bologna, Master of Science in Politiques Agricoles et Administration du D\u00e9veloppement presso Institut Agronomique M\u00e9diterran\u00e9en di Montpellier e Dottorato di Ricerca in Economia e Politica agraria e visiting fellow presso il Department of Agricultural Economics della Cornell University. Dopo essersi interessato all'analisi dei modelli di consumo e dei sistemi agroalimentari nelle economie occidentali, si \u00e8 occupato dei processi di transizione dall'economia pianificata a quella di mercato nei paesi dell'ex socialismo reale, ricerca nella quale ha svolto un ruolo da capofila.\nHa effettuato numerose missioni sul campo nei Paesi dell'Europa centro-orientale e balcanica e nelle ex Repubbliche Sovietiche per conto del Ministero degli Affari Esteri e di diverse Organizzazioni internazionali governative: dal 1990 al 1999, ha rappresentato l'Italia presso l'OECD a Parigi nel Gruppo ad hoc sulle relazioni Est-Ovest in agricoltura. Negli anni si \u00e8 concentrato sull'analisi critica del sistema degli aiuti pubblici nella cooperazione internazionale, come ne \u201cI signori della transizione\u201d (Stampa alternativa 1999) e \u201cIl laboratorio albanese\u201d (Besa 1999). Dal 2004 al 2009 \u00e8 stato presidente del Centro per l'Europa Centro Orientale e Balcanica di Forl\u00ec.\nDal 2005 al 2012 \u00e8 stato preside della Facolt\u00e0 di Agraria dell'Universit\u00e0 di Bologna, nel 2012 \u00e8 stato eletto direttore del Dipartimento di Scienze e Tecnologie Agro-alimentari (www.distal.unibo.it), incarico che ha tenuto fino alla nomina nel 2015 di presidente della Fondazione Edmund Mach-Istituto Agrario San Michele all'Adige, Trento (www.fmach.it).\nAttualmente \u00e8 presidente del Centro Agroalimentare di Bologna (CAAB) (www.caab.it) e dalla Fondazione FICO per l\u2019educazione alimentare e la sostenibilit\u00e0 (www.fondazionefico.org)\nCampagna Spreco Zero.\nNel 1998 ha ideato il progetto di ricerca Last Minute Market - evoluto in associazione e cooperativa, poi spin off accademico dell\u2019Universit\u00e0 di Bologna (2007), infine impresa sociale e spin off accreditato (2017) - diventato iniziativa di riferimento nazionale ed europea per la prevenzione e il recupero a fini solidali dello spreco alimentare e non alimentare (www.lastminutemarket.it).\nLa promozione di iniziative per contrastare lo spreco gli ha permesso di indossare le vesti di pioniere in questo campo, come \u00e8 stato definito in molti servizi televisivi, radiofonici, articoli di giornali e riviste nonch\u00e9 in diversi libri e riconoscimenti. \nNel 2010 ha ideato la campagna europea di sensibilizzazione \u201cUn anno contro lo spreco\u201d \u2013 oggi Campagna Spreco Zero (www.sprecozero.it) \u2013 che si identifica con un vasto movimento di impegno per la riduzione e la prevenzione dello spreco alimentare, iniziata con la presentazione alla Commissione Agricoltura e Sviluppo Rurale del Parlamento Europeo della \u201cDichiarazione congiunta contro lo spreco alimentare\u201d ripresa nei suoi punti portanti dal Rapporto di iniziativa del PE approvato il 19 gennaio 2012 con l\u2019obiettivo di ridurre del 50% lo spreco di cibo negli Stati membri entro il 2025.\nNel 2012 ha curato e promosso la \u201cCarta Spreco Zero\u201d, sottoscritta da Sindaci e Presidenti di Regioni, fondando successivamente l\u2019associazione di Comuni Sprecozero.net. Nel 2013 ha costituito Waste Watcher, il primo Osservatorio nazionale sullo spreco alimentare domestico ed \u00e8 stato nominato dal Ministro dell\u2019Ambiente coordinatore del Piano Nazionale per la prevenzione dello Spreco Alimentare (PINPAS) e poi nel 2014 presidente del Comitato tecnico-scientifico del Piano Nazionale di Prevenzione Rifiuti (PNPR), confermato del 2017. Dal 2013 ha promosso, nell\u2019ambito della Campagna, il Premio \u201cVivere a Spreco Zero\u201d- che prende il nome dall\u2019omonimo libro uscito per Marsilio - rivolto ad enti, istituzioni, scuole, associazioni, cittadini che si sono distinti con progetti originali per contrastare lo spreco.\nHa ideato, nell\u2019ambito delle attivit\u00e0 del PINPAS, la \u201cGiornata nazionale per la prevenzione dello spreco alimentare\" che si \u00e8 tenuta per la prima volta il 5 febbraio 2014 e da allora si svolge annualmente nello stesso giorno.\nIl 29 settembre 2020, nell\u2019ambito dell\u2019evento organizzato dalle Nazioni Unite-FAO per celebrare la prima Giornata Internazionale di Consapevolezza delle perdite e degli sprechi alimentari \u00e8 stato l\u2019unico italiano ad intervenire."}
{"id": "1854031", "revid": "1363832", "url": "https://it.wikipedia.org/wiki?curid=1854031", "title": "A porte chiuse (opera teatrale)", "text": "A porte chiuse (\"Huis clos\") \u00e8 un'opera teatrale del 1944 di Jean-Paul Sartre.\nIl dramma ha unit\u00e0 di luogo, di tempo e di azione, e soltanto quattro personaggi, dei quali uno, il Valletto, appare per pochissimo tempo mentre gli altri tre sono costantemente presenti.\n\"A porte chiuse\" \u00e8 la fonte di quella che \u00e8 forse la pi\u00f9 famosa frase di Sartre \"L'inferno sono gli altri\" (in francese \"l'enfer, c'est les autres\").\nTrama.\nIl dramma inizia con il Valletto che introduce in una stanza un uomo chiamato Garcin. La stanza non ha n\u00e9 finestre n\u00e9 specchi e si capisce presto che \u00e8 un luogo dell'inferno.\nGarcin viene raggiunto da due donne, In\u00e8s ed Estelle. Tutti si aspettano di essere torturati, ma nessun altro entra nella stanza. Pian piano i personaggi comprendono di essere l\u00ec per torturarsi a vicenda, cosa che, nonostante ne siano consapevoli, fanno, gli uni tormentando gli altri con domande e commenti sulla loro vita precedente, sui delitti, miserie, desideri e passioni.\nI personaggi sono in grado di vedere ci\u00f2 che accade sulla Terra, nella misura in cui ci\u00f2 riguarda ancora loro, ma a mano a mano la connessione si fa pi\u00f9 labile e le visioni scompaiono, lasciandoli da soli con loro stessi e gli altri due.\nVerso la fine del dramma Garcin scopre che la porta \u00e8 sempre rimasta aperta ma n\u00e9 lui n\u00e9 In\u00e8s n\u00e9 Estelle sono ormai in grado di lasciare la stanza, imprigionati nella rete di rapporti che hanno creato.\nPersonaggi.\nGarcin \u00e8 il primo personaggio ad essere presentato. \u00c8 un brasiliano, che ha disertato durante la Seconda guerra mondiale e tradito ripetutamente la moglie, arrivando a portarsi le amanti a casa e a farsi cucinare da lei la colazione per entrambi. Dalla stanza vede la moglie suicidarsi dopo la sua morte.\nInizialmente odia In\u00e8s perch\u00e9 ella smaschera la sua codardia e tenta di sedurre Estelle. Mano a mano che il dramma procede, comincia a cercare il perdono di Ines, come se solo la sua assoluzione potesse redimerlo.\nIn\u00e8s \u00e8 il secondo personaggio ad entrare nella stanza. \u00c8 lesbica e ha sedotto una donna convincendola ad uccidere il marito, che era anche suo cugino. Durante tutto il dramma In\u00e8s manipola le opinioni che Estelle e Garcin hanno di s\u00e9 stessi e degli altri, ed \u00e8 l'unico personaggio che non nasconde il proprio crimine n\u00e9 permette agli altri di fare altrettanto.\nEstelle \u00e8 una donna dell'alta societ\u00e0 che ha sposato il marito per denaro e lo ha tradito con un uomo pi\u00f9 giovane.\nLa relazione con quest'ultimo porta alla nascita di un figlio, che Estelle uccide annegandolo; la morte del bambino causa il suicidio dell'amante. Nel corso del dramma, Estelle cerca di avvicinarsi a Garcin.\nIl valletto entra nella stanza con ognuno dei tre personaggi, ma l'unico vero dialogo \u00e8 con Garcin. Non \u00e8 chiaro se il valletto svolga la sua mansione per scelta, per nascita o per punizione. Apprendiamo che lo zio \u00e8 il valletto capo.\nRappresentazioni.\nLa prima di \"Huis clos\" \u00e8 stata il 27 maggio 1944 al Th\u00e9\u00e2tre du Vieux-Colombier di Parigi, scene di Max Douy, regia di Raymond Rouleau, con Michel Vitold (Garcin), Tania Balachova (In\u00e8s), Gaby Sylvia (Estelle), R.J. Chauffard (il valletto).\nLa prima italiana di \"A porte chiuse\" \u00e8 stata il 18 ottobre 1945 al Teatro Eliseo di Roma per la regia di Luchino Visconti, scene di Mario Chiari; interpreti: Paolo Stoppa (Garcin), Rina Morelli (Ines), Vivi Gioi (Estella), Valentino Bruchi (inserviente).\nAdattamenti.\nAdattamenti cinematografici:"}
{"id": "1854033", "revid": "113614083", "url": "https://it.wikipedia.org/wiki?curid=1854033", "title": "Festival di Cannes 1965", "text": "La 18\u00aa edizione del Festival di Cannes si \u00e8 svolta a Cannes dal 12 al 28 maggio 1965.\nLa giuria presieduta dall'attrice statunitense Olivia de Havilland ha assegnato il Grand Prix per il miglior film a \"Non tutti ce l'hanno...\" di Richard Lester."}
{"id": "1854037", "revid": "2184720", "url": "https://it.wikipedia.org/wiki?curid=1854037", "title": "I Know What You Want", "text": "I Know What You Want \u00e8 un brano musicale scritto dal rapper statunitense Busta Rhymes, e prodotto da Rick Rock per l'ottavo album di Rhymes \"It Ain't Safe No More\" del 2002. \u00c8 un duetto con la cantante statunitense Mariah Carey, ed \u00e8 stato scritto insieme a Rah Digga, R. McNaire, R. Thomas e Spliff Star. Nel brano \u00e8 anche inclusa una parte rap del gruppo Flipmode Squad composto da Spliff Star, Baby Sham, Rah Digga e Rampage.\n\u00c8 stato pubblicato come secondo singolo dall'album \"It Ain't Safe No More\" nel 2003 ed \u00e8 stato un notevole successo in tutto il mondo, raggiungendo la posizione numero 3 negli Stati Uniti, in Australia e nel Regno Unito. Si \u00e8 trattato di un successo sorprendente per Busta Rhymes, il cui precedente singolo \"Made It Clap\" non era riuscito neppure ad entrare nella top 40 della \"billboard Hot 100\". \"I Know What You Want\" invece rimane nella top 40 per 21 settimane, classificandosi al diciassettesimo posto dei singoli pi\u00f9 venduti del 2003. Anche per Mariah Carey si tratta di un ritorno al successo, dopo una lunga serie di singoli che avevano ottenuto scarsi risultati. In seguito la canzone \u00e8 stata inclusa nella compilation dell'artista \"The Remixes\" del 2004.\nIl video.\nIl videoclip prodotto per \"I Know What You Want\" \u00e8 stato diretto da Chris Robinson. Il video comincia come le vignette di un fumetto, da cui prende il via il video. Busta Rhymes, insieme ai Flipsmode Squad, vengono contattati da un amico di Busta, che dovendo seguire alcuni affari fuori citt\u00e0, chiede al suo amico di tenere sotto controllo la sua villa mentre sar\u00e0 lontano. Nella villa c'\u00e8 l'attraente fidanzata del proprietario e appena arrivati su, Busta \u00e8 attratto dalla ragazza, che sembra ricambiare l'interesse; vediamo inoltre che quest'ultima aveva litigato con il suo fidanzato prima che questi partisse. Sfruttando le telecamere della sorveglianza Busta Rhymes spia la ragazza mentre va in bagno, dopodich\u00e9 di nuovo sotto forma di fumetto, vediamo un incontro tra i due, che per\u00f2 non avviene nella realt\u00e0. La vicenda \u00e8 mescolata ai pezzi rap dei Flipsmode, i quali sono all'esterno della villa a sorvegliare il perimetro, come autista del proprietario quando questi torner\u00e0 alla villa e nella casa Baby Sham appare in una stanza insieme alla ragazza spiata da Busta. Proprio quando Busta Rhymes e la ragazza sono uno di fronte all'altra, arriva il proprietario, fidanzato della ragazza e amico di Busta, che lo congeda insieme ai Flipsmode, ma mentre questi stanno uscendo dal cancello della villa, vengono assaliti da alcuni uomini, che nel frattempo sono penetrati anche nell'abitazione, senza che all'interno se ne siano accorti. Il video termina con l'ultima pagina del fumetto, in cui si vede una ragazza in lacrime con un uomo col volto coperto che le punta un coltello alla gola. Nel video Mariah Carey indossa e pubblicizza la propria linea di gioielli, la \"Automatic Princess\", mentre pi\u00f9 volte viene inquadrata la collana di Busta Rhymes, con il marchio della sua linea di gioielli Bushi."}
{"id": "1854039", "revid": "729019", "url": "https://it.wikipedia.org/wiki?curid=1854039", "title": "Battaglia di San Pietro", "text": "La battaglia di San Pietro o battaglia della Crocetta o battaglia di Parma fu una battaglia combattuta il 29 giugno 1734, tra franco-piemontesi e austriaci, come parte della Guerra di successione polacca, in localit\u00e0 Crocetta di Valera, a pochissima distanza dalla citt\u00e0 di Parma.\nAntefatti.\nI franco-piemontesi marciarono su Milano nel 1733 e occuparono la Lombardia senza perdite significative. Dopo la conquista di Tortona nel febbraio 1734, la brutta stagione rallent\u00f2 le operazioni militari e l'esercito si accamp\u00f2 per l'inverno.\nQuando l'ottantunenne maresciallo Claude Louis Hector de Villars mor\u00ec il 17 giugno 1734, il comando delle truppe francesi in Italia fu assunto dai generali de Broglie e Coigny, che furono promossi marescialli. Le truppe piemontesi erano comandate dal re Carlo Emanuele III di Savoia.\nGli austriaci erano sotto il comando di un altro duo, il maresciallo Claudio Florimondo di Mercy e Federico Luigi di W\u00fcrttemberg-Winnental. I preparativi per la battaglia furono molto lenti, a causa delle divergenze di opinione tra i due comandanti. Gli austriaci finalmente si spostarono verso Parma, attraversando il fiume Po il 2 maggio con due ponti improvvisati a Portole e Monte di San Benedetto. I francesi presero posizione all'altezza di Sacca di Colorno, a nord di Parma. Il 25 maggio gli austriaci cercarono di rompere questa linea nella battaglia di Colorno, riuscendo a conquistare temporaneamente il paese il 3 giugno, per poi essere nuovamente ricacciati dagli eserciti franco-sardi solo due giorni dopo.\nPoco dopo, all'et\u00e0 di 68 anni, il maresciallo di Mercy ebbe un colpo apoplettico, che lo priv\u00f2 per qualche tempo della vista e della parola. Egli trasfer\u00ec temporaneamente il comando al principe di Wurttemberg e le operazioni si fermarono. Maggio e giugno trascorsero solo con occasionali incursioni da entrambe le parti.\nLa battaglia.\nIl 29 giugno cinquantadue compagnie francesi di fanteria, guidate dal de Broglie, si mossero verso Parma. Si fermarono alle 7 del mattino in localit\u00e0 Crocetta, poco a ovest e sotto le mura della citt\u00e0, a breve distanza da porta Santa Croce. Qui l'esercito form\u00f2 quattro linee: tre francesi e una piemontese.\nIl conte di Mercy attravers\u00f2 il fiume Taro a capo dell'avanguardia militare austriaca verso le 10 del mattino, aprendo il fuoco sulle truppe francesi che retrocessero. In questo frangente de Mercy ordin\u00f2 al principe di Wurttemberg di attaccare senza indugio. Il principe obiett\u00f2 che doveva attraversare con pi\u00f9 truppe il fiume e allinearle. De Mercy rispose: \u00abFate ci\u00f2 che volete, io lo far\u00f2 a modo mio\u00bb. E condusse egli stesso l'attacco.\nAll'una del pomeriggio i francesi furono respinti, ma de Mercy venne ucciso, creando grande confusione tra gli austriaci. Il combattimento, molto duro da entrambe le parti, fu particolarmente accanito da mezzogiorno fino alle 19, per poi decisamente affievolirsi fra le 19 e le 21. A quel punto gli austriaci si ritirarono lasciando dietro di loro molti feriti. La battaglia fu considerata terminata a mezzanotte.\nGli austriaci si rifugiarono nell'odierna provincia di Reggio nell'Emilia. Il principe di Wurttenberg trov\u00f2 riparo nel castello di Montechiarugolo, dove scrisse una relazione della battaglia per l'imperatore, accusando del fallimento il maresciallo de Mercy, a causa di quella che egli considerava sconsideratezza da parte del defunto comandante.\nLa battaglia fu testimoniata dal drammaturgo veneziano Carlo Goldoni, che, in viaggio per raggiungere la madre a Modena, si trovava in quei giorni proprio a Parma. Nelle sue \"M\u00e9moires\" egli scrisse:\nConseguenze.\nGli austriaci contarono 6172 tra morti e feriti, tra i quali il maresciallo de Mercy e 6 generali; ci fu anche un gran numero di disertori. I francesi ebbero 1141 soldati morti e 2305 feriti, oltre a 104 ufficiali morti e 452 feriti. I piemontesi, secondo un documento della Biblioteca Reale di Torino, ebbero 75 morti e 324 feriti, tra cui 12 ufficiali morti e 41 feriti.\nGli austriaci lasciarono il campo di battaglia. Gli alleati franco-piemontesi controllarono il territorio fino al fiume Secchia, comprese le citt\u00e0 di Guastalla, Reggio e Modena, da cui il duca di Modena Rinaldo d'Este fu costretto a fuggire per rifugiarsi a Bologna. Ci\u00f2 nonostante la battaglia non \u00e8 considerata una grande vittoria degli eserciti alleati, che si riunirono nuovamente il 19 settembre 1734, per scontrarsi contro gli austriaci nella battaglia di Guastalla.\nNel 1737, tre anni dopo questi avvenimenti, il nobile scozzese Alexander Dick annot\u00f2 nel suo diario: \nIl corpo del Reggimento guardie si distinse particolarmente durante il combattimento: nel 1954 fu posta una lapide nel luogo della battaglia per ricordare il sacrificio dei suoi uomini."}
{"id": "1854042", "revid": "6923", "url": "https://it.wikipedia.org/wiki?curid=1854042", "title": "A.L.A. bus", "text": ""}
{"id": "1854049", "revid": "2074539", "url": "https://it.wikipedia.org/wiki?curid=1854049", "title": "Bay City Rollers", "text": "I Bay City Rollers furono un gruppo musicale pop rock degli anni settanta proveniente da Edimburgo (Scozia). Diventarono nel 1975 un fenomeno di \"culto\" popolare, come nessun altro dai tempi dei Beatles, tanto \u00e8 vero che, anche per loro, venne scomodata la definizione \"Rollermania\".Con l'inizio della loro parabola discendente, il gruppo sub\u00ec vari cambiamenti nella formazione a causa di molte defezioni e di numerose dispute giudiziarie tra i componenti.\nStoria del gruppo.\nDagli esordi fino al 1973.\nIl nucleo originario fu fondato ad Edimburgo nel 1967 attorno ai banchi di scuola, dai fratelli Alan (bassista) e Derek Longmuir (batterista) e dal cantante Gordon \"Nobby\" Clark; a loro si aggiunsero David Paton (membro 1969-1970) e Billy Lyall (membro 1969-1971).Inizialmente si esibirono sotto con il nome di \"Saxons\", e solo in seguito scelsero un nome di citt\u00e0 dalla pronuncia semplice e gradevole (Bay City) a cui vollero aggiungere la definizione di \"Roller\".Sin dagli esordi, furono pilotati dall'abile manager Tam Paton che pretese di controllare rigidamente il gruppo, sotto ogni aspetto, dalla musica al look.Il loro primo brano ad entrare nelle Hit parade fu \"Keep on dancing\" (GB numero 9,1971), una cover del successo ottenuto nel 1965 dal gruppo statunitense dei \"Gentrys\" (USA numero 4,1965).La vera svolta per la loro carriera avvenne quando Bill Martin e Phil Coulter, gi\u00e0 noti per alcune canzoni di grande successo internazionale (ad es. \"Puppet On a String\" cantata da Sandie Shaw) iniziarono a comporre le loro canzoni.Nel 1973 la band sub\u00ec molti rimpasti ad assunse la formazione tipica che cavalcher\u00e0 l'onda del successo: il cantante Nobby Clark abbandon\u00f2 deluso per le difficolt\u00e0 incontrate e fu sostituito da Leslie McKeown; inoltre entrarono in pianta stabile i chitarristi Eric Faulkner e Stuart \"Woody\" Wood.\nL'ascesa verso il successo 1974-1975.\nIl 1974 fu l'anno di rapida ascesa verso il successo; difatti i Bay City Rollers realizzarono una lunga serie di hit come \"Remember\" (GB numero 6,1974), \"Shang-a-Lang\" (GB numero 2,1974), \"Summerlove Sensation\" (GB numero 3,1974), \"All of Me Loves All of You\" (GB numero 4, 1974).Il 1975 li lanci\u00f2 all'orbita del successo grazie ad una lunga tourn\u00e9e britannica e alla fortunata serie televisiva \"Shang-a-Lang\" (20 puntate); proprio allora fu coniata la definizione di \"Rollermania\".Scelsero un brano dei \"Four Seasons\", famoso gruppo americano guidato da Frankie Valli in auge prima della \"British Invasion\", come hit per confermare la \"Rollermania\" dilagante ed azzeccarono in pieno la mossa commerciale: \"Bye, Bye, Baby\" (GB numero 1,1975) rest\u00f2 per sei settimane al primo posto delle Hit parade e vendette circa un milione di copie.Anche il successivo singolo \"Give a Little Love\" (GB numero 1,1975) sfond\u00f2 nelle vendite e in quel momento vennero definiti dalla stampa come i nuovi Beatles; il paragone sembr\u00f2 accettabile per le vendite dei dischi e per la popolarit\u00e0, molto meno per la qualit\u00e0 della musica. La loro musica, infatti, apparteneva al genere \"easy pop\", ovverosia era formata da melodie orecchiabili, gradevoli, di facile ascolto e di facile consumo (\"Bubblegum pop\") e da testi privi di qualunque pretesa, ma di facile presa.\nIl lancio americano 1976.\nCuriosamente, sfondarono in America con un hit mancato in madrepatria. Riarrangiarono e ricantarono la loro vecchia canzone \"Saturday Night\" (USA e Canada numero 1, seconda nei Paesi Bassi, settima in Nuova Zelanda e decima in Germania, 1976) e il risultato fu un brillante successo di vendite, a cui segu\u00ec l'hit \"Money Honey\" (USA numero 9,1976).\nDurante il tour americano, per\u00f2 non tutto funzion\u00f2 a dovere; lo stress, la fatica ebbero il sopravvento e iniziarono allora le prime defezioni, come quella del bassista Alan Longmuir, sostituito dal diciassettenne Ian Mitchell.\nConfermarono il loro buon momento grazie alla cover del brano di Dusty Springfield \"I Only Want to Be with You\" (USA numero 12,1976).\nLa parabola discendente 1977.\nInizi\u00f2 la parabola discendente: dapprima i loro singoli di facile ascolto si rivelarono, a quel punto, meno freschi, incisivi e accattivanti dei precedenti e successivamente, quasi a confermare l'appannamento della vena creativa dei compositori, tentarono la carta della musica pi\u00f9 sofisticata, che non port\u00f2 a risultati degni di nota.Inoltre anche i teen, che li avevano idolatrati, erano cresciuti nel frattempo e perci\u00f2 il momento magico del successo svan\u00ec."}
{"id": "1854050", "revid": "118834", "url": "https://it.wikipedia.org/wiki?curid=1854050", "title": "La pace (Aristofane)", "text": ""}
{"id": "1854060", "revid": "363629", "url": "https://it.wikipedia.org/wiki?curid=1854060", "title": "Trailblazer", "text": ""}
{"id": "1854061", "revid": "27723", "url": "https://it.wikipedia.org/wiki?curid=1854061", "title": "Miyamoto Masao", "text": ""}
{"id": "1854065", "revid": "111989457", "url": "https://it.wikipedia.org/wiki?curid=1854065", "title": "FBI (I Soprano)", "text": " \nAll'interno della serie televisiva statunitense \"I Soprano\" uno dei maggiori filoni narrativi riguarda le relazioni fra l'FBI e i membri delle famiglie criminali DiMeo del New Jersey e Lupertazzi di Brooklyn.\nInformatori dell'FBI.\nNel corso delle 6 stagioni della serie diversi personaggi appartenenti alle due famiglie sono stati contattati dall'FBI e in seguito ne sono divenuti collaboratori."}
{"id": "1854066", "revid": "339392", "url": "https://it.wikipedia.org/wiki?curid=1854066", "title": "Harrar", "text": ""}
{"id": "1854067", "revid": "869733", "url": "https://it.wikipedia.org/wiki?curid=1854067", "title": "Daisy Johnson", "text": "Daisy Louise Johnson, detta \"Skye\", nota anche come Quake, \u00e8 un personaggio dei fumetti, creato da Brian Michael Bendis (testi) e Gabriele dell'Otto (disegni), pubblicato dalla Marvel Comics. La sua prima apparizione avviene in \"Secret War\" (vol. 1) n. 2 (luglio 2004).\nSuperagente dello S.H.I.E.L.D. dotata di poteri sismici, Quake \u00e8 la figlia illegittima del supercriminale Mister Hyde; addestrata personalmente da Nick Fury e divenuta la sua pi\u00f9 fidata discepola, la ragazza \u00e8 stata messa a capo della squadra dei Secret Warriors e, per un certo periodo, ha militato nei Vendicatori. Successivamente sono stati integrati al personaggio alcuni aspetti della sua trasposizione televisiva, tra cui le discendenze inumane da parte di madre.\nIl suo aspetto \u00e8 stato basato sulle fattezze di Kate Libby, il personaggio interpretato da Angelina Jolie nel film del 1995 \"Hackers\".\nBiografia del personaggio.\nOrigini.\nNata a New Orleans, Louisiana, dal supercriminale Calvin Zabo (Mister Hyde) e della prostituta Jennifer Kim Johnson, di cui era cliente abituale, Daisy viene data in adozione dalla madre a Gregory e Janet Sutter, una coppia amorevole che spera possa darle un futuro migliore; i due la crescono come fosse loro ribattezzandola Cory Sutter. Diversi anni dopo, ormai adolescente, Cory tenta di rubare dei CD da un negozio e, quando viene scoperta dal proprietario, attiva per la prima volta i suoi poteri generando un terremoto.\nSospettata di essere una mutante viene prelevata dallo S.H.I.E.L.D. e interrogata dal direttore Fury, che la informa della vera identit\u00e0 dei genitori proponendole di entrare nell'organizzazione spionistica e utilizzare i suoi poteri per un giusto fine.\nDa allora, la ragazza sviluppa una lealt\u00e0 ed una fiducia totale per l'uomo, che per lei diviene una sorta di figura paterna; inoltre diviene un'agente S.H.I.E.L.D. tanto abile da venire insignita del livello 10 a soli 17 anni. I soli altri detentori del suddetto livello sono Fury e la Vedova Nera.\nGuerra segreta.\nDurante la guerra segreta contro Latveria, Fury la inserisce in un gruppo composto da supereroi come Capitan America, Wolverine, Devil, l'Uomo Ragno, Luke Cage e la stessa Vedova Nera. Grazie al suo intervento Lucia Von Bardas viene definitivamente sconfitta e New York salvata dalla distruzione; tuttavia tale azione porta all'allontanamento di Fury dallo S.H.I.E.L.D. e il suo rimpiazzo, Maria Hill, sospende Daisy dal servizio attivo proprio a causa della lealt\u00e0 di quest'ultima verso il precedente direttore.\nQualche tempo dopo, mentre i Nuovi Vendicatori si trovano a combattere a Genosha contro Magneto (ripotenziato dopo i fatti dell'M-Day), Capitan America ordina a Maria Hill di reintegrare l'agente Johnson e farla intervenire. \u00c8 proprio grazie a Daisy che Magneto viene sconfitto, ma i Nuovi Vendicatori non le permettono di unirsi al team.\nSecret Warriors.\nDopo l'invasione segreta degli Skrull, Daisy viene nuovamente contattata da Fury ed incaricata di formare una squadra di superagenti segreti mettendo assieme i discendenti di vari supereroi e supercriminali: i \"Secret Warriors\".\nTale squadra, denominata Bianca (\"Team White\"), \u00e8 composta da sei elementi: J.T. James (Hellfire), Alexander Aaron (Phobos), Yo-Yo Rodriguez (Slingshot), Sebastian Druid (Druido), Jerry Sledge (Stonewall) e Eden Fesi (Manifold).\nL'eterogeneo gruppo diviene ben presto una sorta di famiglia per Daisy, in particolare il piccolo Phobos, per il quale diviene una specie di sorella maggiore, e Hellfire, suo coetaneo con cui inizia una relazione sentimentale. Nel corso della guerra terroristica tra le forze di HYDRA, Leviathan e l'organizzazione di Fury, J.T. perde la vita nell'attacco finale a Gehenna, la base operativa di von Strucker in Australia, e Daisy scopre da Fury che in realt\u00e0 stava facendo il doppio-gioco coi terroristi.\nRitorno allo S.H.I.E.L.D..\nDopo aver preso parte all'assedio di Asgard ed agli eventi della guerra del Serpente; Daisy viene nominata nuova direttrice del rinato S.H.I.E.L.D. da Capitan America in persona. Sotto il suo mandato vengono reclutati Marcus Johnson (figlio di Nick Fury) e \"Cheese\" Coulson, nonch\u00e9 John Garrett. Tuttavia dopo aver commissionato l'omicidio di uno dei massimi funzionari dell'AIM, viene rimossa dal suo incarico per aver infranto il protocollo e sostituita da Maria Hill.\nScomparsa dai radar, Daisy collabora col Soldato d'Inverno e con Mimo a diverse missioni segrete. In seguito entra a far parte della divisione di Coulson, cosa che la porta a conoscere finalmente suo padre, Mister Hyde, sebbene la natura deviata del criminale la porti ad allontanarsene nuovamente poco dopo.\nPoteri e abilit\u00e0.\nDaisy Johnson \u00e8 in grado di generare potenti vibrazioni simili a quelle rilevate durante i terremoti e, nonostante tale potere sia classificato come di livello 7 da Nick Fury, non deriva dal Gene-X dei mutanti ma da un'alterazione genetica trasmessale dal DNA dei genitori: il padre ha nel suo corredo genetico varie sostanze chimiche, mentre la madre ha lontane discendenze inumane. La ragazza detiene il completo controllo di tale potere, essendo in grado di servirsene anche per far esplodere il cuore di un individuo e, inoltre, \u00e8 completamente immune agli effetti nocivi delle vibrazioni che produce.\nOltre a tutto ci\u00f2, Daisy \u00e8 una spia finemente addestrata, una dei migliori agenti dello S.H.I.E.L.D., una leader eccellente, un'abile combattente corpo a corpo, un'ottima ingannatrice, un'esperta nell'uso delle armi da fuoco ed \u00e8 dotata di schermi psichici che la proteggono dagli attacchi telepatici. Durante la guerra segreta ha inoltre fatto conoscenza con numerose personalit\u00e0 supereroistiche che, a suo dire, le hanno insegnato molto.\nAltre versioni.\nAge of Ultron.\nNella realt\u00e0 distopica di \"Age of Ultron\" Daisy Johnson \u00e8 un membro della resistenza.\nUltimate.\nNell'universo Ultimate Quake, assieme a Tigra, Wonder Man e Visione \u00e8 un membro degli Ultimates della Costa Ovest (prototipo degli Ultimates ufficiali). In tale versione essa \u00e8 un'ex-cadetta dello S.H.I.E.L.D. espulsa dopo essersi ribellata agli abusi sessuali di un superiore."}
{"id": "1854069", "revid": "1272592", "url": "https://it.wikipedia.org/wiki?curid=1854069", "title": "Troiani (soldati)", "text": "Qui di seguito viene riportata la lista completa di tutti i soldati Troiani (ad eccezione dei capitani) che combatterono contro gli Achei nella guerra di Troia."}
{"id": "1854076", "revid": "287204", "url": "https://it.wikipedia.org/wiki?curid=1854076", "title": "One in a Million (album)", "text": ""}
{"id": "1854077", "revid": "287204", "url": "https://it.wikipedia.org/wiki?curid=1854077", "title": "One in a Million (singolo)", "text": ""}
{"id": "1854078", "revid": "320578", "url": "https://it.wikipedia.org/wiki?curid=1854078", "title": "Plena ilustrita vortaro", "text": ""}
{"id": "1854081", "revid": "1964823", "url": "https://it.wikipedia.org/wiki?curid=1854081", "title": "Associazione Calcio ChievoVerona 2005-2006", "text": "Questa voce raccoglie le informazioni riguardanti l'Associazione Calcio ChievoVerona nelle competizioni ufficiali della stagione 2005-2006.\nStagione.\nAffidata la conduzione tecnica a Pillon, il Chievo \u2014 eliminato dal Brescia nel terzo turno di Coppa Italia \u2014 riscatt\u00f2 l'incerto avvio del campionato 2005-06: una serie di 10 risultati utili consecutivi, culminata nell'affermazione interna a scapito del Milan, frutt\u00f2 agli scaligeri un posizionamento in zona-Uefa al giro di boa. Con 30 punti in 19 giornate, la squadra eguagli\u00f2 le romane in termini di classifica.\nSegnalando peraltro un reparto d'attacco composto da Pellissier e Tiribocchi nonch\u00e9 dal brasiliano Amauri, i veronesi mantennero contatto col quadro europeo anche durante la fase di ritorno: giunto in settima posizione, il Chievo accedette matematicamente alla UEFA dopo aver impattato in trasfera col gi\u00e0 retrocesso Lecce. L'esito del processo di Calciopoli comport\u00f2 l'avanzamento in graduatoria al quarto posto, con una storica partecipazione ai preliminari di Champions League.\nStatistiche.\n\"Statistiche aggiornate al 14 maggio 2006\"."}
{"id": "1854084", "revid": "1184093", "url": "https://it.wikipedia.org/wiki?curid=1854084", "title": "Juwan Howard", "text": "Statistiche.\n\"Dati aggiornati al 2 maggio 2020\""}
{"id": "1854085", "revid": "287204", "url": "https://it.wikipedia.org/wiki?curid=1854085", "title": "Summer Crush", "text": "Summer Crush (\"Foudre\") \u00e8 una serie televisiva francese trasmessa a partire dal 16 luglio 2007 dall'emittente France 2.\nLa serie \u00e8 partita con le riprese della prima stagione, che si sono tenute dal 4 al 17 settembre 2006 a La Rochelle e dal 9 ottobre al 6 dicembre 2006 a Noum\u00e9a, in Nuova Caledonia.\nIn Italia la prima stagione \u00e8 stata trasmessa in anteprima assoluta sul canale Mya di Mediaset Premium a partire dal 26 febbraio al 13 marzo 2008 e successivamente su Italia 1, dal 7 luglio all'11 agosto dello stesso anno.\nLa seconda stagione, trasmessa in Francia dal 6 agosto al 10 settembre 2008, ha fatto il suo primo passaggio televisivo italiano su Mya, dal 25 febbraio al 13 marzo 2009 con un doppio episodio, come avviene in seguito per la trasmissione su Italia 1 dall'8 al 26 luglio 2010.\nDal 5 al 21 agosto 2009 \u00e8 stata trasmessa in Francia la terza stagione, che in Italia \u00e8 stata proposta su Mya dal 12 maggio al 16 giugno 2010 e su Italia 1 dal 27 luglio al 12 agosto dello stesso anno, che quindi ha visto (nella la trasmissione in chiaro) la replica della prima stagione e le prime tv della seconda e della terza.\nNel primo semestre del 2010 sono state completate le riprese della quarta stagione che viene trasmessa su France 2 da sabato 14 a gioved\u00ec 28 agosto 2010.\nLa quinta stagione, di 40 episodi, viene trasmessa in Francia dal 4 luglio 2011.\nLa sesta stagione, di 26 episodi, era stata programmata e scritta per il 2012, ma il 7 marzo 2012, il quotidiano Le Parisien ha rivelato che France 2 ha cancellato la serie, che quindi si ferma con la quinta stagione.\nDal 1\u00ba marzo 2011 le prime tre stagioni vengono replicate su La5 con due episodi nel pomeriggio.\nTuttavia, anche questi episodi presentano i classici 3-4 minuti tagliati solo in chiaro, in modo da inserire due episodi da 25 minuti l'uno nello slot assegnato di 40 minuti.\nDal 15 luglio 2013 tutte le stagioni tornano in replica su Italia 1 in fascia mattutina alle 6:00 circa.\nTrama.\nPrima stagione.\nSettembre 2006: Al\u00e8x, un diciottenne residente nella citt\u00e0 di La Rochelle in Francia \u00e8 stato lasciato dalla sua fidanzata, Manon, da un anno. Lavora come lavavetri con il suo migliore amico L\u00e8o, che vorrebbe che il ragazzo trovasse di nuovo l'amore. Un giorno, mentre lavorava all'esterno della libreria dell'Universit\u00e0 locale, vede Alice dentro all'edificio e tra i due c'\u00e8 immediatamente un \"colpo di fulmine\". L'intesa e l'amore sembrerebbero reciproci ma, da un giorno all'altro, Al\u00ecce scompare, dopo che Al\u00e8x viene aggredito nel bagno di un pub e gli viene intimato con messaggi e telefonate di stare lontano dalla ragazza. Nonostante i vari timori e perplessit\u00e0 e soprattutto l'atteggiamento contrariato della sua famiglia, Al\u00e8x decide di partire sulle sue tracce. La ricerca di Al\u00ecce si riveler\u00e0 pi\u00f9 difficoltosa e misteriosa del previsto, infatti Alice, prima di andarsene ha lasciato ad Al\u00e8x un dente di megalodon, specie estinta di squali tipici dei mari della Nuova Caledonia, una colonia francese al largo delle coste australiane, nell'Oceano Pacifico. A Noum\u00e9a Alex, partito con i suoi amici L\u00e9o ed Eva, ritrova Alice che lavora nel bar di una spiaggia, lei per\u00f2 gli dice che non lo ama e che se ne deve andare. Naturalmente Al\u00e8x sa benissimo che non \u00e8 vero, e la mattina dopo scopre il cognome e l'indirizzo della ragazza. Intanto i tre si sistemano in una casa abbandonata, dove per\u00f2 Alice (senza che nessuno lo sappia) manda qualcuno la notte a rubare i bagagli, tranne che i biglietti: infatti lei vuole che se ne vadano. Al\u00e8x, nonostante venga continuamente molestato come succedeva a La Rochelle, si avvicina alla casa della ragazza e la vede con un uomo. Alex pensa che quello sia il suo ragazzo, ma in realt\u00e0 \u00e8 il suo fratellastro Cl\u00e9ment: lo scopre quando lo incontra in un bar in citt\u00e0, dove lui chiede cosa vogliono loro da sua sorella. Alex \u00e8 felice di sapere che Alice non \u00e8 fidanzata, e l'indomani si reca nuovamente davanti alla casa di lei. Ma arriva Jess, il vero fidanzato di Alice, che non vuole assolutamente che Alex la frequenti. Il ragazzo trova lavoro presso un negozio di vendita e manutenzione di barche e l\u00ec \"casualmente\" reincontra Jess, che ordina ad Alex di lasciarli in pace, ripetendo che Alice ama solo lui.\nAlex \u00e8 seccato, ma per riconquistare Alice ha l'idea di dipingere sulla vela di una barca le parole \"Alice sei tu la mia regina\" e la mattina seguente, mentre la ragazza va a lavorare nel bar che si trova di fronte al negozio di barche, vede la scritta e sembra felice, scatenando una brutta reazione da parte di Jess.\nQualche giorno dopo Alex va ad una festa etnica, con un gruppo di nativi che suona con il tamburo una canzone dal ritmo tribale. Vede un grosso albero, e un ragazzo gli spiega che quello \u00e8 l'albero della verit\u00e0; allora Alex tramite un giochetto del tipo \"caccia al tesoro\" riesce a portare Alice sotto l'albero. Alex le ripete quanto l'ama, ed anche lei si dichiara, per\u00f2 dice al ragazzo che lui \u00e8 in pericolo: Alice afferma che gli \u00e8 stato fatto il malocchio, e che solitamente le persone a cui \u00e8 stato fatto il malocchio hanno sempre avuto molta sfortuna.\nIntanto il rapporto tra i due sembra essere tornato quello iniziale, fino a che Jess non scompare da Noum\u00e9a. Dopo qualche ora di ricerca in citt\u00e0, L\u00e9o chiede perch\u00e9 Alice ci tenga cos\u00ec tanto a Jess; Alex risponde che Alice un anno prima ha avuto un incidente con la barca con a bordo lei, sua madre, Cl\u00e9ment, e Jess. Quest'ultimo avrebbe salvato Alice, mentre sua madre \u00e8 morta e Cl\u00e9ment \u00e8 sopravvissuto. Terminato il discorso, Alice e gli altri scoprono che Jess ha preso una barca, e solo a quel punto la ragazza capisce dov'\u00e8 andato: a La Foa, un villaggio situato in mezzo alla natura, dove lei e Jess andavano da piccoli. Qui lo ritrovano e Jess l'abbraccia, rendendo Alex non molto contento. Pi\u00f9 tardi Alice chiede consiglio a Jess per quanto riguarda il malocchio di Alex e lo stesso le fa mettere la bambolina che ha trovato Alice (e che sostiene essere stregata) alle radici di un albero. Intanto Jess dice ad Alice che deve recitare una preghiera per Alex, e che deve rinunciare ad amarlo. Poi la porta alla cascata dell'amore, un luogo dove erano soliti andare da piccoli; saputo l'inghippo, Alex cerca di fermarli, ma Jess dice che ormai \u00e8 troppo tardi: Alice non lo ama pi\u00f9. Il giorno seguente, Jess chiede alla ragazza, davanti a tutte le persone del villaggio, se vuole fidanzarsi con lui. Alice risponde che sta con Alex, e che pensava che ci\u00f2 fosse chiaro. L'ex fidanzato scappa, ma non passer\u00e0 molto tempo prima che si faccia vedere nuovamente. Alice presenta Alex a suo padre, Stephane Watson, il quale inizialmente si dimostra gentile ma poi si rende insopportabile e ci si mette anche Cl\u00e9ment, che prende le difese di Jess. Una mattina, al ranch dei Watson situato a La Foa, Alex ed Alice con il padre ed il fratello fanno colazione, ma l'atmosfera tra i quattro \u00e8 molto tesa.\nL\u00e9o intanto tradisce Eva con Julie, una bella ragazza del luogo, ma passa pochissimo ed Eva lo scopre, lasciandolo. Mentre per\u00f2 si faceva una nuotata, stremata dal comportamento poco fedele del suo (ex) fidanzato, la ragazza rischia di annegare e un ragazzo che stava pescando, Vik, la salva. Eva si infatua del ragazzo e va a vivere a casa sua.\nRitornati a Noum\u00e9a, Alex e L\u00e9o non hanno un posto dove stare, ed Alice porta i ragazzi in una casa molto elegante, che poi ammette essere quella di Jess. Alex non vuole, ma lui e il suo amico non hanno molta scelta. Qualche giorno dopo, Stephane, il padre di Alice, invita Alex e L\u00e9o alla festa del suo compleanno; ma quello ad avere una (brutta) sorpresa sar\u00e0 Alex. Infatti Manon, la sua ex, \u00e8 arrivata dalla Francia e si \u00e8 presentata davanti a casa Watson, affermando che Alex le aveva scritto un'e-mail con la quale la invitava a venire sull'isola perch\u00e9 era ancora innamorato di lei. Alex afferma di non aver fatto nulla di tutto ci\u00f2, ma Alice non gli crede e tra i due ci sono di nuovo problemi.\nSi sistemano tutti in casa di Jess, il quale sembra essere attratto da Manon, portandola in giro per la citt\u00e0. Qualche tempo dopo, Alex ricorda di aver fatto una foto con Alice il giorno in cui Manon avrebbe ricevuto la mail. Allora riesce a convincere Alice, che confrontando data e ora della foto sul cellulare e quella della mail, capisce tutto e si scusa con il fidanzato per non avergli creduto. Quando tornano a casa di Jess, Manon li vede assieme e scoppia a piangere. Eva si riunisce ai ragazzi e spiega che Vik era solo un approfittatore, e che essendo amico di Jess, aveva il compito di disfare il gruppo.\nLe acque sembrano essersi calmate, ma qualche giorno dopo \u00e8 Alex a sparire, insieme a Manon. Grazie a Cl\u00e9ment, che aveva migliorato il rapporto con il fidanzato di sua sorella, Alice riesce a sapere dove sono: a Lifou, un'isola paradisiaca a 40 minuti d'aereo. Alice vuole partire e Cl\u00e9ment, tir\u00e0 fuori tre biglietti aerei (destinati ad Alice, L\u00e9o, Eva). Arrivati sull'isola, i ragazzi cercano Alex e Manon. Li troveranno in una spiaggia deserta, con una donna del luogo. Manon tranquillizza Alice dicendo che non \u00e8 successo niente ed Alex racconta di essere l\u00ec perch\u00e9 Stephane (in realt\u00e0 Jess) ha scritto una lettera al ragazzo chiedendogli di andare a Lifou per una questione riguardante Alice. Li Alex avrebbe incontrato Manon che \u00e8 stata ingannata anch'essa da Jess, spacciatosi in una lettera per il suo ex-ragazzo. Alex l'ha rifiutata e la ragazza ha tentato, in preda ad una crisi isterica, di suicidarsi;\nuna signora del luogo ha assistito all'incidente di Alice un anno prima, e che \u00e8 accaduto esattamente nel luogo dove si trovano. Dice di aver seppellito un cofanetto di sua madre sotto una maschera. Il rito vuole che sia Alice a dissotterrare il cofanetto, e quando lo fa, si ritrova molte cose di sua madre e si sente felicissima.\nTornati a casa, Alex, Alice, L\u00e9o, Eva, Manon e Cl\u00e9ment aspettano Jess, che confessa il fatto di non riuscire a vedere Alex assieme ad Alice, e dice di aver utilizzato Manon tentando disperatamente di far rimettere assieme i due. Alice \u00e8 triste ed arrabbiata con Jess, il quale confessa anche di non essere stato lui a salvarla nell'incidente, bens\u00ec sua madre.\nLa prima stagione termina con i ragazzi che si salutano davanti alla spiaggia, infatti L\u00e9o ed Eva vogliono ritornare in Francia, promettendo per\u00f2 di tornare presto.\nSeconda stagione.\nAutunno 2007: nella seconda stagione Alex e Alice vivono assieme a Noum\u00e9a. Una mattina per\u00f2 si risvegliano in un'isola dell'arcipelago di Vanuatu. Naturalmente questo loro non lo sanno, cercano di scoprire dove sono finiti, inutilmente. La cosa strana \u00e8 che il loro letto e alcune delle loro cose sono l\u00ec, e sull'isola non pensano di essere soli. Trovano Eva e Leo dall'altra parte dell'isola e riescono a scappare con un canotto trovato in una botola sotto terra e solo dopo parecchi giorni di navigazione vedono una barca e chiedono aiuto. Li incontrano Gwen che li assiste e che fin dall'inizio si dimostra \"cotta\" di Alex. Tornati a Noumea (dove Gwen si \u00e8 fermata per le vacanze), il rapporto di Alice e Alex viene messo a dura prova, sia a causa del comportamento appiccicoso di Gwen verso Alex, sia dalla situazione familiare del ragazzo, che trovandosi in Nuova Caledonia non pu\u00f2 fare niente per risanare il rapporto coi suoi genitori, sentendosi responsabile a causa della sua partenza, e anche dal ritorno di Jess. Inoltre Alice inizia ad avere delle strane visioni e sogna sua madre, morta oramai da pi\u00f9 di due anni. Si scoprir\u00e0 poi che Mia Watson \u00e8 viva e che \u00e8 prigioniera in una trib\u00f9 arretrata la quale vive su un isolotto. Infatti durante l'incidente in barca la madre di Alice \u00e8 sopravvissuta, salvata dalla medesima trib\u00f9 \"Dei Tre Mondi\", che hanno sottoposto Alice e Alex a delle prove al fine di condurli verso la madre, che non poteva andarsene da sola secondo la tradizione della trib\u00f9. Alice, Stephane, Alex, Leo, Eva, Clem\u00e8nte e Jess troveranno e supereranno l'ultima prova, quella dell'unione e libereranno Mia, che ritorna a Noumea con la famiglia. Nelle ultime scene, Jess saluta la famiglia Watson e dice di andare in Australia per continuare i suoi studi; uscendo dalla casa, entra in una macchina dove ad attenderlo c'\u00e8 Gwen, e i due scoppiano a ridere.\nTerza stagione.\nEstate 2009: Alice \u00e8 sconvolta: l'amore della sua vita, Alex, \u00e8 scomparso dopo aver preso un piccolo aereo privato per l'Australia, per motivi non noti alla donna. Il velivolo non \u00e8 stato recuperato, Alex si presume morto. Eva \u00e8 tornata in Francia, al contrario di Leo che \u00e8 rimasto a Noumea. Ci sono nuovi personaggi, come Maxine e Sam, un tipo misterioso che sembra avere delle analogie con Alex e che \u00e8 l'unico a sapere come sono andate veramente le cose: Sam e Alex erano (in Francia) amici di infanzia, e i due si andavano a trovare a vicenda in ospedale, essendo affetti dalla leucemia. La causa della scomparsa di Alex risiede proprio in Sam: infatti Alex parte per l'Australia con l'intento di rivedere il suo vecchio amico, ed Alex ha avuto successivamente l'incidente aereo mentre raggiungeva l'amico. Alice vuole portare a termine l'ultimo progetto suo e di Alex, ovvero raccogliere in un'antologia illustrata le leggende e i canti orali delle trib\u00f9 pi\u00f9 remote del Pacifico meridionale, che rischiano di scomparire. Per questo, vuole approfittare di una spedizione pianificata dal Professor Guiloux, che sarebbe andato da alcune trib\u00f9 per fare dei censimenti. Ma il piano salta, in quanto manca Alex, che avrebbe dovuto accompagnare la fidanzata, e comunque avrebbe anche dovuto fare le illustrazioni per l'antologia. Ma Sam, innamorato di Alice, l'aiuta e si finge Alex. La ragazza, per accedere alle trib\u00f9, deve portare un oggetto sacro che ne faccia capire ai componenti la sua spiritualit\u00e0. Decide cos\u00ec di dissotterrare la sua anima bambina, ovvero un piccolo talismano dove si crede che sia custodita la propria anima. Ma subito si accorge che l'anima bambina \u00e8 di un maschio, ed Emile le dice che \u00e8 quella di Alex, che vuole farle sapere le sue ultime volont\u00e0. Alice inizia cos\u00ec a non darsi pace, pur di scoprire cosa voleva Alex. Ma sia prima che durante il viaggio Sam fa capire ad Alice quanto ci tenga a lei e tra loro hanno luogo anche dolci effusioni e baci, ma arrivati in una trib\u00f9 che avrebbe dovuto metterli in contatto con altre trib\u00f9 pi\u00f9 remote, arriva dalla Francia anche la fidanzata di Sam, e le cose cambiano: la ragazza infatti finge di essere incinta allo scopo di riportare Sam in Francia con lei. Alice, arrabbiatissima con il ragazzo, spiegher\u00e0 poi a Leo (che non ha mai visto di buon'occhio Sam, ritenendo che egli non possa sostituire mai Alex ed arrivando addirittura ad aggredirlo) che le \"effusioni\" avute con il ragazzo erano dovute solo alla mancanza di affetto, e che ogni momento passato con lui le riportava in memoria le dolci giornate passate con il suo vero amore, Alex. Ma la bugia di Victoria, non incinta, non \u00e8 destinata a durare, e Sam pu\u00f2 continuare la sua \"amicizia\" con Alice. Devono incontrare la \"Trib\u00f9 degli inconsolabili\", nella cui la reale esistenza nessuno crede. Questa trib\u00f9 mette a contatto \"l'animale vivo e morto al tempo stesso\" (uno squalo) con le persone che hanno sofferto e continuano a soffrire per una grave perdita (quindi inconsolabili). Alice, che si sente un'inconsolabile per via della tragica morte di Alex, decide di entrare nel mare dove deve attendere lo squalo. Dopo l'incontro, Alice si sente bene, non ha pi\u00f9 emozioni e non prova pi\u00f9 niente, ne per Alex, ne per Sam. Per dimostrare alla trib\u00f9 che non tiene pi\u00f9 a nessuno, prende l'anima bambina di Alex e la \"rompe\". Ma dalla frattura provocata alla stoffa, esce un biglietto, scritto da Alex, che Alice per\u00f2 non sente il bisogno di leggere.\nMa Sam, sentendosi responsabile della morte dell'amico, decide di fare un patto con il capo della trib\u00f9 degli Inconsolabili: rimarr\u00e0 con loro se Alice potr\u00e0 riavere tutte le sue emozioni e il suo amore verso Alex. Quando Alice, L\u00e9o e Maxine tornano a Noum\u00e9a, L\u00e9o ruba alla ragazza la lettera lasciatale da Alex, dove il ragazzo dice ad Alice che deve amare Sam, in quanto gli ha restituito la felicit\u00e0. Alice, che leggendola si commuove, vuole andare a riprendere Sam, torna in aeroporto e consegna il cellulare all'amico, dicendo che sull'isola non ne avr\u00e0 bisogno. Ma proprio quando la ragazza parte, suona il cellulare, e dopo aver risposto, L\u00e9o esclama: \"\u00abHanno ritrovato Alex!\u00bb\".\nQuarta stagione.\nAl\u00e9x \u00e8 ritornato in vita, anche se dopo il rientro in Nuova Caledonia il ragazzo \u00e8 profondamente segnato dall'esperienza vissuta in Australia; Alice quando lo rivede non pu\u00f2 credere ai suoi occhi. Entrambi i ragazzi ritengono il fatto di poter stare di nuovo assieme un miracolo della vita, una vita alla quale ora vogliono dare un senso aiutando gli altri. Proprio quando i due sembrano pi\u00f9 uniti che mai, i primi problemi iniziano a farsi vedere. La famiglia di Alice sta passando un pesante guaio finanziario, che la ragazza cerca di combattere con tutte le proprie forze, mentre Alex, oltre ad avere una misteriosa cicatrice che brucia quando viene toccata, vuole diventare un attivista per la salvaguardia delle balene nel Pacifico, che imprenditori senza scrupoli stanno assassinando da diverso tempo. Soleil, il ragazzo che ha ritrovato Alex nei campi australiani e che ha contattato L\u00e9o all'aeroporto \u00e8 un eroe, uno spirito libero che instaura con i due una forte amicizia. Riuscir\u00e0 a salvarli da un destino che ancora una volta promette disgrazie? L\u00e9o si ritrover\u00e0 con la sorella Lola (arrivata dalla Francia) a gestire un ristorante, che per\u00f2 diventer\u00e0 un disastro in piena regola...\nQuinta stagione.\nAlice, dopo la morte di Alex, non sembra essere pi\u00f9 la stessa. Non riuscendo a sopportare il dolore per la perdita del ragazzo diventa superficiale e si fidanza con un banchiere il cui unico scopo nella vita \u00e8 guadagnare soldi. La ragazza inizia a perdersi nelle apparenze, dimenticandosi anche della sua amicizia con L\u00e9o. Soleil torna in Nuova Caledonia dopo aver trascorso un anno in Australia senza dare alcuna notizia ad Alice, questo perch\u00e9 il ragazzo \u00e8 profondamente innamorato di Alice, e non volendo fare un torto allo spirito di Alex cerca di starle lontano per sopprimere questo sentimento. Quando i due si rivedono, tra loro c'\u00e8 freddezza, ma Alice scoprir\u00e0 che c'\u00e8 un legame molto profondo con Soleil, espresso attraverso un medaglione tribale. L\u00e9o manda avanti il suo ristorante assieme alla sorella Lola e al ragazzo di quest'ultima, Shark, mentre per quanto riguarda la sua vita sentimentale, come al solito particolarmente dinamica, entra in scena Karine, una donna sposata di 15 anni pi\u00f9 grande con la quale comincia ad intrattenere una relazione segreta, ma non sa di essere in una situazione pronta ad esplodere da un momento all'altro, soprattutto quando si scopre che Shark, il ragazzo della sorella, \u00e8 il figlio di Karine!\nAscolti.\nIl primo episodio della prima stagione, per la prima volta in chiaro su Italia 1 il 7 luglio 2008, ottenne ben 1.046.000 spettatori, con uno share del 14.65%. Il giorno dopo, il secondo episodio ottenne l'11.92%; nei giorni successivi, gli ascolti si stabilizzarono intorno al 10.50% di share, mentre dal 15 luglio, si verific\u00f2 un incremento degli ascolti, che per\u00f2 fu discontinuo (share tra il 9 e il 10% in alcuni episodi e 13% in altri). L'episodio \"Tanti auguri\", ottenne il 13.69%, mentre \"Coincidenze incredibili\", il penultimo episodio, ha ottenuto il 7.20%\nLe repliche della stagione 1 trasmesse dal 21 luglio 2010 su Italia 1 in due episodi per puntata andarono mediamente bene, mentre per quanto riguarda la prima tv della seconda stagione (dall'8 luglio), il primo episodio otteneva mediamente il 7-8%, mentre il secondo arrivava al 12%, ma la situazione si stabilizz\u00f2 poco dopo, e la media di share era di circa l'11%.\nLa terza stagione and\u00f2 mediamente bene all'inizio, stabilizzandosi con una media del 10-11%, ma verso la fine degli episodi gli ascolti calarono, arrivando anche al 7%.\nDVD.\nSolo in Francia vengono venduti i DVD della serie, su distribuzione Universal Pictures; tutti i DVD sono in formato widescreen , e in audio Dolby Digital.\nUscite speciali:\nIn Italia non si \u00e8 mai parlato di distribuzione in DVD della serie.\nColonna sonora.\nLa colonna sonora e gli effetti musicali in generale hanno un ruolo fondamentale in \"Summer Crush\". Infatti non c'\u00e8 quasi nessuna scena senza un effetto o una canzone di sottofondo. Le canzoni sono state composte e/o interpretate da:\nLe instrumentali sono composte o tratte da:"}
{"id": "1854091", "revid": "131358", "url": "https://it.wikipedia.org/wiki?curid=1854091", "title": "KV Kortrijk", "text": ""}
{"id": "1854094", "revid": "131358", "url": "https://it.wikipedia.org/wiki?curid=1854094", "title": "SC Courtraisien", "text": ""}
{"id": "1854101", "revid": "122502304", "url": "https://it.wikipedia.org/wiki?curid=1854101", "title": "Servais Knaven", "text": "Professionista dal 1993 al 2010, ha completato sedici edizioni consecutive della Parigi-Roubaix, eguagliando il record di Impanis e vincendone anche una, nel 2001.\nCarriera.\nCominci\u00f2 a correre in bicicletta all'et\u00e0 di 7 anni; nelle categorie giovanili vinse diversi titoli nazionali, soprattutto su pista. Tra i dilettanti (alla Koga Miyata, in squadra con atleti come Blijlevens, Hoffman e de Jongh) si fece notare vincendo per due volte l'Olympia's Tour, importante corsa a tappe riservata alla categoria. Pass\u00f2 professionista nel 1994 con la formazione olandese TVM, e alla seconda stagione da pro si aggiudic\u00f2 il titolo di campione olandese in linea. Successivamente la sua carriera si orient\u00f2 in particolare sulle classiche del pav\u00e9, in cui principalmente corse da gregario. Nel 1998 vinse il Grote Scheldeprijs.\nNel 2001 si trasfer\u00ec alla Domo-Farm Frites di Patrick Lefevere, squadra che nei suoi ranghi contava diversi specialisti delle corse sul pav\u00e9, come i belgi Johan Museeuw, tre volte vincitore della Paris-Roubaix e del Giro delle Fiandre, e Leif Hoste. Fu alla Parigi-Roubaix di quell'anno che Knaven approfitt\u00f2 al meglio della strategia della squadra \u2013 Museeuw era stato vittima di cinque forature e Rom\u0101ns Vain\u0161teins venne tenuto fresco per l'eventuale sprint \u2013 per partire in solitaria a 12 chilometri dal traguardo e vincere proprio davanti al \"Leone delle Fiandre\" e a Vain\u0161teins, a completare la tripletta della Domo.\nNel prosieguo della sua carriera, Knaven continu\u00f2 a ricoprire un ruolo da gregario, per Museeuw prima e poi per Tom Boonen alla Quick Step. Si mise in luce ancora nel 2003 quando, dopo aver ottenuto un quinto posto alla Gand-Wevelgem e un settimo alla Parigi-Roubaix, vinse una tappa al Tour de France, alla sua settima partecipazione.\nNel 2009 pass\u00f2 alla squadra tedesca Milram; l'anno dopo, all'et\u00e0 di 39 anni, risultava essere il corridore pi\u00f9 anziano sotto contratto con una squadra UCI ProTour. Nell'aprile 2010 termin\u00f2 quarantaduesimo la sua sedicesima Parigi-Roubaix consecutiva, eguagliando il record del belga Raymond Impanis. Il giorno successivo annunci\u00f2 il ritiro dall'attivit\u00e0 sportiva, ritiro che arriv\u00f2 il 15 agosto 2010 al termine del criterium di Etten Leur, organizzato in suo onore e che vide la partecipazione di numerosi campioni del presente e del passato."}
{"id": "1854102", "revid": "121065069", "url": "https://it.wikipedia.org/wiki?curid=1854102", "title": "Robert Gallo", "text": "Gallo \u00e8 il direttore dell'Institute of Human Virology presso la University of Maryland a Baltimora.\nNel 2005 \u00e8 stato cofondatore del Gallo Profectus Biosciences che sviluppa e commercializza tecnologie per ridurre la mortalit\u00e0 causata dalle malattie virali.\nL'infanzia.\nRobert \u00e8 nato a Waterbury in Connecticut da una famiglia di emigranti italiani. Domenico Gallo, il nonno paterno, proprietario terriero piemontese, emigr\u00f2 negli Stati Uniti per dissidi con la famiglia a causa del suo matrimonio con una donna non nobile. Il nonno materno, pugliese, emigr\u00f2 in America per sfuggire alla povert\u00e0. Francis Gallo, suo padre, si occupava di metallurgia.\nRobert, durante la sua infanzia, fu colpito da un grave lutto, la morte della sorella minore, che lo segner\u00e0 per tutta la vita e che sar\u00e0 fonte d'ispirazione per le sue scelte lavorative. \nNegli anni del liceo Robert Gallo dedic\u00f2 tutto il suo tempo allo sport ma dopo essersi fratturato il coccige, non potendo giocare per diverso tempo, cominci\u00f2 ad appassionarsi alla medicina e decise di intraprendere gli studi medici.\nGli studi e i primi lavori.\nRobert consegu\u00ec nel 1959 la laurea in Scienze Biologiche al Providence College; dopo pochi anni, nel 1963, ottenne anche la laurea in Medicina e Chirurgia al Jefferson College di Filadelfia.\nDurante gli studi, ben presto si accorse di essere interessato alla ricerca e nel 1961, grazie a una borsa di studio estiva, inizi\u00f2 a lavorare ad Harvard, dove conobbe Alan Erslev, colui che lo introdurr\u00e0 nella ricerca.\nFu proprio in questo periodo che Robert Gallo scrisse la sua prima pubblicazione riguardo alle risposte di alcuni pazienti alla deprivazione di ossigeno. In seguito lavor\u00f2 per due anni all'Universit\u00e0 di Chicago, famosa per gli studi di embriologia, per poi approdare al National Cancer Institute, famoso centro di ricerca.\nI suoi primi tempi in tale centro furono piuttosto duri poich\u00e9, destinato al reparto di leucemia infantile, Robert spesso si imbatt\u00e9 in casi di pazienti ormai terminali, constatando in prima persona i limiti della medicina.\nNel 1966 si cre\u00f2 l'opportunit\u00e0 di effettuare la ricerca sul fattore di crescita dei globuli bianchi, con grandi professionisti come Seymour Perry]e Breitman, biochimico da cui impar\u00f2 molto.\nRobert comprese che il suo vero interesse era verso le leucemie, cos\u00ec nel 1972 gli venne affidato il ruolo di capo del Dipartimento della biologia delle cellule neoplastiche. In tale ambito Robert decise di focalizzare le sue ricerche sulle alterazioni delle cellule del sangue, mettendo a punto metodi sempre pi\u00f9 all'avanguardia e tenendosi sempre in contatto con altri centri di ricerca, anche europei.\nI primi lavori sui retrovirus.\nL'ambiente in cui viveva Robert era assai stimolante. Infatti, proprio nel 1970, Gross annunci\u00f2 la scoperta di nuovi virus capaci di procurare tumori e leucemie, e anche Jerret, lavorando in questo campo, scopr\u00ec dei virus in grado di rallentare lo sviluppo delle cellule.\nInoltre Gallo, nel maggio del 1970, partecip\u00f2 ad un congresso tenuto a Houston da Howard Temin, riguardo alla presenza di alcuni virus in grado di trasformare l'RNA in DNA (trascrittasi inversa), rimanendone particolarmente colpito. Nello stesso periodo anche David Baltimore intraprese queste stesse ricerche. Cos\u00ec Robert decise di dedicarsi alla ricerca sui virus per i successivi dieci anni. Nel 1976 Doris Morgan, una ricercatrice del laboratorio di Gallo, riusc\u00ec a far crescere in provetta i linfociti.\nT. Ruscetti e Morgan individuarono un nuovo fattore di crescita dei linfociti T, poi isolato e identificato con il nome di IL-2 interleuchina 2. Questa scoperta gli permise di isolare i linfociti T e di studiare i virus che li riguardano come: la leucemia o HTLV, primo retrovirus individuato nell'uomo, studiato approfonditamente anche da un gruppo di ricercatori di Kyoto. Nel 1982 Robert Gallo ricevette il celebre premio Lasker: \"per il suo studio pionieristico che ha portato alla scoperta del primo virus umano a RNA causa di tumori, di alcune leucemie e linfomi\".\nLa ricerca sull'HIV.\nNel 1982 Gallo venne a conoscenza dell'Aids. Un iniziale disinteresse e presa di distanze lo portarono, nel febbraio 1982, a declinare l'invito di Jim Curran di investigare sul virus mortale che stava mietendo vite a Los Angeles e New York. Nonostante fosse impegnato in lavori di approfondimento dell'HTLV, decise di utilizzare, nell'estate del 1982, parte delle risorse del suo gruppo di scienziati per gli studi di questa nuova patologia in rapida espansione e con pesanti risvolti sulla pubblica opinione dei cittadini e dei pazienti americani.\nGallo, studiando i malati di Aids, not\u00f2 un calo vertiginoso dei globuli bianchi e si ricord\u00f2 che Jerret, in uno dei suoi studi, aveva scoperto un virus che portava all'immuno-deficienza. Cos\u00ec cominci\u00f2 a condividere la convinzione dei \"Centers for Disease Control and Prevention\" (CDC) di Atlanta, che questa patologia fosse causata da un virus.\nIntraprese diversi esperimenti, cercando di trovare una conferma a questa sua ipotesi. Sebbene i primi esperimenti non si fossero conclusi a buon fine, attorno alla met\u00e0 del 1984 diverse colture risultarono positive alla trascrittasi inversa. \nUna squadra francese dell'Istituto Pasteur di Parigi, guidata da Luc Montagnier, pubblic\u00f2 nel 1983 un articolo su \"Science\", descrivendo un retrovirus cui avevano dato il nome di LAV (\"Lymphadenopathy Associated Virus\" = virus associato alla linfoadenopatia), isolato in un paziente a rischio di AIDS.\nIl 4 maggio 1984 Gallo e i suoi collaboratori pubblicarono quattro articoli sulla rivista \"Science\", cercando di dimostrare il collegamento dell'Aids con il virus dello HTLV, scoperto dallo stesso Gallo.\nGallo ricevette il suo secondo Premio Lasker nel 1986, \"per la determinazione che i retrovirus, oggi conosciuti come HIV-1, sono la causa della Sindrome da Immunodeficienza Acquisita (AIDS)\". Egli \u00e8 l'unico destinatario di due premi Lasker.\nNel 1995 Gallo pubblic\u00f2 la scoperta che le chemochine, una classe di composti presenti naturalmente, sono in grado di bloccare l'HIV e arrestare la progressione dell'AIDS. Questa scoperta venne proclamata dalla rivista \"Science\" come una delle pi\u00f9 importanti innovazioni scientifiche. Le chemochine giocano un ruolo determinante nel controllare la progressione dell'infezione da HIV; fanno comprendere meglio come agisce il sistema immunitario umano contro l'AIDS, orientando la ricerca clinica sul possibile l'utilizzo di una classe di farmaci per trattare l'HIV. Il \"team\" di Gallo, presso l'Institute of Human Virology, svolse un programma di ricerca scientifica e cur\u00f2 l'assistenza clinica di persone affette da HIV / AIDS, trattando pi\u00f9 di 4.000 pazienti a Baltimora e circa 200.000 in Africa e nei Caraibi. Nel luglio 2007, a Gallo e alla sua squadra furono assegnati 15 milioni di dollari di sovvenzione dalla Bill and Melinda Gates Foundation per la ricerca di un vaccino preventivo per l'HIV/AIDS.\nNel 2008, Montagnier e la sua collega Fran\u00e7oise Barr\u00e9-Sinoussi, dell'Institute Pasteur, furono insigniti del Premio Nobel per la fisiologia e la medicina per il loro lavoro sulla scoperta del virus HIV. Nello stesso anno, venne insignito di tale premio anche Harald zur Hausen, per la scoperta che il virus del papilloma umano porta al cancro della cervice uterina. Robert Gallo, invece, venne lasciato fuori. Gallo si disse \"deluso\" per non essere riconosciuto come co-destinatario del premio. Montagnier non nascose il suo stupore per il fatto che Gallo non fosse stato riconosciuto dal comitato del Nobel: \"...\u00e8 stato importante dimostrare che l'HIV era la causa dell'AIDS e Gallo ha avuto un ruolo molto importante in questo senso. Mi dispiace molto per Robert\".\nLe controversie.\nL'attribuzione della responsabilit\u00e0 per la scoperta del virus HIV \u00e8 stata controversa, ma oggi si \u00e8 convenuto che Robert Gallo e Luc Montagnier, con i loro rispettivi gruppi di ricerca, avevano entrambi contribuito in modo significativo a tale risultato. \nQuando il gruppo di Montagnier pubblic\u00f2 la sua scoperta afferm\u00f2 che il ruolo del virus individuato nel causare l'AIDS \"resta da stabilire.\" \nIl giornalista investigativo John Crewdson ipotizz\u00f2 che al laboratorio di Montagnier potesse essere stato sottratto un campione del virus HIV, isolato presso l'Istituto Pasteur da parte del gruppo di Montagnier. \nLe ricerche effettuate dal National Institutes of Health (NIH) e l'HHS scagionarono infine il gruppo di Gallo da ogni accusa. Nell'ambito di tali indagini, la United States Office of Research Integrity, presso il National Institutes of Health, commission\u00f2 agli scienziati di Hoffmann-La Roche il compito di analizzare i campioni d'archivio presso l'Istituto Pasteur e il Laboratorio di Biologia delle cellule tumorali (LTCB), del National Cancer Institute tra il 1983 e il 1984.\nLa conclusione fu che i virus utilizzati nel laboratorio di Gallo arrivavano dal laboratorio di Montagnier.\nSu richiesta, il gruppo di Montagnier aveva inviato un campione di questa coltura a Gallo, . Nel 1987, a causa delle incertezze sulle scoperte, il governo francese e quello degli Stati Uniti decisero di dividere equamente i proventi del brevetto di co-scopritori. Montagnier e Gallo ripresero la collaborazione con una cronologia che \u00e8 apparsa sulla rivista scientifica \"Nature\" nel 1987. \nNel 2002, sul numero di novembre di \"Science\", Gallo e Montagnier pubblicarono una serie di articoli, uno dei quali a firma congiunta, in cui riconoscevano il reciproco fondamentale ruolo nella scoperta del virus HIV. Tuttavia, nel 2008, la commissione per il Nobel decise di non insignire Gallo per la scoperta del virus dell'HIV. \nInfatti, la commissione per il Nobel scelse di dividere il premio per la fisiologia tra l'HIV e le scoperte del virus del papilloma, piuttosto che includere Gallo in un premio singolare per l'individuazione dell'HIV."}
{"id": "1854103", "revid": "298229", "url": "https://it.wikipedia.org/wiki?curid=1854103", "title": "Paul Hunter", "text": ""}
{"id": "1854105", "revid": "767487", "url": "https://it.wikipedia.org/wiki?curid=1854105", "title": "Vom Donaustrande", "text": "Vom Donaustrande (Dalle rive del Danubio) op. 356, \u00e8 una polka veloce di Johann Strauss (figlio).\nJohann Strauss decise di soprannominare la sua seconda operetta \"Der karnival in Rom\" (Il carnevale a Roma, 1873) \"La mia polka-operetta\" e infatti, da questa partitura, ricav\u00f2 materiale per 5 brani orchestrali.\nLa polka veloce \"Vom Donaustrande\", che fa parte di questo gruppo, venne ricavata da Strauss con melodie tratte dagli atti 2\u00b0 e 3\u00b0 dell'operetta."}
{"id": "1854107", "revid": "984922", "url": "https://it.wikipedia.org/wiki?curid=1854107", "title": "Chimtay", "text": "Di stirpe reale e discendente diretto di Gengis Khan, fu patriarca di una linea di regnanti dell'Orda Bianca, dell'Orda Blu, e dell'Orda d'Oro.\nVita.\nDi lui pochissimo \u00e8 noto; al Kuriltai dell 1344 fu eletto Khan dell'Orda Bianca, e ne rest\u00f2 al comando fino all'anno della sua morte.\nGenealogia.\nChimtay era figlio di Mubarak Kwadja e nipote del Khan Ilbasan della stirpe di Orda Khan, per cui diretto discendente di Gengis Khan; ebbe 2 figli:"}
{"id": "1854108", "revid": "697352", "url": "https://it.wikipedia.org/wiki?curid=1854108", "title": "Topfree", "text": "Il Topfree o Topfreedom \u00e8 un movimento sociale nato negli Stati Uniti che reclama la libert\u00e0 per le donne di stare a petto nudo in tutti quei luoghi dove \u00e8 permesso farlo agli uomini, spiagge, piscine, saune e parchi, anche se in principio non ha preclusione verso alcun luogo.\nDescrizione.\nLe ragioni della rivendicazione sono l'attuale necessit\u00e0 delle donne di appartarsi per motivi di allattamento al seno o di abbronzatura, inoltre la richiesta \u00e8 per comodit\u00e0 e per una generica parit\u00e0 di diritti fra uomini e donne.\n Molte donne e attiviste del movimento si sono dovute confrontare con il problema che la loro rivendicazione e le loro azioni siano state fotografate e poi utilizzate tramite pubblicazione su internet su siti di carattere pornografico.\nIl movimento nasce negli Stati Uniti ed \u00e8 anche molto diffuso in Canada e in Australia. Il motivo risiede essenzialmente nel fatto che in tali culture il seno femminile \u00e8 fortemente legato all'atto sessuale, bench\u00e9 dal punto di vista fisiologico non ci sia alcuna connessione fra il seno e la copulazione. Tale situazione porta a considerare l'esposizione del seno come atto offensivo della pubblica morale e indecente. In Europa, dove tale rigidit\u00e0 dei costumi \u00e8 meno forte, la radicalizzazione del movimento \u00e8 meno sentita.\nAzioni.\nIn sostegno alla campagna del topfree, il fotografo Jordan Matter ha pubblicato una serie di scatti di donne a seno nudo fotografate in giro per la citt\u00e0 a New York. Tali foto si intendono come provocazione.\nL'attivista Liana Johnsson ha difeso, nello stato della California, una serie di donne condannate per comportamento indecente per aver esposto i seni in situazioni quali l'allattamento o nell'atto di prendere il sole.\nL'8 giugno 2000, Linda Meyer ha vinto un processo contro la citt\u00e0 di Maple Ridge in Canada. Tale causa venne celebrata dopo diversi arresti di Linda per aver nuotato a seno nudo in una piscina coperta della citt\u00e0. Tale causa ha reso topfree l'intero stato della Columbia Britannica. Una causa dall'esito simile e con gli stessi esiti \u00e8 stata celebrata in Ontario.\nIn Canada viene annualmente pubblicato un calendario, il \"Breast of Canada Calendar\", sostenuto dal movimento.\nIn coincidenza con la Giornata Internazionale della Donna, l'8 marzo 2009 \u00e8 stato indetto \"2009 topfreedom day\" o \"National Gotopless Protest Day\" negli Stati Uniti.\nLuoghi topfree.\nAlcuni luoghi dispongono di una legislazione topfree (in cui l'esposizione del seno femminile \u00e8 equiparata a quella del petto maschile). Molti di tali luoghi sono diventati topfree grazie ad azioni legali di attivisti del movimento o grazie al sostegno di avvocati del movimento a donne in causa con gli stati o le citt\u00e0 citate. Spesso per\u00f2 in tali luoghi non \u00e8 praticamente possibile praticare l'esposizione del seno anche a causa degli interventi della forza pubblica."}
{"id": "1854109", "revid": "125850104", "url": "https://it.wikipedia.org/wiki?curid=1854109", "title": "Indiavolato", "text": "Indiavolato (\"Bedazzled\") \u00e8 un film del 2000 diretto da Harold Ramis.\nSi tratta di un remake del film \"Il mio amico il diavolo\" del 1967 di Stanley Donen.\nTrama.\nElliot Richards \u00e8 un comunissimo uomo di citt\u00e0, solo e sempre preso in giro da quelle poche persone che ritiene amiche; \u00e8 inoltre sempre stato segretamente innamorato della sua collega Alison Gardner ma troppo timido per avvicinarla e una sera, dopo aver fatto una pessima figura nel tentativo di chiederle un appuntamento, afferma che avrebbe dato anche l'anima al diavolo per fare in modo che lei entrasse nella sua vita. Cogliendo al volo l'occasione il diavolo, nella forma di una splendida donna, offre a Elliot sette desideri in cambio della sua anima; pur esitando Elliot firma il contratto e incomincia a esprimere i suoi desideri, che per\u00f2 non si avverano mai come avrebbe voluto.\nRimasto con un ultimo desiderio Elliot decide di confessarsi ad un prete raccontandogli del suo patto: il sacerdote, per\u00f2, lo fa arrestare per ubriachezza molesta e cos\u00ec viene incarcerato. Elliot si ritrova quindi in cella con un uomo di colore che gli dice, dopo aver sentito la sua storia, che non pu\u00f2 vendere la sua anima poich\u00e9 non \u00e8 di sua propriet\u00e0 ma appartiene a Dio e che i suoi errori alla fine lo renderanno una persona migliore. Uscito di galera Elliot decide di non esprimere il suo ultimo desiderio, ma il diavolo lo minaccia mostrandogli il suo vero aspetto e cos\u00ec lo costringe ad esprimere l'ultimo desiderio: tuttavia, desiderando che Alison avesse una vita felice, Elliot rompe il contratto per aver espresso un desiderio a favore di un'altra persona.\nAlla fine Elliot diventa un uomo pi\u00f9 forte e sicuro di s\u00e9 ma viene ugualmente respinto da Alison, dato che quest'ultima ha gi\u00e0 un ragazzo; si riprender\u00e0 per\u00f2 molto facilmente dopo aver conosciuto la nuova vicina di casa, molto simile alla donna di cui era innamorato.\nAlla fine si vedono i due passeggiare per New York visti da Dio e il Diavolo che stanno giocando a scacchi.\nProduzione.\nScene eliminate.\nFallito il quarto desiderio Elliot, su consiglio del diavolo, decider\u00e0 di vestire i panni della rockstar \"sesso, droga e rock and roll\". L'aspetto sar\u00e0 molto simile a quello di Marilyn Manson, mentre la sua storia con Alison sembra ispirarsi alla coppia Kurt Cobain - Courtney Love."}
{"id": "1854117", "revid": "712828", "url": "https://it.wikipedia.org/wiki?curid=1854117", "title": "Gold D. Roger", "text": ""}
{"id": "1854122", "revid": "123822331", "url": "https://it.wikipedia.org/wiki?curid=1854122", "title": "Vincenzo Alfieri", "text": "Biografia.\nSi trasferisce a Roma a 16 anni per frequentare diversi corsi di recitazione. Comincia da subito a scrivere sceneggiature e a sviluppare interesse per la regia. Realizza cos\u00ec alcuni piccoli cortometraggi ancora ventenne. Oltre che in Italia, ha studiato recitazione e regia a New York e a Los Angeles. Si laurea in Economia e successivamente anche in Scienze Politiche. Dopo una carriera gi\u00e0 avviata come attore, intraprende quella da regista, dirigendo la web serie \"Forse sono io\" (in cui compare anche come attore), che ottiene un buon riscontro sul web, tanto da essere successivamente trasmessa su MTV, diventando cos\u00ec una delle poche web serie ad essere poi destinate al pubblico televisivo. Lo nota poi la Ford, che gli affida la campagna pubblicitaria della nuova Ford Ka per il web e nel 2014 dirige il corto fantascientifico \"Memories\", .\nNel 2013 \u00e8 il protagonista nel film \"Niente pu\u00f2 fermarci\", in cui interpreta un ragazzo affetto dalla sindrome di Tourette. \nInsieme alla sorella Rossella Alfieri, \u00e8 cofondatore della compagnia di produzione cinematografica \"Guinesia Pictures\"."}
{"id": "1854126", "revid": "124123", "url": "https://it.wikipedia.org/wiki?curid=1854126", "title": "Mariangela Virgili", "text": "Biografia.\nNacque a Ronciglione (Viterbo) l'8 settembre 1661.\nLa vocazione di consacrarsi a Dio fu aiutata dall'ambiente familiare in cui crebbe. Desider\u00f2 diventare una carmelitana, ma a causa della povert\u00e0 familiare non fu ammessa.\nPer questo le fu detto: \"Avrai per cella un angolo della tua casa e per monastero tutta Ronciglione\", indicando una spiritualit\u00e0 vissuta in casa. La sua camera fu arredata di sole quattro tavole sulle quali dormire, e tutto il resto della casa fu rivolto all'accoglienza di vedove, orfane e donne fuggite dalla vita corrotta.\nQuesto suo grande lavoro attir\u00f2 le mire di diverse persone che si erano adirate contro di lei, che attentarono alla sua vita non poche volte.\nVest\u00ec l'abito di Terziaria carmelitana dell'Antica Osservanza all'et\u00e0 di trentotto anni. Contribu\u00ec con Rosa Venerini all'apertura di una casa per l'educazioni di giovani ragazze delle Maestre Pie. Per i giovani ragazzi fond\u00f2 invece il \"Collegio\" dei Padri Dottrinari del beato Cesare De Bus.\nMor\u00ec nel suo paese natale il 10 novembre 1734.\nL'11 febbraio 1778 fu introdotta la causa per la sua beatificazione fino al 1796."}
{"id": "1854132", "revid": "6923", "url": "https://it.wikipedia.org/wiki?curid=1854132", "title": "Kadamba (famiglia)", "text": "I Kadamba (kannada: \u0c95\u0ca6\u0c82\u0cac\u0cb0\u0cc1) (345 - 525) furono un'antica famiglia reale del Karnataka che govern\u00f2 dalla citt\u00e0 di Banavasi nell'odierno distretto del Kannada Settentrionale. La dinastia, pi\u00f9 tardi, ha continuato a governare come feudataria di pi\u00f9 grandi imperi, tra cui quello dei Chalukya e dei Rashtrakuta, per oltre cinquecento anni durante i quali si estesero a Goa e Hanagal. Al picco del loro potere sotto Re Kakushtavarma, regnarono su gran parte del Karnataka. Prima dell'era dei Kadamba, le famiglie che controllarono il Karnataka, come i Maurya, i Shatavahana e i Chutu, non erano native della regione e il nucleo del potere risiedeva al di fuori dell'odierno Karnataka. I Kadamba furono la prima dinastia indigena, ed utilizzarono il kannada a livello amministrativo.\nLa dinastia fu fondata da Mayurasharma nel 345. Uno dei suoi successori, Kakusthavarma fu il regnante pi\u00f9 potente della dinastia ed intesse relazioni con la dinastia imperiale Gupta nell'India settentrionale, anche di natura matrimoniale."}
{"id": "1854142", "revid": "287204", "url": "https://it.wikipedia.org/wiki?curid=1854142", "title": "Cardiofrequenzimetro", "text": "Un cardiofrequenzimetro \u00e8 un dispositivo elettronico in grado di misurare il battito cardiaco e, da questo, determinare la frequenza cardiaca Hr (heart rate) in tempo reale, tipicamente usato dagli atleti durante allenamenti e gare.\nA volte si usa il termine \"cardiometro\" al posto del pi\u00f9 corretto cardiofrequenzimetro.\nDescrizione.\nSolitamente \u00e8 composto da due elementi: un trasmettitore dall'interno di una fascia da avvolgere al petto e un ricevitore da polso (solitamente con funzioni di orologio e cronometro).\nI modelli avanzati possono riportare altre informazioni relative alla variabilit\u00e0 del battito cardiaco, come l'impostazione di soglie di allarme per le zone aerobiche sulla base dei dati relativi alla fisiologia dell'utilizzatore.\nLa fascia da avvolgere al petto ha degli elettrodi a contatto con la pelle per monitorare la tensione elettrica del cuore (vedi elettrocardiografia per i dettagli).\nQuando una pulsazione cardiaca viene individuata, viene trasmesso un segnale radio, che il ricevitore utilizza per determinare il battito cardiaco corrente.\nIl segnale trasmesso via radio pu\u00f2 essere un semplice impulso radio o un segnale codificato dal trasmettitore; nel secondo caso si evita all'utente di ricevere segnali provenienti da altri trasmettitori (ovvero si evita l'interferenza di cross-talk)."}
{"id": "1854144", "revid": "110157", "url": "https://it.wikipedia.org/wiki?curid=1854144", "title": "\u010cel\u00e1kovice", "text": "\u010cel\u00e1kovice \u00e8 una citt\u00e0 della Repubblica Ceca facente parte del distretto di Praha-v\u00fdchod, in Boemia Centrale. Posta sulla riva sinistra dell'Elba, nelle vicinanze della capitale Praga, me sono parte integrante le zone, in origine indipendenti, di Sedl\u010d\u00e1nky e di Z\u00e1lu\u017e\u00ed e anche la localit\u00e0 di C\u00edsa\u0159sk\u00e1 Kuchyn\u011b.\nStoria.\nLa parte centrale della zona attraversata dal fiume Elba (Polab\u00ed), boschiva e fertile, particolarmente ricca di sorgenti \u00e8 stata ininterrottamente abitata fin dai tempi pi\u00f9 antichi. La presenza dell'uomo nei dintorni dell'Elba trova conferma nei ritrovamenti archeologici oggi presenti nei musei. La testimonianza scritta pi\u00f9 antica su \u010cel\u00e1kovice risale al 1290.\nIn quel periodo era presente una chiesa e ad est della stessa si trovava un edificio in legno su una base in pietra, che venne sostituito verso il 1300 da una parte della fortezza. La fortezza ebbe diverse forme nel corso dei secoli: l'ultima ristrutturazione le ha restituito l'aspetto gotico-rinascimentale. La fortezza, la chiesa, il mulino medievale e l'edificio del decanato risalente al 1782 formano il nucleo storico della citt\u00e0 \u2013 una delle soste nel percorso didattico e meta di molte gite turistiche.\nIl municipio in stile neobarocco costruito nel 1911 merita di essere visitato. Il citato percorso didattico \"Elba \u2013 il paesaggio e l'uomo\" collega le citt\u00e0 di Lys\u00e1 nad Labem e \u010cel\u00e1kovice tramite un tracciato di 21\u00a0km. \u00c8 stato scelto affinch\u00e9 comprendesse la maggior parte delle localit\u00e0 meritevoli di essere visitate dal punto di vista storico e paesaggistico.\n\u010cel\u00e1kovice \u00e8 una localit\u00e0 propizia anche per il turismo su due ruote. Si trova sul percorso ciclabile Pojize\u0159\u00ed. La linea ferroviaria Praga \u2013 Lys\u00e1 nad Labem \u2013 Kol\u00edn attraversa \u010cel\u00e1kovice, con possibilit\u00e0 di caricare facilmente le biciclette."}
{"id": "1854151", "revid": "1573940", "url": "https://it.wikipedia.org/wiki?curid=1854151", "title": "Balistapus undulatus", "text": "Il pesce balestra striato di arancio (Balistapus undulatus ()) \u00e8 un pesce marino della famiglia Balistidae, unico rappresentante del genere Balistapus.\nDistribuzione e habitat.\nQuesta specie \u00e8 diffusa nel Mar Rosso e nell'Indo-Pacifico, dalle coste africane alla Nuova Caledonia. Abita le barriere coralline, le lagune atollifere spingendosi fino a 50 metri di profondit\u00e0.\nDescrizione.\n\"Balistapus undulatus\" presenta i caratteri somatici tipici dei Balistidi: un corpo romboidale, compresso ai fianchi, un becco tagliente, la doppia pinna dorsale, la prima delle quali \u00e8 una spina erettile robusta e le pinne dorsale e anale simmetriche ed opposte. La pinna caudale \u00e8 a delta. \nLa livrea mostra colori molto vivaci e variegati: il fondo \u00e8 verde brillante (o pi\u00f9 scuro), con numerose linee arancioni e azzurre che decorano l'intero corpo. Alla radice del peduncolo caudale appare un grande ocello sfrangiato nero, orlato d'azzurro. La coda \u00e8 giallo-verde, striata di giallo e azzurro, le altre pinne sono trasparenti con raggi giallo vivo. \nCome gli altri Balistidi \u00e8 sprovvisto di pinna ventrale (o meglio, \u00e8 presenta ma modificata e quasi inutilizzabile) ma riesce a raggiungere grandi velocit\u00e0 grazie al moto ondulatorio delle pinne simmetriche.\nBiologia.\nEtologia.\nVive da solo o in piccoli branchi. Ha carattere fortemente territoriale.\nAlimentazione.\nSi nutre prevalentemente di invertebrati bentonici come molluschi bivalvi, mitili, ricci di mare, ma anche di coralli e vermi.\nRiproduzione.\nLa deposizione avviene nella notte, le uova sono deposte in una cavit\u00e0 di una spugna o in una buca scavata nella sabbia.\nPredatori.\n\u00c8 preda abituale di \"Cephalopholis argus\" e \"Caranx melampygus\".\nPesca.\nNei luoghi d'origine \u00e8 pescato per l'alimentazione umana.\nAcquariofilia.\nCome molti altri Balistidi \u00e8 allevato e commercializzato per acquari marini pubblici e privati."}
{"id": "1854153", "revid": "1573940", "url": "https://it.wikipedia.org/wiki?curid=1854153", "title": "Scardinius scardafa", "text": "Scardinius scardafa(), conosciuto in italiano come scardola tirrenica o scardola scardafa, \u00e8 un pesce osseo d'acqua dolce della famiglia Cyprinidae endemico dell'Italia.\nDistribuzione e habitat.\nLa diffusione di questa specie era delimitata dal fiume Magra alla piana del Fucino a nord ed al bacino del Liri-Garigliano a sud, era presente anche nei laghi vulcanici del Lazio e nel Lago Trasimeno. Questa specie ha subito notevoli estinzioni locali ed attualmente la si ritiene presente solo nel Lago di Scanno in Abruzzo (dove \u00e8 traslocata), nel Lago di Massaciuccoli e nel bacino fiume Serchio. Vista la difficolt\u00e0 di riconoscere le specie del genere probabilmente esistono popolazioni non note in Italia centro-meridionale. Vive in acque ferme e ricche di vegetazione.\nDescrizione.\nMolto simile a \"Scardinius erythrophthalmus\" da cui si pu\u00f2 distinguere solo a caratteri meristici e per avere tutte le pinne di colore grigio o scuro. Misura fino a 35\u00a0cm.\nBiologia.\nIgnota ma probabilmente simile a quella delle congeneri.\nStato di conservazione.\nLa principale minaccia \u00e8 l'introduzione di \"Scardinius erythrophthalmus\" che ha condotto a quasi totale estinzione le popolazioni. \u00c8 classificata dalla IUCN come in pericolo critico di estinzione."}
{"id": "1854155", "revid": "287204", "url": "https://it.wikipedia.org/wiki?curid=1854155", "title": "Celakovice", "text": ""}
{"id": "1854156", "revid": "287204", "url": "https://it.wikipedia.org/wiki?curid=1854156", "title": "Euphoria (album)", "text": ""}
{"id": "1854157", "revid": "281901", "url": "https://it.wikipedia.org/wiki?curid=1854157", "title": "Scardinius erythrophtalmus", "text": ""}
{"id": "1854158", "revid": "123401818", "url": "https://it.wikipedia.org/wiki?curid=1854158", "title": "Tanqueray", "text": "Tanqueray \u00e8 una marca di gin Inglese commercializzato in tutto il mondo. Il marchio \u00e8 detenuto dall'azienda alimentare britannica Diageo.\nStoria.\nCharles Tanqueray nacque nel 1810 a Tingrith, nel Bedfordshire, discendente da una famiglia francese di argentieri, trasferitasi in Inghilterra nel XVIII secolo; qui la famiglia cambi\u00f2 mestiere e per tre generazioni si impegnarono in ambito religioso. Nel 1830, Charles Tanqueray ruppe con la tradizione e, dopo un approfondito studio delle erbe e vari anni di sperimentazioni, defin\u00ec la ricetta per un gin e apr\u00ec una distilleria in Vine Street, nel distretto di Bloomsbury a Londra, un'area nota in quel periodo, per le acque di sorgente.\nAlla morte di Charles, avvenuta nel 1868, la compagnia pass\u00f2 sotto la direzione del figlio, allora ventenne, Charles Waugh Tanqueray. La politica del figlio puntava alla crescita nel mercato internazionale e, nel 1897, prese contatto con Reginald C.W. Currie, capo della distilleria Gordon &amp; Company. L'anno successivo le due compagnie si fusero nella \"Tanqueray Gordon &amp; Company\" e la produzione venne trasferita in Goswell Road, distretto di Clerkenwell, sito della distilleria Gordon. Dopo la fusione l'attenzione venne focalizzata sul mercato statunitense, ancor oggi mercato principale del gin Tanqueray. Charles Henry Drought Tanqueray, divenne il primo dirigente della nuova compagnia.\nNel 1922 la compagnia si un\u00ec alla Distillers Comapany, un'organizzazione di distillatori scozzesi, acquisita nel 1986 dalla Guinness e oggi gruppo della Diageo.\nDurante la seconda guerra mondiale la distilleria fu pressoch\u00e9 distrutta completamente. Dopo la campagna aerea contro Londra del 1941, solo uno dei distillatori (conosciuto come \"Old Tom\") si salv\u00f2, ed \u00e8 tutt'oggi utilizzato nella distilleria di Cameronbridge, in Scozia. Il gin Tanqueray \u00e8 per la maggior parte prodotto proprio in Scozia, a dispetto di quanto indicherebbe il nome \"London dry gin\", che si riferisce bens\u00ec al tipo di processo di distillazione."}
{"id": "1854161", "revid": "256896", "url": "https://it.wikipedia.org/wiki?curid=1854161", "title": "Istituto Sociologia Luigi Sturzo di Caltagirone", "text": ""}
{"id": "1854174", "revid": "119508539", "url": "https://it.wikipedia.org/wiki?curid=1854174", "title": "Flavio Paulin", "text": "Ha svolto anche l'attivit\u00e0 di discografico con l'etichetta Private Artists Records. \u00c8 noto per essere stato uno dei fondatori, nonch\u00e9 il primo cantante e co-autore di molti dei brani di successo dei Cugini di Campagna.\nBiografia.\n\u00c8 stato uno dei 4 fondatori ed il primo cantante dei Cugini di Campagna e rimase nel gruppo fino al 1977 contribuendo con il famoso falsetto quasi da voce bianca utilizzato in brani come \"Anima mia\". Fu coautore di alcuni fra i brani pi\u00f9 conosciuti del gruppo (quali \"Anima mia\", \"Innamorata\", \"Un'altra donna\", \"Preghiera\", \"64 anni\", \"Tu sei tu\",\" \u00c8 lei\"), che lasci\u00f2 nel 1977 per proseguire le sue ricerche di musica elettronica a cui era interessato. \nIncise un primo singolo pubblicato dalla Pull (\"Robot-robot\"/\"La prima donna (fu mia madre)\") e prosegu\u00ec per una carriera da solista incentrata sulla ricerca di sonorit\u00e0 elettroniche simili a quelle che ai tempi provenivano dalla Germania miste alle radici della musica classico / melodica italiana; questa ricerca sperimentale si concretizz\u00f2 con l'album omonimo \"Paulin\" pubblicato dalla RCA Italiana nel 1979. Per realizzare questo LP fece costruire appositamente da Mario Maggi, un giovane ingegnere amico ed esperto in elettronica, un apparecchio in grado di sincronizzare i suoni, cosa che, a quei tempi, non era ancora possibile. L'album fu realizzato nello studio 41, al banco il tecnico di registrazione Franco Finetti.\nHa collaborato con il musicista Giorgio Brandi, tastierista anche lui ex componente de I Cugini di Campagna, e da questa collaborazione nasce nel 1998 la canzone \"L'amore mio per te\" supportata anche da un videoclip, i brani \"Poche lacrime\" e \"Perderti\". La loro collaborazione li porta anche a realizzare concerti insieme per alcuni anni.\nHa fondato l'etichetta discografica indipendente \"Private Artists Records srl\" che promuove l'attivit\u00e0 di giovani talenti."}
{"id": "1854175", "revid": "599013", "url": "https://it.wikipedia.org/wiki?curid=1854175", "title": "Battaglia di Medole", "text": ""}
{"id": "1854179", "revid": "89577", "url": "https://it.wikipedia.org/wiki?curid=1854179", "title": "Culmv", "text": ""}
{"id": "1854180", "revid": "251174", "url": "https://it.wikipedia.org/wiki?curid=1854180", "title": "Milano Marathon", "text": "La Milano Marathon (in precedenza nota come Milano City Marathon) \u00e8 una gara podistica sulla consueta distanza della maratona (42,195\u00a0km), organizzata dal 2000 e che si svolge annualmente a Milano.\nOrganizzata da \"SSD RCS Active Team\", associazione sportiva dilettantistica senza fini di lucro affiliata alla FIDAL, la manifestazione raccoglie migliaia di partecipanti provenienti dall'Italia e dall'estero. Sulla linea di partenza si sono schierati, nel corso degli anni, i migliori atleti d'\u00e8lite, uomini e donne, che ne hanno fatto, fra l'altro, nel 2007, la maratona pi\u00f9 veloce in Italia.\nNel 2020 la maratona non si \u00e8 disputata a causa della pandemia di COVID-19.\nStoria della manifestazione.\n2008.\nL'edizione del 2008 si \u00e8 svolta domenica 23 novembre ed ha visto 5\u00a0875 iscritti al via. La gara maschile ha fatto segnare il nuovo record della manifestazione fissato in 2h07'53\" dal keniota Duncan Kibet, mentre la competizione femminile ha visto trionfare l'italiana Anna Incerti con il tempo di 2h27'42\". Fra i diversamente abili Paolo Cecchetto ha tagliato per primo il traguardo in 1h27'51\". La gara \u00e8 stata valida anche come 1\u00ba Campionato universitario di maratona, organizzato dal CUS Milano.\nL'edizione del 2008 \u00e8 stata realizzata \"Emission Free\". Le emissioni di anidride carbonica (circa 80 tonnellate), legate all'organizzazione dell'evento e ai partecipanti, sono state neutralizzate grazie ad un progetto boschivo realizzato in Lombardia e certificato dal marchio \"No Effetto Serra (No GreenHouse Effect) by Eco-Way\". Si \u00e8 trattato della prima maratona corsa in Italia con le emissioni di CO2 neutralizzate.\n2009-2010.\nLa decima edizione della maratona milanese, inizialmente prevista per il 22 novembre 2009, viene spostata alla primavera successiva con un nuovo percorso e formule parallele a quella dei tradizionali 42\u00a0km. La corsa ha quindi avuto luogo nella data dell'11 aprile 2010, ed \u00e8 stata realizzata nuovamente in modalit\u00e0 \"Emission Free\".\n2011.\nL'undicesima edizione della Milano City Marathon viene corsa il 10 aprile 2011. Presenti al via 4\u00a0025 atleti, ma a causa del caldo inusuale per il periodo solo 3\u00a0405 maratoneti concludono la corsa. In contemporanea si \u00e8 corsa la \"Relay Marathon\", maratona a staffette, conclusa da 1\u00a0196 squadre di 4 componenti ciascuna, per un totale di 4\u00a0784 atleti impegnati nella prova.\n2021.\nLa maratona si \u00e8 svolta ad invito. Entrambi i vincitori hanno stabilito il record della corsa."}
{"id": "1854181", "revid": "1305772", "url": "https://it.wikipedia.org/wiki?curid=1854181", "title": "Classe Akademik Krylov", "text": "Le unit\u00e0 appartenenti alla classe Akademik Krylov (progetti 852 ed 856 secondo la classificazione russa) sono navi da ricerca oceanografica oggi non pi\u00f9 operative. La classificazione russa \u00e8 \"Ekspeditsionnoye Okeanograficheskoye Sudno\" (EOS: nave oceanografica).\nTecnica.\nLe Akademik Krylov sono caratterizzate da grandi dimensioni e da un dislocamento piuttosto elevato. Costruite in due versioni (progetto 852 e progetto 856), non sono per\u00f2 note le eventuali differenze.\nSi tratta di navi ben attrezzate per svolgere attivit\u00e0 di ricerca, e sono munite anche di una piazzola di atterraggio per elicotteri.\nIl servizio.\nLe Akademik Krylov furono costruite a Stettino, in Polonia, ed entrarono in servizio tra il 1974 ed il 1979. Sono state ritirate dal servizio a partire dai primi anni novanta, a causa degli alti costi operativi.\nL'ultima volta in cui una di queste navi \u00e8 stata vista prendere il mare risale al 1997.\nComplessivamente, ne furono costruite sei. La capoclasse \"Akademik Krylov\" \u00e8 stata venduta nel 1993, mentre la \"Leonid Sobelyev\" risulta demolita nel 1996. Le rimanenti quattro unit\u00e0 (\"Admiral Vladimirskiy, Ivan Kruzenshtern, Leonid Demin e Mikhail Krupskiy\") pare siano in riserva, ma non \u00e8 da escludere che qualche altro esemplare sia stato demolito."}
{"id": "1854186", "revid": "122585956", "url": "https://it.wikipedia.org/wiki?curid=1854186", "title": "Tik-Tak-Polka", "text": "Tik-Tak-Polka, op. 365, \u00e8 una polka veloce di Johann Strauss (figlio).\nEra d'abitudine dei compositori di operette arrangiare i motivi delle proprie opere per poterne poi ricavare dei nuovi brani orchestrali.\nLa \"Tik-Tak-Polka\" fu uno dei sei lavori che Strauss arrangi\u00f2 con i motivi della sua terza operetta \"Die Fledermaus\" (Il pipistrello).\nIl brano venne ascoltato per la prima volta in un concerto nei \"Volksgarten\" di Vienna l'11 settembre 1874.\nLa polka deve il suo titolo al tema principale del secondo atto (duetto dell'orologio fra Rosalinde e Eisenstein) e ad altri motivi presenti nelle arie dell'operetta: \"Kein verzeih'n! Der Heisenstein\" (atto III), \"Wie fliehen schnelldie Stunden fort!\" (atto II) e l'aria di Adele del 3\u00b0 atto \"Spiel ich die unschuld vom lande\"."}
{"id": "1854190", "revid": "1305772", "url": "https://it.wikipedia.org/wiki?curid=1854190", "title": "I Care 4 U", "text": ""}
{"id": "1854193", "revid": "125960452", "url": "https://it.wikipedia.org/wiki?curid=1854193", "title": "Giurisdizione amministrativa", "text": "La giurisdizione amministrativa \u00e8 la funzione con cui - in uno Stato o in un'organizzazione internazionale - si amministra la giustizia in relazione all'amministrazione. \nCol termine giustizia amministrativa si fa riferimento all'insieme di mezzi che l'ordinamento giuridico predispone a tutela delle situazioni giuridiche dei soggetti nei confronti della pubblica amministrazione.\nNel mondo.\nL'esistenza di un sistema di giustizia amministrativa \u00e8 una delle caratteristiche essenziali dello stato di diritto poich\u00e9, in questo modo, si rende effettiva la sottoposizione della pubblica amministrazione alla legge, secondo il principio di legalit\u00e0. Essa per\u00f2 \u00e8 caratteristica precipua degli ordinamenti giuridici di \"Civil law\", cio\u00e8 quelli nei quali l'eredit\u00e0 napoleonica ha conferito agli atti della pubblica amministrazione, di esercizio di poteri autoritativi, la caratteristica dell'immediata \"esecutoriet\u00e0\".\n\u00c8 evidente che la tutela giurisdizionale offre maggiori garanzie al soggetto leso rispetto ai ricorsi amministrativi, per la posizione di terziet\u00e0 e di indipendenza dal potere esecutivo in cui si trova il giudice. In certi ordinamenti, principalmente quelli di \"common law\", la tutela nei confronti della pubblica amministrazione \u00e8 demandata, in linea di principio, agli stessi giudici competenti per le controversie tra privati (cosiddetto sistema \"monistico\"), mentre in altri ordinamenti \u00e8 demandata a giudici speciali (\"giudici amministrativi\", che caratterizzano il cosiddetto sistema \"dualistico\"). Vi sono anche ordinamenti (ad esempio, la Spagna) che adottano una soluzione intermedia, demandando tale tutela a sezioni specializzate degli organi giurisdizionali ordinari.\nUlteriore catalogazione possibile \u00e8 quella degli ordinamenti in cui il giudice amministrativo (Francia, Germania, Austria ecc.) ha competenza generale per i rapporti di cui \u00e8 parte la pubblica amministrazione (mentre sono eccezionali i casi in cui - in un giudizio di cui \u00e8 parte la pubblica amministrazione - \u00e8 competente il giudice ordinario); invece in altri ordinamenti, come ad esempio in Belgio e i Paesi Bassi, la competenza generale rimane al giudice ordinario e la devoluzione al giudice amministrativo di determinate materie, che coinvolgano l'esercizio dei pubblici poteri, \u00e8 espressamente qualificato come speciale.\nAgli ordinamenti di cui si \u00e8 detto si contrappongono quelli, principalmente di \"common law\", ma anche di \"civil law\" (Norvegia, Danimarca, Giappone, Argentina, Cile, Brasile, Per\u00f9 ecc.), in cui la tutela nei confronti della pubblica amministrazione \u00e8 demandata, in linea di principio, agli stessi giudici competenti per le controversie tra privati.\nIn Italia il discrimine con la giurisdizione comune riposa nel fatto che la giurisdizione amministrativa \u00e8 posta a tutela degli interessi legittimi degli amministrati nei confronti dell'esercizio di un potere della pubblica amministrazione (competente \u00e8 il giudice amministrativo); viceversa, sotto questo profilo la tutela di diritti soggettivi - quando si \u00e8 in carenza assoluta di un potere della pubblica amministrazione - resta di competenza del giudice ordinario.\nOrgani.\nIn alcuni degli ordinamenti in cui \u00e8 presente il giudice amministrativo \u00e8 unico (come il \"Tribunal de lo Contencioso-Administrativo\" dell'Uruguay), in altri vi sono pi\u00f9 giudici amministrativi, articolati su due (come in Italia, Finlandia e Polonia) o tre (come in Francia, Germania, Grecia e Svezia) gradi, analogamente ai giudici ordinari, con il giudice di ultima istanza che pu\u00f2 essere un organo a s\u00e9 (in certi ordinamenti denominato \"consiglio di stato\", sul modello francese) o una sezione specializzata dell'unica corte suprema ad esempio, in Ucraina, in certi paesi latinoamericani, come Ecuador e Cile, e in molti paesi dell'Africa francofona). Il giudice di ultima istanza pu\u00f2 inoltre essere di sola legittimit\u00e0 (o di cassazione), secondo il modello francese, o anche secondo il modello tedesco.\nIn taluni ordinamenti, accanto al giudice amministrativo con competenza generale, esistono giudici competenti per specifiche materie. Un esempio \u00e8 offerto dalla \"corte dei conti\" presente in certi ordinamenti, tra cui Francia, Italia e Belgio. Possono essere fatti rientrare in questa categoria anche i giudici tributari presenti, ad esempio, in Italia e Germania.\nI magistrati degli organi giurisdizionali amministrativi hanno di solito uno status differenziato rispetto a quelli che compongono gli organi della giurisdizione ordinaria e non sempre gli \u00e8 riconosciuto lo stesso grado d'indipendenza dal parlamento e dal governo. D'altra parte, in alcuni paesi, come Francia e Italia, il consiglio di stato, posto al vertice della giurisdizione amministrativa, \u00e8 organo non solo giurisdizionale ma anche amministrativo, svolgendo funzioni consultive per gli organi del potere esecutivo.\nFunzioni.\nI mezzi di tutela.\nLa tutela delle situazioni giuridiche nei confronti della pubblica amministrazione pu\u00f2 essere demandata ad un organo della stessa pubblica amministrazione, adito dal soggetto leso mediante un \"ricorso giurisdizionale amministrativo\", oppure ad un giudice investito della controversia a seguito dell'esercizio di un'azione da parte del soggetto leso.\nRicorsi amministrativi.\nI ricorsi amministrativi possono essere rivolti allo stesso organo che ha emanato l'atto con il quale \u00e8 stata lesa la situazione giuridica (\"opposizione\"), al suo superiore gerarchico (\"ricorso gerarchico\") o ad altro organo. In particolare, rientrano in quest'ultima categoria i ricorsi agli organi del \"contenzioso amministrativo\", presenti in alcuni ordinamenti: si tratta di organi amministrativi collegiali che, peraltro, possono unire alle competenze in materia di ricorsi anche altre competenze amministrative.\nPoteri.\nI poteri del giudice amministrativo (e, quindi, le azioni innanzi ad esso esperibili) sono tendenzialmente pi\u00f9 limitati rispetto a quelli del giudice ordinario, in virt\u00f9 di un'interpretazione rigorosa del principio di separazione dei poteri. In tutti gli ordinamenti il giudice amministrativo ha il potere di annullare gli atti della pubblica amministrazione (eccettuati gli atti politici) affetti da discrezionalit\u00e0. Non tutti gli ordinamenti, invece, consentono di esperire altre azioni, oltre quella di annullamento, come l'azione di condanna dell'amministrazione o all'adempimento di un obbligo oppure l'azione di mero accertamento: si va da ordinamenti, come quello tedesco, che mettono a disposizione degli amministrati un'ampia gamma di azioni ad altri, come quello italiano fino alla fine del XX secolo, che si limitano all'azione di annullamento.\nOrdinamento italiano.\nGiurisdizione.\nL'ordinamento italiano ha adottato un peculiare criterio di ripartizione della giurisdizione, imperniato sulla natura della situazione giuridica soggettiva lesa: se \u00e8 un diritto soggettivo sussiste la giurisdizione ordinaria, se invece \u00e8 un interesse legittimo sussiste la giurisdizione amministrativa (questo criterio generale \u00e8 peraltro integrato da quello basato sulla materia nei casi eccezionali di \"giurisdizione esclusiva\", fermo restando l'esercizio del potere autoritativo della PA). \nLa tutela giurisdizionale \u00e8 peri\u00f2 ripartita, ai sensi dell'articolo 113 della Costituzione, fra gli organi di giurisdizione ordinaria e quelli di giurisdizione amministrativa, secondo il criterio della natura della situazione giuridica tutelata. \nIl criterio di riparto basato sulla differenza diritto soggettivo/interesse legittimo \u00e8 cominciato a sbiadire nel tempo, grazie anche al susseguirsi delle pronunce giurisprudenziali che hanno registrato l'evoluzione in materia. Al criterio costituzionale si affiancano dunque altri criteri, tra cui il pi\u00f9 rilevante \u00e8 sicuramente quello che vede attribuire la giurisdizione al Giudice Amministrativo ogni qual volta la Pubblica Amministrazione agisce in veste autoritativa. Al contrario, nei casi un cui la PA non agisce in veste di autorit\u00e0, la giurisdizione spetta al Giudice Ordinario (Corte Cost. n. 204 del 2004 e 191 del 2006).\nNell'approvazione del codice del processo amministrativo italiano, infatti, si riteneva che non fosse stata contemplata \"l\u2019azione di condanna ad un \"facere\", detta di adempimento, nella quale la sentenza predetermina l\u2019atto da emanare o l\u2019attivit\u00e0 da compiere da parte della Pubblica Amministrazione\": tuttavia, il T.A.R. Lombardia ne ha facilmente dimostrato \"l\u2019ammissibilit\u00e0, a codice invariato, fingendo di interpretarlo come se nulla fosse successo. \u00c8 bastato ragionare alla rovescia, partendo dalla descrizione che il codice fa delle sentenze per poi risalire all\u2019ammissibilit\u00e0 della domanda, cio\u00e8 alla tipologia dell\u2019azione\". D'altro canto, sotto altre forme quest'esigenza \u00e8 soddisfatta anche da altre giurisdizioni, come dimostra il \"nobile officium\" della \"Court of Session\" scozzese ovvero la nomina del commissario \"ad acta\" nel giudizio di ottemperanza.\nAccesso.\nNel sistema italiano di giustizia amministrativa sono presenti sia i ricorsi amministrativi, sia la tutela giurisdizionale; l'ordinamento italiano ha adottato un peculiare criterio di ripartizione della giurisdizione, imperniato sulla natura della situazione giuridica soggettiva lesa: se \u00e8 un diritto soggettivo sussiste la giurisdizione ordinaria, se invece \u00e8 un interesse legittimo sussiste la giurisdizione amministrativa; questo criterio generale \u00e8 peraltro integrato da quello basato sulla materia, nei casi di \"giurisdizione esclusiva\" (si tratta di eccezioni che, per\u00f2, sono andate espandendosi nel corso degli anni).\nI primi sono esperibili innanzi ad organi amministrativi non giurisdizionali e sono, di regola, il ricorso gerarchico proprio e il ricorso straordinario al Presidente della Repubblica; sono, invece, esperibili nei soli casi previsti dalla legge il ricorso in opposizione e il ricorso ad altri organi amministrativi (detto ricorso gerarchico improprio).\nStruttura.\nIn Italia, la giurisdizione amministrativa si suddivide in tre categorie:\nOrgani.\nIn Italia sono giudici amministrativi con competenza generale i \"tribunali amministrativi regionali\" (TAR) e il \"Consiglio di Stato\". \nIn Sicilia, oltre al TAR con sede a Palermo e sezione distaccata a Catania, vi \u00e8 il \"Consiglio di giustizia amministrativa\" (CGA), organo previsto dallo Statuto speciale che svolge nell'isola le funzioni proprie del Consiglio di Stato e che il D.Lgs. 24 dicembre 2003, n. 373, qualifica come sezione distaccata dello stesso.\nIl \"Consiglio di presidenza della giustizia amministrativa\" \u00e8 l'organo di autogoverno dei magistrati del Consiglio di Stato e dei TAR, con un ruolo simile a quello del Consiglio superiore della magistratura per i magistrati ordinari; organi analoghi esistono anche per i magistrati della Corte dei conti.\nFunzioni giurisdizionali amministrative con competenza per specifiche materie sono attribuite alla \"Corte dei conti\", ai \"Tribunali Regionali delle acque pubbliche\", al \"Tribunale Superiore delle acque pubbliche\", ai tribunali militari, alla Corte militare di appello e alle \"commissioni tributarie\" provinciali e regionali."}
{"id": "1854207", "revid": "1305772", "url": "https://it.wikipedia.org/wiki?curid=1854207", "title": "Almost Here", "text": ""}
{"id": "1854220", "revid": "2028514", "url": "https://it.wikipedia.org/wiki?curid=1854220", "title": "Asteroide di tipo V", "text": "Varie teorie sostengono che gli asteroidi di tipo V siano stati prodotti dalla collisione di un corpo celeste sulla superficie di 4 Vesta, uno dei maggiori asteroidi della fascia di asteroidi tra Marte e Giove.\n\u00c8 stato stimato che circa 1% del volume dell'asteroide madre abbia formato gli asteroidi della famiglia Vesta e del tipo V, da cui prendono il nome.\nEsistono tuttavia asteroidi di tipo V che non appaiono correlati alla famiglia Vesta; tra questi, ad esempio 809 Lundia (il pi\u00f9 grande oggetto di questa classe) e 4278 Harvey, appartenenti alla famiglia Flora, o 1459 Magnya, nella regione esterna della fascia principale."}
{"id": "1854230", "revid": "287204", "url": "https://it.wikipedia.org/wiki?curid=1854230", "title": "Latin Lover", "text": ""}
{"id": "1854233", "revid": "767487", "url": "https://it.wikipedia.org/wiki?curid=1854233", "title": "Commissurotomia", "text": "Per commissurotomia si intende l'incisione chirurgica di una commissura.\nCardiochirurgia.\nViene utilizzata per patologie relative a una valvola cardiaca e pu\u00f2 essere effettuata a cuore aperto e a cuore chiuso.\nCommissurotomia a cuore chiuso.\nSi pu\u00f2 effettuare soltanto qualora i lembi non siano calcifichi e sia conservato l'apparato sottovalvolare.\nGli interventi a cuore chiuso sono rappresentati principalmente da tre tipologie:\nUltimamente, \u00e8 diminuito l'approccio a cuore chiuso con palloncino per via transcutanea (portato a livello valvolare e poi gonfiato) poich\u00e9 si tratta di un intervento alla cieca.\nCommissurotomia a cuore aperto.\nSi tratta di un intervento con visualizzazione diretta della valvola. \u00c8 anch'esso un intervento conservativo e prevede la riparazione della valvola senza doverla sostituire.\nNeurochirurgia.\nSi tratta dell'incisione della commissura anteriore e posteriore, associata a callosotomia. \u00c8 stata utilizzata per il trattamento di alcune forme di epilessia generalizzata, in modo da limitarle a un unico emisfero cerebrale."}
{"id": "1854239", "revid": "767487", "url": "https://it.wikipedia.org/wiki?curid=1854239", "title": "Theory of a Deadman", "text": "I Theory of a Deadman (a volte abbreviato in T.O.A.D.) sono un gruppo musicale rock canadese.\nStoria del gruppo.\nI Theory of a Deadman furono il primo gruppo a firmare un contratto con la 604 Records, etichetta di propriet\u00e0 di Chad Kroeger, cantante dei Nickelback, nel 2001. Tyler Connolly afferm\u00f2 di aver fatto ascoltare a Kroeger una demo (che sarebbe poi diventata la base per il brano \"Invisible Man\") dopo un concerto del gruppo.\nIl primo album del gruppo, intitolato \"Theory of a Deadman\" venne pubblicato il 17 settembre 2002. Il gruppo prese il nome dal titolo di uno dei brani registrati, che poi venne reintitolato in \"The Last Song\".\nIl 29 marzo 2005, venne pubblicato \"Gasoline\"; dopo la pubblicazione, il gruppo intraprese un tour in supporto agli Shinedown e poi partirono per un tour promozionale con Breaking Benjamin e The Exies. Il gruppo ha registrato una cover di \"No Chance In Hell\", la \"theme song\" del presidente WWE Vince McMahon, pubblicata nell'album \"WWE The Music, Vol. 8\" il 25 marzo 2008.\nIl 1\u00ba aprile 2008, il gruppo pubblic\u00f2 \"Scars &amp; Souvenirs\", dal quale furono estratti otto singoli: \"So Happy\", \"By the Way\", \"Little Smirk\", \"Bad Girlfriend\", \"All or Nothing\", \"Hate My Life\", \"Not Meant to Be\" e \"Wait for Me\". Il brano \"By the Way\" venne registrato in collaborazione con Chris Daughtry e Robin Diaz.\nIl 9 aprile 2009, \"Scars &amp; Souvenirs\" ricevette la certificazione come Disco d'oro dalla RIAA, avendo venduto 500.000 copie negli Stati Uniti e il 29 aprile dello stesso anno ricevette la certificazione come disco di platino.\nAlla fine del 2010, il gruppo annunci\u00f2 l'inizio delle registrazioni del quarto album, previsto per la pubblicazione a met\u00e0 2011; la data di pubblicazione venne poi fissata al 12 luglio 2011. \"Lowlife\", primo singolo estratto dall'album, venne pubblicato il 17 maggio 2011, insieme all'annuncio che il titolo dell'album sarebbe stato \"The Truth Is...\"\nIl brano \"Head Above Water\" venne incluso nella colonna sonora del film \"Transformers 3\". Il 16 giugno 2011, \"Drag Me to Hell\" venne resa disponibile per il download digitale dal sito ufficiale della Roadrunner Records. \"Out of My Head\", il secondo singolo estratto dall'album, venne pubblicato il 14 giugno 2011.\nIl 9 novembre 2013, venne confermato sul profilo Twitter ufficiale del gruppo, che era iniziata la preparazione per il quinto album. Il 29 gennaio 2014, il gruppo annunci\u00f2 che \"avrebbero terminato la registrazione del quinto album a breve\". Il 22 aprile viene pubblicato in un video su YouTube l'audio di \"Drown\", rivelandone il titolo dell'album, \"Savages\", e viene annunciato che l'album sarebbe stato pubblicato l'8 luglio 2014.\nIl 28 aprile 2015 il gruppo pubblica l'EP \"Acoustic Angel\".\nNel gennaio 2017 il gruppo ha annunciato tramite i profili social l'inizio delle registrazioni per il sesto album in studio. Il 10 febbraio 2017 \u00e8 stata pubblicata una cover del brano \"Shape of My Heart\" di Sting e il 17 marzo una cover del brano \"Cold Water\" di Major Lazer. Il 27 luglio il gruppo ha annunciato \"Wake Up Call\" come titolo dell'album, pubblicato il 27 ottobre 2017; nello stesso giorno, \u00e8 stato pubblicato il singolo \"Rx\", accompagnato da un videoclip."}
{"id": "1854252", "revid": "135224", "url": "https://it.wikipedia.org/wiki?curid=1854252", "title": "Eraclea Trachinia", "text": "Eraclea Trachinia ( o \u1f21 \u03a4\u03c1\u03b1\u03c7\u03b9\u03bd\u03af\u03b1) era un'antica citt\u00e0 situata nell'antica Grecia, nella Malide, nota a partire dal 426 a.C. come Heraclea Thrachinia e fondata da Sparta.\nStoria.\nLa citt\u00e0 di Trachis, nota in antichit\u00e0 per essere situata nei pressi del monte Eta dove era morto Eracle e dove si erano stanziati i suoi discendenti, cambi\u00f2 nome in \"Heraclea Thrachinia\" in onore del semidio, per volere degli Spartani.\nQui sbarcarono e si accamparono i Persiani prima di muoversi per prendere parte alla Battaglia delle Termopili.\nLa citt\u00e0 fu a lungo contesa tra Spartani ed Etei: nel 280 a.C. prese parte alla lega etolica.\nQui il sovrano di Pergamo, Attalo I, e il proconsole romano Publio Sulpicio Galba Massimo parteciparono al Consiglio degli Etoli durante la prima guerra macedonica (208 a.C.). Nel 191 a.C. fu conquistata dai Romani, ma rimase agli Etoli fino a quando divenne capitale della Lega degli Etei. Augusto fece rientrare la citt\u00e0 nella regione della Tessaglia Ftiotide.\nL'acropoli cittadina, sita su una collinetta rocciosa, era circondata da mura le cui tracce si vedono anche oggi. L'abitato si estendeva sotto l'acropoli verso la pianura. Nella citt\u00e0 erano presenti un tempio di Artemide, l'agor\u00e0 e un ginnasio. Tra l'acropoli e il fiume Asopo si trovano tombe a camera scavate nella roccia."}
{"id": "1854254", "revid": "339392", "url": "https://it.wikipedia.org/wiki?curid=1854254", "title": "Heraclea Thrachinia", "text": ""}
{"id": "1854268", "revid": "125213992", "url": "https://it.wikipedia.org/wiki?curid=1854268", "title": "Psychopathia sexualis", "text": "Psychopathia Sexualis (\"Psicopatia sessuale\"), dello psichiatra Richard Freiherr von Krafft-Ebing, \u00e8 uno dei primi testi che parla di patologie sessuali.\nPer la prima volta pubblicato nel 1886 col sottotitolo \"con speciale riferimento all'istinto sessuale di carattere contrario: uno studio medico-forense\", il libro espone un vasto elenco di parafilie, con particolare enfasi sull'omosessualit\u00e0 maschile (l\"'istinto di carattere contrario\" del sottotitolo). Krafft-Ebing coni\u00f2 in questo testo anche i termini sadismo e masochismo.\nLa rilevanza dell'opera discende anche dall'essere stato uno dei primi lavori sull'omosessualit\u00e0; l'autore avanz\u00f2 per primo la teoria secondo cui il cervello degli omosessuali subirebbe una \"inversione sessuale\", a causa di fattori biologici, allo stadio di embrione o feto. Nelle prime edizioni il libro elencava l'omosessualit\u00e0 fra le perversioni del comportamento sessuale. A seguito di ricerche durante molti anni su soggetti omosessuali, l'autore arriv\u00f2 a cambiare la sua opinione iniziale sostenendo la sanit\u00e0 mentale degli omosessuali e la natura non perversa dell'omosessualit\u00e0.Il libro, in particolare nelle sue edizioni finali, fu all'epoca considerato in modo controverso, destando particolare irritazione negli ambienti clericali, sia per il giudizio sull'omosessualit\u00e0, sia per la classificazione del desiderio di martirio e umiliazione della carne di natura religiosa come manifestazioni di masochismo.\nI contenuti del testo ebbero comunque, nella prima parte del ventesimo secolo, una considerevole influenza sulla psichiatria forense continentale/europea.\nPer inciso, dal 1993 l'omosessualit\u00e0 non \u00e8 pi\u00f9 inclusa fra le parafilie del DSM e l'OMS l'ha definita \"una variante naturale del comportamento umano\"; gi\u00e0 nel 1974 l'APA (Associazione degli psicologi USA) ne aveva deliberato con un referendum fra gli iscritti, la \"naturalit\u00e0\"."}
{"id": "1854270", "revid": "287204", "url": "https://it.wikipedia.org/wiki?curid=1854270", "title": "Protesi valvolare cardiaca", "text": "Le protesi valvolari cardiache sono costituite da un orifizio attraverso il quale passa il sangue e da un meccanismo che apre e chiude il dispositivo. Vengono utilizzate quando le valvole cardiache native sono talmente danneggiate da non essere pi\u00f9 riparabili: la valvola viene quindi rimossa e sostituita tramite intervento chirurgico.\nLa protesi ideale dovrebbe consentire un flusso attraverso la valvola il pi\u00f9 fisiologico possibile, dovrebbe essere in grado di non deteriorarsi velocemente, di non dare emolisi e di non favorire la formazione di trombi.\nLe protesi valvolari cardiache vengono distinte in: \nProtesi meccaniche.\nSi suddividono in protesi a \"palla, a monodisco oscillante e a bidisco (o emidischi)\". Il vantaggio nell'utilizzare questo tipo di valvole \u00e8 la loro durata illimitata. Tuttavia, la forte incidenza di complicanze trombotiche obbliga il paziente ad una terapia anticoagulante orale a vita. Tali valvole sono state approntate negli anni '60\nValvole a palla.\nL'evento che condiziona l'apertura/chiusura di questo tipo di valvola artificiale \u00e8 passivo, poich\u00e9 determinato dalla differenza di pressione creata dalla corrente ematica del circolo cardiaco. L'elemento costitutivo centrale della protesi \u00e8 una pallina.\nQueste valvole non vengono pi\u00f9 utilizzate ormai da anni. Tuttavia \u00e8 possibile che siano ancora in vita pazienti operati molti anni fa e portatori di protesi di questo tipo.\nValvole a disco.\nUna prima tipologia di protesi fu quella di Bj\u00f6rk-Shiley introdotta nel 1969 e che prevedeva un movimento di traslazione verticale con \"disco oscillante\" o \"single-tilting disk\", ma tale condizione poteva essere bloccata. Sono state proposte, successivamente, numerose variazioni e fu impiantata in circa 360.000 casi. Un difetto strutturale che comportava il disinserimento dell'anello metallico saldato e non fissato all'armatura di contenimento, ne ha interrotto l'utilizzo. Anche le protesi a disco oggi non vengono praticamente pi\u00f9 impiantate.\nValvole a due emidischi.\nLe protesi attuali nascono sul progetto a \"due emidischi\" o \"bileaflet-tilting disk\" della St.Jude Medical nel 1977. \u00c8 costituita da due emi-dischi collegati all'orifizio con un meccanismo a \"cardine\": si aprono e si chiudono in base alle differenze di pressione che si sviluppano all'interno dei ventricoli cardiaci\nLa \"Valvola di St.Jude\" \u00e8 formata da dischi fissi solidarizzati con un anello. Considerando le valvole prodotte anche dalla Carbomedics-Sorin sono state impiantate non meno di 1.200.000 pezzi in tutto il mondo.\nComplicanze protesi meccaniche.\nNel corso degli anni l'utilizzo sempre pi\u00f9 esteso delle sostituzioni valvolari ha portato, in parallelo, all'evidenza di diverse complicanze alcune di notevole importanza:\nUno dei maggiori svantaggi delle valvole cardiache meccaniche \u00e8 la loro associazione a un maggior rischio di coaguli di sangue. I coaguli formati da globuli rossi e piastrine danneggiati possono ostruire i vasi sanguigni con gravi conseguenze. Le persone con valvole meccaniche devono assumere anticoagulanti (fluidificanti del sangue), come il warfarin, per il resto della loro vita.\nLe valvole cardiache meccaniche possono inoltre causare anemia emolitica meccanica, una condizione in cui i globuli rossi rimangono danneggiati mentre attraversano la valvola.\nRumore.\nAlcuni pazienti portatori di valvole meccaniche riescono a percepire dei clic quando la loro valvola si chiude, che alcuni di loro trovano inquietanti.\nCavitazione.\nPu\u00f2 presentarsi, poi, il fenomeno della cavitazione, che consiste nella formazione di microbolle a causa di una caduta di pressione al di sotto della pressione di vaporizzazione ad una data temperatura. La cavitazione nella circolazione sanguigna pu\u00f2 portare a guasti meccanici della valvola cardiaca, pertanto, i test di cavitazione sono una parte essenziale del processo di verifica della progettazione della valvola.\nLa terapia delle complicanze spesso porta ad un nuovo intervento chirurgico associato ad alte dosi di antibiotici, talora invece \u00e8 sufficiente migliorare l'anticoagulazione.\nProtesi biologiche.\nLe protesi biologiche vanno incontro a possibile degenerazione in un arco di tempo che dipende dall'et\u00e0 del paziente: degenerano rapidamente nei giovani o durante una gravidanza (qualche anno) e durano molto di pi\u00f9 negli anziani (15-20 anni). Hanno il grande vantaggio di non richiedere anticoagulanti a vita, ma solo per tre mesi dall'impianto, per cui sono elettivamente utilizzate in pazienti con problemi emocoagulativi. Anche le valvole biologiche hanno una discreta variet\u00e0 di modelli.\nAutologhe.\nVengono costruite utilizzando del tessuto ricavato dallo stesso paziente: pericardio, fascia lata, valvola polmonare. Sono utilizzate nell\"'autotrapianto polmonare\", che prevede la trasposizione della valvola polmonare del paziente sulla valvola aortica stenotica e l'impianto di protesi biologica al suo posto: tale intervento \u00e8 noto come \"intervento di Ross\"\nOmologhe (o ibride).\nSono rappresentate da valvole naturali umane ricavate da donatore e sono dette Homograft. L'indicazione all'impianto viene posta nei pazienti pi\u00f9 giovani: numerosi i metodi di prelievo e sterilizzazione.\nValvole Tissutali.\nLe valvole tissutali sono con o senza stent. Le valvole con stent sono disponibili in dimensioni comprese tra 19-29 mm.* Le valvole senza stent vengono direttamente suturate alla radice aortica. Il vantaggio principale delle valvole senza stent \u00e8 che limitano la discrepanza paziente-protesi (quando l\u2019area della valvola protesica \u00e8 troppo piccola rispetto alle dimensioni del paziente, aumentando la pressione all\u2019interno della valvola) e possono essere utili quando si tratta di una piccola radice aortica. Il loro svantaggio \u00e8 che necessitano di pi\u00f9 tempo per l\u2019impianto rispetto alle valvole con stent.*\nTuttavia, il rischio di formazione di coaguli di sangue \u00e8 maggiore con le valvole meccaniche rispetto alle valvole tissutali. \nLa scelta della valvola \u00e8 una decisione ponderata tra la minore durata delle valvole tissutali e il maggior rischio di coaguli di sangue ed emorragie a cui espongono le valvole meccaniche. Le linee guida suggeriscono che quando si sceglie una valvola \u00e8 necessario considerare l\u2019et\u00e0, lo stile di vita e l\u2019anamnesi medica del paziente. Le valvole tissutali si deteriorano pi\u00f9 rapidamente nei pazienti giovani e durante la gravidanza, ma sono preferibili per le donne che desiderano avere figli poich\u00e9 la gravidanza aumenta il rischio di coaguli di sangue. In genere, una valvola tissutale \u00e8 considerata per i pazienti di et\u00e0 superiore a 65 anni.\nValvole Porcine.\nVengono ricavate da animali, in genere dal Maiale. Il trattamento con la glutarato-semialdeide deidrogenasi rende la valvola suina sterile, biocompatibile e migliora la sua durata, stabilizzando i legami del collagene. La Medtronic Hancock II e la Carpentier-Edwards sono le pi\u00f9 utilizzate, almeno fra quelle a telaio (stent) rigido o flessibile; fra quelle prive di intelaiatura (definite stentless) spiccano le St.Jude Medical Toronto SPV e la Medtronic Freestyle.\nValvole di pericardio bovino.\nIl pericardio bovino viene tagliato e cucito per riprodurre la morfologia valvolare, questa metodica permette la creazione di valvole emodinamicamente pi\u00f9 accomodanti di quelle porcine, che hanno invece misure standard. La Carpentier-Edwards Perimount \u00e8 utilizzata sia per la sostituzione aortica che per quella mitralica. Sono attualmente oggetto di studio nuovi modi per preservare il tessuto pi\u00f9 a lungo. Uno di questi trattamenti di conservazione \u00e8 attualmente utilizzato in una valvola cardiaca tissutale disponibile in commercio. Negli studi condotti su pecore e conigli, il tessuto (chiamato tessuto RESILIA\u2122) ha presentato una calcificazione inferiore rispetto al tessuto di controllo. Tuttavia, non sono ancora disponibili dati sulla durabilit\u00e0 a lungo termine nei pazienti."}
{"id": "1854273", "revid": "1452073", "url": "https://it.wikipedia.org/wiki?curid=1854273", "title": "Pallone (vetreria)", "text": "Il pallone \u00e8 un recipiente utilizzato in chimica per la distillazione e come contenitore in cui eseguire reazioni. Viene anche utilizzato in laboratorio per raccogliere sostanze allo stato gassoso, grazie alla sua forma che meglio sopporta la pressione.\nHa la base sferica ed il collo cilindrico, ed esistono palloni a pi\u00f9 colli, comunemente da due o da tre. I pi\u00f9 comuni sono in vetro chiaro e sono graduati. Le dimensioni, sia del collo che della base, possono variare. Il collo ha un diametro che va da 1 cm fino a 3 cm. La base pu\u00f2 contenere da pochi ml fino a diversi litri."}
{"id": "1854279", "revid": "228587", "url": "https://it.wikipedia.org/wiki?curid=1854279", "title": "Bauern-Polka", "text": "Bauern-Polka (Polka dei contadini) op. 276, \u00e8 una polka francese di Johann Strauss (figlio).\nQuando Johann Strauss compose la sua \"Bauern-polka\" non poteva avere di certo idea del furore che il suo lavoro avrebbe suscitato al momento della prima esecuzione, ad un concerto di beneficenza, a Pavlovsk, il 29 agosto 1863.\nSoltanto due giorni dopo Strauss scrisse in una lettera indirizzata al suo editore di Vienna:\n \nPerfino lo zar Alessandro II, che spesso assisteva ai concerti di Strauss, domand\u00f2 di poter ascoltare il brano.\nAncora oggi, quando questo brano viene eseguito, il ritornello del brano viene cantato dai membri dell'orchestra."}
{"id": "1854288", "revid": "1632387", "url": "https://it.wikipedia.org/wiki?curid=1854288", "title": "Hyades", "text": "Gli Hyades sono una thrash metal band italiana fondata nel 1996.\nStoria.\n1996-2006: Tra autoproduzioni e Mausoleum Records.\nGli Hyades furono fondati nel 1996 a Busto Arsizio con una formazione originaria che vedeva Marco Colombo alla voce, Marco Negonda alla chitarra, Lorenzo Testa alla seconda chitarra, Omar Ceriotti alla batteria e Andrea Colombo al basso. Nel corso dei tre EP autoprodotti ispirati perlopi\u00f9 allo speed ed all'heavy metal, la band evolse gradualmente verso sonorit\u00e0 pi\u00f9 legate al thrash metal: \"Princess Of The Rain\" (1999), \"MCLXXVI\" (2000), \"Hyades\" (2002). Specie nel demo omonimo, la band raggiunse ottimi livelli, sia di qualit\u00e0 delle registrazioni, sia stilistici propri, con una band ormai totalmente trasformata ed una sonorit\u00e0 sviluppata e personale. La band decise cos\u00ec, di li a pochi mesi, di autoprodurre l'EP \"No Bullshit..Just Metal!\", un disco ben confezionato e dalle sonorit\u00e0 ormai molto pi\u00f9 dure, al quale segu\u00ec il videoclip del brano \"I Am Dynamite\".\nNel 2005 gli Hyades firmarono per la belga Mausoleum Records, con cui pubblicarono \"Abuse Your Illusions\", un disco che non concede spazio a sonorit\u00e0 aggiornate del metal, ma che si concentra, in modo del tutto personale, sui suoni del thrash old school, riportati anche nella reinterpretazione di \"Fight For Your Right\" dei Beastie Boys. La formazione di questo periodo comprendeva, oltre al solito Testa, Marco Colombo alla voce, Marco Negonda alla chitarra, Roberto Orlando al basso e Mauro De Brasi alla batteria. L'album ottenne recensioni positive sia in Italia che all'estero, raggiungendo un buon seguito soprattutto in paesi quali Germania, Paesi Bassi e Belgio. Il tour che segu\u00ec l'album li vide come spalla Onslaught, Tankard, Omen, Phantom-X, Sacred Steel.\nNel 2006, in occasione dei loro 10 anni di attivit\u00e0, la band si esib\u00ec in un concerto commemorativo presso Comunit\u00e0 Giovanile di Busto Arsizio assieme agli ospiti Hatework e Vexed.\n2007-2010: Da \"And the Worst Is Yet to Come\" a \"The Roots of Trash\".\nDopo aver cambiato batterista con Rodolfo 'Rawdeath' Ridolfi, nel 2007 usc\u00ec il loro secondo album, intitolato \"And the Worst Is Yet to Come\" prodotto sempre dalla Mausoleum Records. La copertina era ad opera del grafico ed artista Ed Repka, famoso per aver collaborato tra le altre band con Megadeth, Death, Evildead, Toxik. Lo stile, chiaramente ispirato al thrash metal della Bay Area con influenze pi\u00f9 decisamente hardcore punk e liriche ironiche ed impegnate, vede la band fortemente ferrata sul piano tecnico, con cambi repentini di tempo e le chitarre precise e grezze allo stesso tempo. Gli album degli Hyades furono poi pubblicati, in Sudamerica e Giappone, dalla Marquee Records, in una versione speciale contenente alcune bonus tracks, tra cui la cover di \"Minkions\" dei Bulldozer. In contemporanea all'uscita del secondo disco gli Hyades intrapresero un tour europeo assieme agli Omen, suonando in Danimarca, Germania, Austria, Svizzera e Belgio, oltrech\u00e9 in Italia. Nello stesso anno parteciparono al \"Best Case Scenario\" (AFM Records), l'album celebrativo dei venticinque anni di attivit\u00e0 dei Tankard, includendo una cover della canzone \"Alien\" e brani loro vennero inseriti nelle compilazioni di Metal Hammer \"Razor\" e \"Thrash: Back To Skool\". E fu proprio Metal Hammer U.K. che inser\u00ec gli Hyades tra le trenta thrash metal band pi\u00f9 rappresentative del mondo, nell'edizione speciale dal titolo \"Metallica &amp; Thrash Metal Collectors' Special\" pubblicata nell'estate del 2008, assieme a nomi quali Exodus, Forbidden, Municipal Waste e altri. Fu poi dello stesso anno la partecipazione al festival Gods of Metal all'Idroscalo di Milano come band scelta dal pubblico tramite il concorso organizzato da MySpace.\nIl 19 giugno 2009 usc\u00ec il terzo full-length album della band, intitolato \"The Roots of Trash\", edito sempre da Mausoleum Records. La copertina fu realizzata ancora una volta da Ed Repka. L'album vede liriche sempre pi\u00f9 radicalizzate in senso anticapitalistico, anticonsumistico e contro i moderni mezzi di comunicazione di massa.\nDal 2011: The Wolves Are Getting Hungry.\nNegli anni successivi continuano l'attivit\u00e0 live, prevalentemente al di fuori dei confini nazionali, con un periodo di pausa per la stesura e la registrazione di materiale inedito, fino al 2014 quando firmano un contratto con la Punishment 18.\nPubblicarono infine, il 29 giugno 2015, il loro quarto disco, intitolato \"\"The Wolves Are Getting Hungry\", registrato presso Studio Decibel e masterizzato da Andy Classen (Holy Moses). La copertina, realizzata dal disegnatore guatemalteco Mario L\u00f3pez, si ispira alla famosa opera \"Il quarto stato\"\" di Giuseppe Pellizza da Volpedo."}
{"id": "1854289", "revid": "76963", "url": "https://it.wikipedia.org/wiki?curid=1854289", "title": "Max Pomeranc", "text": "Biografia.\nNasce a New York nel 1984, figlio dell'autrice Marion Hess Pomeranc e dell'agente Abe Pomeranc. Ha fatto il suo debutto cinematografico all'et\u00e0 di otto anni, come protagonista del film \"In cerca di Bobby Fischer\", che si basa sull'infanzia di Josh Waitzkin. Nel periodo in cui ha girato questo film, Pomeranc nel gruppo relativo alla sua fascia d'et\u00e0. Successivamente ha recitato nel film drammatico/fantastico \"Fluke\". Nel 2008, decide di ritirarsi dal mondo del cinema, in cui fa la sua ultima apparizione nel film \"Certamente, forse\"."}
{"id": "1854290", "revid": "1618903", "url": "https://it.wikipedia.org/wiki?curid=1854290", "title": "Bruno Giuranna", "text": "Biografia.\nNato a Milano da una famiglia di estrazione musicale ha compiuto gli studi con Vittorio Emanuele, Mario Corti, Remy Principe al Conservatorio di Santa Cecilia a Roma.\nHa fatto parte del Trio Italiano d'Archi dal 1963 al 1968, e nel 1952 \u00e8 stato tra i fondatori del complesso cameristico I Musici.\nLa sua carriera concertistica da solista \u00e8 incominciata nel 1953 con la prima mondiale della \"Musica da Concerto per viola ed orchestra d'archi\" composta per lui da Giorgio Federico Ghedini con Herbert von Karajan alla direzione dell\u2019Orchestra Sinfonica della Rai di Roma (5 dicembre 1953).\nNel 1982 suona la Sinfonia concertante per violino, viola e orchestra (Mozart) con Salvatore Accardo diretto da Claudio Abbado alla Scala.\nDopo essere gi\u00e0 stato docente dal 1966 al 1982 presso l'Accademia Musicale Chigiana, \u00e8 ritornato ed insegna tuttora a Siena nel 2004.\nPer tutta la sua carriera, che continua tuttora, ha collaborato con orchestre di stampo internazionale quali i Berliner Philharmoniker, l'Orchestra reale del Concertgebouw di Amsterdam, e l'Orchestra del Teatro alla Scala di Milano e con vari direttori di grande successo come Claudio Abbado, Riccardo Muti, Carlo Maria Giulini, Sir John Barbirolli e Sergiu Celibidache."}
{"id": "1854291", "revid": "1396213", "url": "https://it.wikipedia.org/wiki?curid=1854291", "title": "Film di supereroi", "text": "Il film di supereroi (in lingua inglese \"Superhero movie\" o \"Superhero film\") \u00e8 un genere cinematografico nato dall'adattamento per il grande schermo dei fumetti statunitensi di supereroi. \u00c8 caratterizzato da scene d'azione, trame a sfondo fantastico-avventuroso, con elementi fantascientifici e in alcuni casi influssi dal genere horror e fantasy.\nQuesto filone cinematografico \u00e8 spesso caratterizzato, come i fumetti a cui si ispira, dalla serialit\u00e0, generando nei casi di successo serie cinematografiche in cui il protagonista lotta contro uno o pi\u00f9 antagonisti supercriminali scelti tra quelli pi\u00f9 famosi presenti negli albi dedicati al personaggio stesso. La maggior parte di questi film sono trasposti da fumetti, ma non mancano eccezioni come \"Hancock\" e \"The Toxic Avenger\", che hanno per protagonisti personaggi originali, ideati appositamente per il cinema.\nStoria.\nPrimi anni (1941-1968).\nPoco dopo la nascita e il successo dei primi fumetti di supereroi cominciarono a essere prodotti dei serial cinematografici rivolti soprattutto a un pubblico di ragazzi; il primo di questi serial fu \"Adventures of Captain Marvel\" (1941), la serie di cortometraggi animati \"Superman\" (1941-1943), seguiti dai serial cinematografici \"Batman\" (1943), \"The Phantom\" (1943), \"Captain America\" (1944) e \"Superman\" (1948).\nNegli anni successivi il declino del genere dei serial e dell'industria dei fumetti port\u00f2 a una sospensione dei film di supereroi, che si rivolsero alla televisione. A Superman furono dedicate due piccole produzioni cinematografiche negli anni cinquanta: il film indipendente \"Superman and the Mole-Men\", per la regia di Lee Sholem (1951) e il cortometraggio \"Stamp Day for Superman\" di Thomas Carr del 1954. Da \"Superman and the Mole-Men\" deriv\u00f2 la serie televisiva \"Adventures of Superman\" (1952).\nNel decennio successivo, il successo della serie tv \"Batman\" (1966-1968) interpretata da Adam West permise di girare il film derivato omonimo del 1966, primo lungometraggio dedicato a questo supereroe.\nAnni 1978-1999.\nSulla scia del rinnovato interesse per la fantascienza e per il fantasy dovuto al successo di \"Star Wars\", fu realizzato \"Superman\" (1978), diretto da Richard Donner, che divenne un successo di critica e di pubblico. Durante gli anni ottanta furono girati altri film di successo come \"Superman II\" (1980) e \"Batman\" (1989) di Tim Burton. A questi seguirono vari seguiti e nuovi film tra cui \"Il mostro della palude\" (1982), \"Superman III\" (1983), \"Supergirl\" (1984), \"The Toxic Avenger\" (1985), \"Superman IV\" (1987), \"Il vendicatore\" (1989), \"Tartarughe Ninja alla riscossa\" (1990) e i suoi due sequel, \"Le avventure di Rocketeer\" (1991), \"Batman - Il ritorno\" (1992), \"\" (1993), \"L'uomo ombra\" (1994), \"The Mask - Da zero a mito\" (1994), \"Batman Forever\" (1995), \"Power Rangers - Il film\" (1995), \"Dredd - La legge sono io\" (1995), \"The Phantom\" (1996), \"Steel\" (1997), e \"Mystery Men\" (1999). \"Capitan America\" (1990) usc\u00ec direttamente in Home video e in numero limitato di copie al cinema, mentre \"The Fantastic Four\" (1994) prodotto da Roger Corman, non venne nemmeno distribuito.\nIl successo de \"Il corvo - The Crow\" (1994) segn\u00f2 l'inizio degli adattamenti \"dark\", caratterizzati da un'ambientazione pi\u00f9 oscura e protagonisti decisamente pi\u00f9 maturi e violenti rispetto ai classici supereroi; mentre \"Batman &amp; Robin\" (1997) venne criticato per essere troppo comico e spiritoso, \"Il corvo\" si distinse per la sua vena realistica e pi\u00f9 matura che avvicinarono il film ai moderni film d'azione, prendendo le distanze dagli altri film di supereroi, indirizzati a un pubblico giovane; nel 1997 viene prodotto \"Spawn\", adattamento dell'omonimo antieroe dell'Image Comics. I Marvel Studios, sull'onda del successo di questi film, si convinsero ad adattare il fumetto horror \"Blade\" con un film omonimo del 1998 che diede il via a una trilogia. Nello stesso anno venne prodotto anche \"Nick Fury\", un film per la televisione diretto da Rod Hardy e interpretato da David Hasselhoff.\nAnni 2000-2009.\nIl nuovo millennio si apr\u00ec con un rinnovato interesse per il genere grazie al successo di molti film Marvel: \"X-Men\" (2000) di Bryan Singer fu il primo di una fortunata serie di film. Nel 2002 fu diretto da Sam Raimi un altro adattamento di un fumetto Marvel, \"Spider-Man\", che divenne uno dei maggiori incassi dell'epoca e apr\u00ec le porte a una trilogia di successo. Con il successo di questi film vennero prodotte molte altre pellicole tra cui \"Daredevil\" (2003), \"La leggenda degli uomini straordinari\" (2003), \"Hulk\" (2003), \"Hellboy\" (2004), \"Catwoman\" (2004), \"The Punisher\" (2004), \"I Fantastici 4\" (2005), \"Batman Begins\" (2005), \"Ghost Rider\" (2007), \"Iron Man\" (2008) e \"L'incredibile Hulk\" (2008).\nA questi seguirono negli anni sequel e spin-off: \"Blade II\" (2002), \"X-Men 2\" (2003), \"Spider-Man 2\" (2004), ' (2004), \"Elektra\" (2005), \"X-Men - Conflitto finale\" (2006), \"TMNT\" (2007), \"Spider-Man 3\" (2007), \"I Fantastici 4 e Silver Surfer\" (2007), ' (2008), \"Il cavaliere oscuro\" (2008), \"Watchmen\" (2009) e \"X-Men le origini - Wolverine\" (2009).\nFurono prodotti anche film di supereroi di serie B o indipendenti come lo spagnolo \"Faust: Love of the Damned\" (2001), il giapponese \"Ultraman\" (2004) e i bollywoodiani \"Krrish\" (2006) e \"Mercury Man\" (2006). Alcuni film di supereroi usciti dopo il 2000 si sono orientati verso la commedia, il thriller e l'animazione, con personaggi originali, riscuotendo in generale minore successo. M. Night Shyamalan ha diretto il thriller fantascientifico \"Unbreakable - Il predestinato\" (2000), la cui storia ruota attorno ad una guardia giurata che scopre di avere la stoffa del moderno supereroe. Ci furono negli anni anche film di supereroi pi\u00f9 orientati verso la commedia per tutta la famiglia: \"Gli Incredibili - Una \"normale\" famiglia di supereroi\" (2004), che divenne uno dei maggiori successi della Pixar, \"Sky High - Scuola di superpoteri\" (2005) e \"Capitan Zoom - Accademia per supereroi\" (2006) sono film indirizzati a un pubblico giovane unendo commedia e azione, mentre \"La mia super ex-ragazza\" (2006) unisce al genere supereroistico la commedia romantica.\nIl mondo del cinema si \u00e8 comunque tenuto vicino ai canoni del genere: i reboot \"Superman Returns\" (2006) e \"Batman Begins\" (2005) hanno superato i 300 milioni di dollari di incasso mondiale, portando al rinnovo del franchise cinematografico di Batman, mentre i risultati al botteghino di Superman non sono stati considerati sufficienti per dare il via libera a un sequel. Nel 2007 \"Spider-Man 3\" \u00e8 diventato uno dei film con maggiori incassi nella storia del cinema.\nNel 2008 \"Iron Man\", adattamento dell'omonimo personaggio, ha riscosso un ottimo risultato al botteghino, incassando 585 milioni di dollari in tutto il mondo, aprendo cos\u00ec le porte per quello che sar\u00e0 poi chiamato Marvel Cinematic Universe; \"Il cavaliere oscuro\" (2008), seguito di \"Batman Begins\", \u00e8 il film di supereroi con pi\u00f9 nomination agli Academy Awards, vincendo l'Oscar al miglior attore non protagonista (vinto postumo da Heath Ledger) e l'Oscar al miglior montaggio sonoro; \u00e8 stato inoltre il primo film del genere a superare il miliardo di dollari di incasso. \"Hancock\" (2008) e \"\" (2008) hanno registrato buoni incassi, mentre \"Punisher - Zona di guerra\" (2008) e \"The Spirit\" (2009) si sono rivelati dei flop. Il reboot de \"L'Incredibile Hulk\" diretto da Louis Leterrier cerca di dare nuova linfa al personaggio dopo il film del 2003 di Ang Lee ma, nonostante i buoni incassi, non si rivela il successo sperato.\nDal 2010.\nDal 2010 sono continuati i successi al box-office dei film di supereroi, tra cui \"Iron Man 2\" (2010), \"Kick-Ass\" (2010) \"Thor\" (2011), \"X-Men - L'inizio\" (2011), \"Captain America - Il primo Vendicatore\" (2011). Nel 2010 esce anche \"Jonah Hex\", che si rivela un flop, cos\u00ec come \"Lanterna Verde\" (2011).\nIl box-office del 2012 \u00e8 dominato dai film di supereroi; si apre con \"Ghost Rider - Spirito di vendetta\", che per\u00f2 non riesce a brillare al botteghino. Nel maggio dello stesso anno esce \"The Avengers\", cross-over dei film prodotti dai Marvel Studios; il film si rivela un successo immediato superando il miliardo di dollari in soli 19 giorni, battendo cos\u00ec \"Harry Potter e i Doni della Morte - Parte 2\" e diventando il film di supereroi di maggior incasso nella storia del cinema, con oltre 1 miliardo e mezzo di dollari incassati. Nell'estate dello stesso anno esce il film \"The Amazing Spider-Man\" di Marc Webb, reboot della saga di Spider-Man, che si rivela un successo mondiale con pi\u00f9 di 757 milioni di dollari d'incasso. A luglio \"Il cavaliere oscuro - Il ritorno\" \u00e8 un successo di critica e pubblico e supera il miliardo di dollari dopo meno di due mesi.\nNell'aprile 2013 esce \"Iron Man 3\", primo film dei Marvel Studios dopo \"The Avengers\", che supera anch'esso il miliardo di dollari. A giugno \u00e8 la volta de \"L'uomo d'acciaio\", reboot della saga di Superman, primo film del DC Extended Universe. A luglio \"Wolverine - L'immortale\" non \u00e8 il successo previsto ma \u00e8 comunque un buon inizio per il nuovo film targato X-Men dal titolo \"X-Men - Giorni di un futuro passato\" (2014). A novembre \" \u00e8 il successo sperato superando di molto nel botteghino il precedente capitolo.\nNel 2014 ad aprile escono \" e \"The Amazing Spider-Man 2 - Il potere di Electro\" che non riesce a superare gli incassi del precedente capitolo, ma rimane comunque un successo mondiale. A maggio esce \"X-Men - Giorni di un futuro passato\", che dopo poche settimane diventa il film del franchise degli X-Men pi\u00f9 visto di sempre. Ad agosto (ottobre in Italia) esce \"Guardiani della Galassia\", nuovo film del Marvel Cinematic Universe.\nNel 2015 esce a maggio (aprile in Italia) \"\", che diventa un grandissimo successo mondiale, arrivando quasi ad eguagliare gli incassi del precedente Avengers, incassando pi\u00f9 di 1,4 miliardi di dollari. Ad agosto esce \"Ant-Man\", prodotto anch'esso da Marvel Studios e ultimo film della \"Fase 2\" del MCU, e a settembre \"Fantastic 4 - I Fantastici Quattro\" della Fox.\nNel 2016 a febbraio \u00e8 uscita la prima trasposizione cinematografica di \"Deadpool\", a marzo invece ' (sequel de \"L'uomo d'acciaio\"), mentre a maggio ', che ha aperto la \"Fase 3\" del Marvel Cinematic Universe, seguito da \"X-Men - Apocalisse\", ad agosto \"Suicide Squad\" della DC e a novembre (ottobre in Italia) \"Doctor Strange\" della Marvel.\nNel 2017 escono \"Logan - The Wolverine\" (a marzo) della Fox e \"Guardiani della Galassia Vol. 2\" (a maggio, aprile in Italia) della Marvel, e a giugno esce \"Wonder Woman\" della DC. A luglio esce ' della Marvel/Sony, a novembre (ottobre in Italia) esce ' della Marvel, e sempre a novembre esce \"Justice League\" della DC (sequel di \"Batman v Superman: Dawn of Justice\").\nNel 2018 escono \"Black Panther\" (a febbraio), che \u00e8 diventato il primo film di supereroi a ricevere la candidatura per l'Oscar al miglior film, e \"\" (ad aprile) della Marvel, che, con un incasso di oltre 2 miliardi di dollari, diventa il nuovo film di supereroi con i maggiori incassi e il quinto film di maggiore incasso della storia del cinema. A maggio esce \"Deadpool 2\" (sequel di \"Deadpool\"), mentre a luglio (agosto in Italia) esce \"Ant-Man and the Wasp\" della Marvel (sequel di \"Ant-Man\"). A ottobre esce \"Venom\" della Sony, basato sull'omonimo personaggio della Marvel, mentre a dicembre (gennaio 2019 in Italia) esce \"Aquaman\", basato sull'omonimo personaggio della DC.\nNel 2019 escono \"Captain Marvel\" (a marzo), nuovo film della Marvel basato sul personaggio di Carol Danvers, e \"Shazam!\" (ad aprile), con protagonista l'omonimo personaggio della DC. Sempre ad aprile esce ', quarto film sugli Avengers e sequel di \"Infinity War\", che ottiene un incasso superiore al suo predecessore, diventando anche il film di maggiore incasso della storia del cinema. A giugno esce \"X-Men - Dark Phoenix\", sequel di \"X-Men - Apocalisse\", mentre a luglio esce ', sequel di \"Spider-Man: Homecoming\" e ultimo film della \"Fase 3\" del Marvel Cinematic Universe.\nNel 2020 escono \"Birds of Prey e la fantasmagorica rinascita di Harley Quinn\" (a febbraio), ottavo film del DC Extended Universe, \"The New Mutants\" (ad agosto), tredicesimo film della saga degli X-Men e \"Wonder Woman 1984\" (a dicembre) della DC, sequel di \"Wonder Woman\".\nNel 2021 escono \"Black Widow\" (a luglio), primo film della \"Fase 4\" del Marvel Cinematic Universe, \"The Suicide Squad - Missione suicida\" (ad agosto), sequel di \"Suicide Squad\", \"Shang-Chi e la leggenda dei Dieci Anelli\" (a settembre) della Marvel, \"Venom - La furia di Carnage\" (a ottobre), sequel di \"Venom\", \"Eternals\" (a novembre) della Marvel e \"\" (a dicembre), sequel di \"Spider-Man: Far from Home\".\nParodie.\nIl successo del genere sia al cinema che nel mercato dell'home video ha portato alla nascita di parodie sui supereroi. Si pu\u00f2 citare tra queste il film di Kevin Smith del 2001 \"Jay &amp; Silent Bob... Fermate Hollywood!\", storia di due supereroi che stanno per essere adattati sul grande schermo, ma senza il loro consenso. Nel 2004 \u00e8 uscito direttamente per l'home video il falso documentario \"\", la storia narra le vicende di un fan sfegatato dell'immaginario supereroe \"Capitan Courage\" e di uno studio che vuole trarne un film.\nUna parodia ben pi\u00f9 sviluppata \u00e8 stata diretta e sceneggiata nel 2008 da Craig Mazin, \"Superhero - Il pi\u00f9 dotato fra i supereroi\". La storia si rif\u00e0 principalmente ai film di Raimi sull'Uomo Ragno, ma vengono menzionati anche quelli degli X-Men e dei Fantastici Quattro. Il film spagnolo \"Diamond flash\" del 2011 presenta in maniera singolare la figura misteriosa di un personaggio supereroistico.\nI film di supereroi italiani.\nIn Italia in seguito al grande successo ottenuto dai film supereroistici statunitensi escono negli anni '60 i film \"Come rubare la corona d'Inghilterra\", \"Kriminal\", \"Arriva Dorellik\", \"Satanik\", \"I fantastici 3 Supermen\", e \"Goldface - Il fantastico superman\". Nel 1980 escono \"L'uomo puma\" e la commedia \"Poliziotto superpi\u00f9\". Nel 2008 \u00e8 uscito il film \"Capitan Basilico\", commedia satirica che verr\u00e0 seguita nel 2011 da \"Capitan Basilico 2 - I Fantastici 4+4\".\nNel 2014 \u00e8 uscito \"Il ragazzo invisibile\" e nel 2015 \"Lo chiamavano Jeeg Robot\", entrambi con protagonisti due supereroi italiani; il primo film ha avuto un sequel, \"Il ragazzo invisibile - Seconda generazione\", uscito nel 2018. Nel 2017 \u00e8 uscito \"Sign Gene\", il primo film al mondo su supereroi sordi con superpoteri tramite l'uso della lingua dei segni.\nI maggiori incassi mondiali.\nLa classifica sottostante, non corretta secondo il tasso d'inflazione, \u00e8 aggiornata al 27 febbraio 2022."}
{"id": "1854292", "revid": "287204", "url": "https://it.wikipedia.org/wiki?curid=1854292", "title": "Daniele Rossi", "text": "Carriera.\nDopo aver partecipato al campionato Italiano Velocit\u00e0 e a trofei monomarca, nel 2006 ha avuto la possibilit\u00e0 di esordire nel motomondiale grazie ad una wild card.\nHa partecipato al Gran Premio motociclistico d'Italia 2006 della classe 125 in sella ad una Honda, giungendo al 21\u00ba posto e non conquistando pertanto punti nella classifica mondiale. Nello stesso anno corre due gare nel campionato europeo Superstock 600 con una Kawasaki ZX6RR del team PSG-1 Kawasaki Corse Junior, porta a termine entrambe le prove ma senza piazzamenti tali da consentirgli di conquistare punti.\nNel 2007 continua nell'europeo Superstock 600, questa volta corre tutte le gare in calendario passando alla guida della Honda CBR600RR ingaggiato dal team Rumi Azione Corse. Non riesce neanche in questa annata ad ottenere punti.\nNel 2008 ha partecipato alle competizioni nazionali monomarca destinate alla Yamaha R6, vincendo la tappa disputatasi all'autodromo di Monza, mentre nel 2009 ha nuovamente partecipato al campionato italiano velocit\u00e0 nella categoria Superstock 600, sempre con la stessa motocicletta."}
{"id": "1854294", "revid": "105715524", "url": "https://it.wikipedia.org/wiki?curid=1854294", "title": "Clara Rojas", "text": "Insieme con la \u00cdngrid Betancourt \u00e8 stata rapita il 23 febbraio 2002 dalle Forze Armate Rivoluzionarie della Colombia (FARC), venendo poi liberata il 10 gennaio del 2008.\nBiografia.\nLaureata presso l'Universit\u00e0 di Rosario, Clara Rojas \u00e8 la pi\u00f9 piccola di 5 fratelli ed \u00e8 stata candidata vicepresidente di \u00cdngrid Betancourt durante le elezioni presidenziali del 2002 in Colombia.\nIl sequestro.\nQuando il 20 febbraio 2002 Jorge Eduardo Gechem Turbay, membro del Congresso, fu rapito, l'allora Presidente della Colombia, Andres Pastrana, decret\u00f2 l'annullamento della zona smilitarizzata presso San Vicente del Cagu\u00e1n e la fine dei negoziati e accus\u00f2 le FARC stesse di aver utilizzato la zona smilitarizzata come base militare sicura da cui organizzare tutte le iniziative dei guerriglieri. Nonostante San Vicente non fosse pi\u00f9 una zona franca, \u00cdngrid Betancourt, si rec\u00f2 nel comune, il cui sindaco era del Partido Verde Ox\u00ecgeno, che \u00e8 stato fondato dalla stessa Betancourt, con Clara Rojas e alcuni persone del suo staff. Pastrana rifiut\u00f2 la richiesta della Betancourt e del suo staff di essere accompagnata nella zona franca con un aereo militare, quindi la candidata organizz\u00f2 un viaggio via terra.\nIl gruppo fu visto per l'ultima volta il 23 febbraio del 2002 dall'ultimo posto di blocco militare colombiano prima dell'arrivo a San Vicente. Il veicolo sul quale viaggiavano \u00e8 stato fermato da alcuni guerriglieri che liberarono tutti i passeggeri a bordo all'infuori di \u00cdngrid Betancourt e Clara Rojas. Nonostante il rapimento il Partido Verde Ox\u00ecgeno partecip\u00f2 alle elezioni presidenziali candidando la Betancourt come Presidente e la Rojas come Vice: il Partito prese meno dell'1% dei voti. Nel febbraio 2006 il giornalista Jorge Enrique Botero, nel suo libro \"\u00daltimas noticias de guerra\", annunci\u00f2 che Clara Rojas aveva dato alla luce un bambino, Emmanuel, il cui padre era un guerrigliero. Nel maggio del 2007 la notizia fu confermata da John Frank Pinchao, che, dopo essere stato rapito nel 1998, era riuscito a fuggire.\nPinchao, che era stato in relazione con la Betancourt e la Rojas afferm\u00f2 che il bambino si chiamava Emmanuel e che le FARC lo allevavano lontano da sua madre. Durante la prigionia della figlia, la madre Clara Rojas Gonz\u00e1lez ha cercato di ottenere la liberazione della figlia con tutti i mezzi, diventando una sorta di guida per i familiari delle altre persone rapite. Per questa sua dedizione fu nominata personaggio dell'anno 2007 dalla rivista \"Semana\".\nLa liberazione.\nNel dicembre del 2007 le FARC hanno annunciato la liberazione di Clara Rojas, del figlio Emmanuel e di Consuelo Gonzalez de Perdomo, rapita nel 2001 quando era rappresentante del Parlamento. Tuttavia i negoziati della liberazione furono bloccati dalle FARC stesse, il 31 dicembre, tramite una lettera al Presidente del Venezuela, Hugo Ch\u00e1vez, a causa della mancanza di alcune garanzie da parte del Governo.\nA Villavicencio, lo stesso giorno, il Presidente colombiano \u00c1lvaro Uribe V\u00e9lez ha annunciato in una conferenza stampa che un bambino, noto come \"Juan David Gomez Tapiero Emmanuel\", \u00e8 stato consegnato alla ICBF (Instituto Colombiano de Bienestar Familiar). Il Presidente annunci\u00f2 anche che, secondo alcune fonti, il bambino poteva essere il figlio di Clara Rojas: quest'ipotesi fu confermata da dei test del DNA confrontando il DNA del bambino e il DNA della madre e del fratello della Rojas. Il 4 gennaio 2008 il procuratore generale della Colombia ha confermato la notizia, annunciando che le FARC stesse, tramite un comunicato, hanno riconosciuto che il bambino fosse il figlio di Clara Rojas.\nNel frattempo, il 9 gennaio 2008, il Presidente venezuelano Hugo Ch\u00e1vez annuncia di avere le coordinate del luogo in cui le FARC consegneranno Clara Rojas e Consuelo de Gonzalez Perdomo e spera di ottenere l'autorizzazione da parte del Governo colombiano a portare a termine la missione. Il giorno successivo, alcuni elicotteri della Croce Rossa Internazionale con alcuni rappresentanti del governo venezuelano e Piedad Cordoba, atterrano in una zona sconosciuta al governo colombiano e giungono a Caracas dove Clara Rojas si ricongiunge con i familiari. L'operazione di salvataggio \u00e8 stata guidata dal generale venezuelano Ramon Rodriguez Chacin e dall'ambasciatore di Cuba in Venezuela Germ\u00e1n S\u00e1nchez Otero. Successivamente il Presidente colombiano \u00c1lvaro Uribe V\u00e9lez ha ringraziato tutti coloro che hanno partecipato alla missione per la liberazione degli ostaggi e si \u00e8 detto pronto a ricominciare i negoziati con le FARC per poter liberare gli altri ostaggi annunciando che \"molti sono ancora i detenuti delle FARC che sperano di essere liberati\"."}
{"id": "1854297", "revid": "287204", "url": "https://it.wikipedia.org/wiki?curid=1854297", "title": "Atlasaurus imelakei", "text": "L'Atlasauro (\"Atlasaurus imelakei\") \u00e8 un rappresentante della famiglia dei brachiosauridi vissuto nell'Africa del Giurassico medio.\nLo scheletro di questo grosso sauropode \u00e8 stato rinvenuto nel 1999 da Monbaron, Russell e Taquet a Wawmad (altipiano centrale dell'Atlante in Marocco), in una formazione del Giurassico medio nella Provincia di Azilal, nella regione Tadla-Azilal. Deve il suo nome al luogo dove \u00e8 stato scoperto e alle sue giganti dimensioni (lungo circa 15 metri, pesante circa 22 tonnellate).\nIl sauropode sembra essere pi\u00f9 vicino al Brachiosauro di qualsiasi altro sauropode conosciuto, ma rispetto a lui possiede un cranio pi\u00f9 grande, un collo pi\u00f9 corto, una coda pi\u00f9 lunga e delle zampe anteriori pi\u00f9 lunghe rispetto alla lunghezza della colonna vertebrale.\nLa presenza di grossi sauropodi nel Giurassico medio, \u00e8 molto importante per capire la storia dell'evoluzione di questi giganti del passato.\nLa specie \"Atlasaurus imelakei\", deriva da \"Imelake\", nome arabo di un gigante."}
{"id": "1854307", "revid": "186581", "url": "https://it.wikipedia.org/wiki?curid=1854307", "title": "Theory of a deadman", "text": ""}
{"id": "1854309", "revid": "1442080", "url": "https://it.wikipedia.org/wiki?curid=1854309", "title": "Seconda Divisione 1933-1934", "text": "La Seconda Divisione 1933-1934 fu il torneo regionale superiore di quell\u2019edizione del campionato italiano di calcio.\nLa Seconda Divisione fu organizzata e gestita dai Direttori Regionali di Zona che, con l'estromissione dalla Presidenza F.I.G.C. di Leandro Arpinati a cui subentra il luogotenente generale Giorgio Vaccaro, si vedono togliere dalla denominazione il nome della regione che viene sostituito da un ordinale romano.\nLe finali per la promozione in 1.a Divisione erano gestite dal Direttorio Divisioni Superiori.\nPiemonte.\nDirettorio I Zona (Piemonte):\nPresidente: Gustavo Norzi - Via Ponza 2 - Torino.\nGirone unico.\nClassifica finale.\nLegenda:\nNote:\nLombardia.\nDirettorio II Zona (Lombardia)\nSede: Via Torino 45 - Milano.\nPresidente: avv. Mario Beltrami.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nVeneto.\nDirettorio III Zona (Veneto)\nPresidente: Antonio Scalabrin, Cannaregio 1311 - Venezia.\nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:\nGirone finale.\nClassifica finale.\nLegenda:\nNote:\nVenezia Tridentina.\nDirettorio IV Zona (Venezia Tridentina)\nPresidente: Adalberto Bragagna, Via A. da Trento 5 - Trento.\nGirone unico.\nClassifica finale.\nLegenda:\nNote:\nVenezia Giulia.\nDirettorio V Zona (Venezia Giulia)\nPresidente: Pietro Sponza - Trieste.\nGirone unico.\nClassifica finale.\nLegenda:\nNote:\nLiguria.\nDirettorio VI Zona (Liguria)\nPresidente: dott. Mario Tortarolo - Genova.\nMembri: Congiato, Gaglio, Moretti e Peluffo.\nGirone unico.\nClassifica finale.\nLegenda:\nNote:\nVerdetti\nEmilia.\nDirettorio VII Zona (Emilia)\nPresidente: prof. Luigi Pasquinelli, Via Ugo Bassi - locali Borsa 25/B - Bologna.\nDal 24 gennaio 1934 Commissario: rag. cav. Carlo Mazzantini.\nGirone A.\nClassifica finale.\nLegenda:\nNote:\nGirone B.\nClassifica.\nLegenda:\nNote:\nVerdetti:\nToscana.\nDirettorio VIII (Toscana)\nPresidente: cav. Dante Berretti, Via Benedetto Varchi 25 - Firenze.\nGirone unico.\nClassifica finale.\nLegenda:\nNote:\nMarche.\nDirettorio IX Zona (Marche)\nPresidente: Giulio Borghetti, Via Farina 62 - Ancona.\nGirone unico.\nClassifica finale.\nLegenda:\nNote:\nUmbria.\nDirettorio X Zona\nPresidente: Gastone Bonaiuti, Piazza Morlacchi 2 - Perugia.\nGirone unico.\nClassifica finale.\nLegenda:\nNote:\nLazio.\nDirettorio XI Zona (Lazio)\nPresidente: rag. Federico Tedeschi, Corso Umberto 28 - Roma.\nGirone unico.\nClassifica finale.\nLegenda:\nNote:\nVerdetti:\nAbruzzi.\nDirettorio XII Zona (Abruzzi)\nPresidente: prof. dott. Giulio Natali (direttore ospedale civile), Aquila degli Abruzzi.\nGirone unico.\nClassifica finale.\nLegenda:\nNote:\nVerdetti:\nCampania.\nDirettorio XIII Zona (Campania)\nPresidente: Marchese Ing. Gaetano Del Pezzo, Via Cavallerizza a Chiaia 3, Napoli.\nGirone unico.\nClassifica finale.\nLegenda:\nNote:\nPuglia.\nDirettorio XIV Zona (Puglie)\nPresidente: avv. Sebastiano Roca, Via Abate Gimma 150, Bari.\nGirone unico.\nClassifica finale.\nLegenda:\nNote:\nVerdetti:\nCalabria.\nDirettorio XVI Zona (Calabria)\nPresidente: rag. Massimo Cavalcanti (Cosenza).\nGirone unico.\nClassifica finale.\nLegenda:\nNote:\nSicilia.\nDirettorio XVII Zona (Sicilia)\nIncaricato: dott. Rosario Gregorio (Furci Siculo).\nGirone A.\nClassifica finale.\nLegenda:\nNote:\nVerdetti\nGirone B.\nClassifica finale.\nLegenda:\nNote:\nVerdetti\nFinale regionale.\nVerdetti\nPresidente: comm. Guido Costa (Cagliari): inattivo\nPresidente: Emanuele Parodi (Tripoli): inattivo.\nElenco delle societ\u00e0 affiliate:\nPresidente: Carlo Santi (Bengasi): inattivo\nPresidente: Luigi Saverio Bertazzoni (Mogadiscio): inattivo.\nFinali promozione.\nFurono disputati sedici spareggi di qualificazione alla Prima Divisione.\nPrima qualificazione (Piemonte-Liguria)\nSeconda qualificazione (Piemonte-Lombardia)\nTerza qualificazione (Liguria-Lombardia)\nQuarta qualificazione (Trentino-Lombardia)\nQuinta qualificazione (Venezia Giulia-Veneto)\nSesta qualificazione (Venezia Giulia-Veneto)\nSettima qualificazione (Emilia-Lombardia)\nOttava qualificazione (Emilia-Lombardia)\nNona qualificazione (Toscana-Umbria)\nDecima qualificazione (Toscana-Lazio)\nUndicesima qualificazione (Lazio-Campania)\nDodicesima qualificazione (Campania-Sicilia)\nTredicesima qualificazione (Sicilia-Calabria)\nQuattordicesima qualificazione (Puglia-Marche)\nQuindicesima qualificazione (Puglia-Abruzzi)\nSedicesima qualificazione (Marche-Abruzzi)\nNote\nLe fonti sono i comunicati ufficiali del DDS pubblicati su \"Il Littoriale\".\nNote.\nA parit\u00e0 di punti le squadre erano classificate a pari merito.\nIn caso di assegnazione di un titolo sportivo (per la promozione o la retrocessione) si effettuava uno spareggio in campo neutro.\nBibliografia.\nGiornali\nLibri"}
{"id": "1854311", "revid": "119991", "url": "https://it.wikipedia.org/wiki?curid=1854311", "title": "Nubi convettive", "text": ""}
{"id": "1854313", "revid": "108695463", "url": "https://it.wikipedia.org/wiki?curid=1854313", "title": "Ongirrat", "text": "Gli Hongirat o Ongirrat (: \u5f18\u5409\u524c; : \u0425\u043e\u043d\u0433\u0438\u0440\u0430\u0434; : \u049a\u043e\u04a3\u044b\u0440\u0430\u0442) furono un gruppo tribale centrasiatico-altaico, una delle maggiori sottodivisioni dei mongoli. La stessa moglie di Gengis Khan, Borte Ujin ne era un membro, e per questo fu tenuta in alta considerazione all'interno dell'Impero mongolo. Le mogli di tutti i sovrani della dinastia Yuan erano ugualmente di questo gruppo.\nVariazioni con le quali era conosciuta la trib\u00f9 erano Wangjila (\u738b\u7d00\u524c), Yongjilie (\u96cd\u5409\u70c8), e Guangjila (\u5ee3\u5409\u524c).\nIl luogo natio originale degli antichi pastori nomadi Hongirat era presso il lago Hulun (Mongolia Interna). I discendenti degli Hongirat sono una trib\u00f9 dello Juz centrale, nella nazione kazaka."}
{"id": "1854314", "revid": "119991", "url": "https://it.wikipedia.org/wiki?curid=1854314", "title": "Nubi orografiche", "text": ""}
{"id": "1854315", "revid": "6923", "url": "https://it.wikipedia.org/wiki?curid=1854315", "title": "Dumper", "text": ""}
{"id": "1854317", "revid": "436907", "url": "https://it.wikipedia.org/wiki?curid=1854317", "title": "Cross (album)", "text": "Cross (reso graficamente come \u2020) \u00e8 il primo album in studio del gruppo musicale francese Justice, pubblicato l'11 giugno 2007 dalla Ed Banger Records.\nDescrizione.\nL'album, dato il successo ottenuto in precedenza dai due singoli \"D.A.N.C.E.\" e \"Waters of Nazareth\", gener\u00f2 molta attesa tra il pubblico (che arriv\u00f2 a paragonarli ai Daft Punk), tanto che alla sua pubblicazione riscosse un gran successo all'interno della scena electro mondiale. Il disco \u00e8 caratterizzato da influenze rock. All'album \u00e8 stato abbinato un tour caratterizzato da alcune date da New York a Melbourne."}
{"id": "1854318", "revid": "30610", "url": "https://it.wikipedia.org/wiki?curid=1854318", "title": "Kathy Lutz", "text": ""}
{"id": "1854320", "revid": "834", "url": "https://it.wikipedia.org/wiki?curid=1854320", "title": "Malattia Infiammatoria Pelvica", "text": ""}
{"id": "1854324", "revid": "879070", "url": "https://it.wikipedia.org/wiki?curid=1854324", "title": "Macropus", "text": "Macropus \u00e8 un genere di marsupiali della famiglia dei Macropodidi; comprende le due specie di canguro grigio."}
{"id": "1854325", "revid": "767487", "url": "https://it.wikipedia.org/wiki?curid=1854325", "title": "Wo die Zitronen bl\u00fchen", "text": "Wo die Zitronen bl\u00fchen (\"Dove fioriscono i limoni\"; titolo originale: \"Wo die Citronen bl\u00fch'n!\"), op. 364, \u00e8 un valzer di Johann Strauss (figlio).\nIl 1\u00ba maggio 1874 (quasi un mese dopo la prima della sua operetta \"Die Fledermaus\") Johann Strauss lasci\u00f2 Vienna per una serie di 21 concerti in tutta Italia a capo dell'orchestra tedesca \"Langenbach\".\nL'orchestra Strauss in quel periodo si trovava a Vienna sotto la direzione del fratello di Johann, Eduard Strauss, e a causa dei precedenti impegni inutilizzabile per il tour.\nAl Teatro Regio di Torino, il 9 maggio, Johann Strauss diede la prima esecuzione del suo ultimo valzer (espressamente composto per l'occasione) dal titolo \"Bella Italia\".\nMa per la sua presentazione a Vienna, il 10 giugno dello stesso anno, il valzer venne rinominato \"Wo die Zitronen bl\u00fchen\"'. Il nuovo titolo di questo lavoro fu tratto dalla celebre frase dal romanzo \"Gli anni di apprendistato di Wilhelm Meister\" di Goethe; la frase in questione, \"Kennst du das Land, wo die Zitronen bl\u00fchn?\" (Conosci il paese dove fioriscono i limoni?) \u00e8 un chiaro riferimento alla Sicilia.\nvalzer 1&lt;score vorbis=\"1\"&gt;\n \\relative b' {\n \\new PianoStaff \u00ab\n \\new Staff { \\key e \\minor \\time 3/4\n \\tempo \\markup { \n \\column {\n \\partial 4 d\\pp \\bar \"||\" 4._\\markup { \\italic dolce } 8 4 2 4 4. 8 4 2 &lt;c e&gt;4 &lt;c e g&gt;4. &lt;c d fis&gt;8 &lt;c d fis&gt;4 &lt;c d fis&gt;2 &lt;fis, a c&gt;4 &lt;g b e&gt;4. &lt;g b d&gt;8 &lt;g b d&gt;4 &lt;g b d&gt;2 4\n \\new Staff { \\key e \\minor \\time 3/4 \\clef bass\n&lt;/score&gt;"}
{"id": "1854327", "revid": "27723", "url": "https://it.wikipedia.org/wiki?curid=1854327", "title": "Settimana di Cultura Internazionale", "text": ""}
{"id": "1854334", "revid": "117097975", "url": "https://it.wikipedia.org/wiki?curid=1854334", "title": "Lega missionaria studenti", "text": "La Lega missionaria studenti (LMS) \u00e8 un movimento giovanile italiano di impegno cristiano, fondato nel 1927 dai padri gesuiti dell'Istituto Massimiliano Massimo di Roma.\nMembro del MAGIS (ONG della Compagnia di Ges\u00f9), attualmente \u00e8 la sezione della Comunit\u00e0 di vita cristiana che si occupa della formazione al volontariato.\nDescrizione.\nIl metodo della Lega missionaria studenti si basa sul trinomio \"azione - preghiera - studio\", che sintetizza la forte predisposizione al volontariato, la natura cattolica del movimento e la tendenza ad approfondire tematiche volte all'educazione dei giovani alla mondialit\u00e0.\nLa LMS interviene prevalentemente in Romania, Bosnia, Per\u00f9, Kenya e Cuba tramite campi estivi di volontariato e progetti a medio e lungo termine. Dal luglio 2015 al gennaio 2016 la LMS ha avviato un campo di volontariato a Ragusa dove opera in alcuni centri di accoglienza per richiedenti asilo."}
{"id": "1854335", "revid": "170423", "url": "https://it.wikipedia.org/wiki?curid=1854335", "title": "NBA Playoffs 1998", "text": "Gli NBA Playoffs 1998 si conclusero con la vittoria dei Chicago Bulls (campioni della Eastern Conference) che sconfissero i campioni della Western Conference, gli Utah Jazz.\nEastern Conference.\nPrimo turno.\n(1) Chicago Bulls - (8) New Jersey Nets.\nRISULTATO FINALE: 3-0\nPRECEDENTI NEI PLAYOFF\nSi \u00e8 trattata della prima sfida tra le due squadre ai playoff.\n(2) Miami Heat - (7) New York Knicks.\nRISULTATO FINALE: 2-3\nPRECEDENTI NEI PLAYOFF\n(3) Indiana Pacers - (6) Cleveland Cavaliers.\nRISULTATO FINALE: 3-1\nPRECEDENTI NEI PLAYOFF\nSi \u00e8 trattata della prima sfida tra le due squadre ai playoff.\n(4) Charlotte Hornets - (5) Atlanta Hawks.\nRISULTATO FINALE: 3-1\nPRECEDENTI NEI PLAYOFF\nSi \u00e8 trattata della prima sfida tra le due squadre ai playoff.\nSemifinali.\n(1) Chicago Bulls - (4) Charlotte Hornets.\nRISULTATO FINALE: 4-1\nPRECEDENTI NEI PLAYOFF\n(3) Indiana Pacers - (7) New York Knicks.\nRISULTATO FINALE: 4-1\nPRECEDENTI NEI PLAYOFF\nFinale.\n(1) Chicago Bulls - (3) Indiana Pacers.\nRISULTATO FINALE: 4-3\nPRECEDENTI NEI PLAYOFF\nSi \u00e8 trattata della prima sfida tra le due squadre ai playoff.\nWestern Conference.\nPrimo turno.\n(1) Utah Jazz - (8) Houston Rockets.\nRISULTATO FINALE: 3-2\nPRECEDENTI NEI PLAYOFF\n(2) Seattle SuperSonics - (7) Minnesota Timberwolves.\nRISULTATO FINALE: 3-2\nPRECEDENTI NEI PLAYOFF\nSi \u00e8 trattata della prima sfida tra le due squadre ai playoff.\n(3) Los Angeles Lakers - (6) Portland Trail Blazers.\nRISULTATO FINALE: 3-1\nPRECEDENTI NEI PLAYOFF\n(4) Phoenix Suns - (5) San Antonio Spurs.\nRISULTATO FINALE: 1-3\nPRECEDENTI NEI PLAYOFF\nSemifinali.\n(1) Utah Jazz - (5) San Antonio Spurs.\nRISULTATO FINALE: 4-1\nPRECEDENTI NEI PLAYOFF\n(2) Seattle SuperSonics - (3) Los Angeles Lakers.\nRISULTATO FINALE: 1-4\nPRECEDENTI NEI PLAYOFF\nFinale.\n(1) Utah Jazz - (3) Los Angeles Lakers.\nRISULTATO FINALE: 4-0\nPRECEDENTI NEI PLAYOFF\nNBA Finals 1998.\nUtah Jazz - Chicago Bulls.\nRISULTATO FINALE\nPRECEDENTI NEI PLAYOFF\nStatistiche.\n'Aggiornate al 26 settembre 2021'."}
{"id": "1854338", "revid": "838137", "url": "https://it.wikipedia.org/wiki?curid=1854338", "title": "Dirk Schoon", "text": "Biografia.\n\u00c8 stato eletto alla carica di vescovo di Haarlem il 19 aprile 2008 in seguito alla morte del suo predecessore Jan Lambert Wirix-Speetjens, e ha ricevuto l'ordinazione il 29 giugno successivo nella Chiesa di San Bavo di Haarlem per mano dell'arcivescovo di Utrecht Joris Vercammen, coadiuvato dal ceco Du\u0161an Hejbal e dall'anglicano David Hamid (vescovo suffraganeo per l'Europa della Diocesi di Gibilterra in Europa della Chiesa anglicana).\nA differenza del suo consacratore principale e del suo predecessore \u00e8 nativo dei Paesi Bassi e non proviene dalla Chiesa cattolica.\nIl 30 gennaio 2009 \u00e8 succeduto a Du\u0161an Hejbal come delegato della Conferenza episcopale vetero-cattolica internazionale per la Chiesa vetero-cattolica di Svezia e Danimarca.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\n...* Vescovo Jan Lambert Wirix-Speetjens\nCollegamenti.\nhttp://www.okkn.nl Sito ufficiale della Chiesa vetero-cattolica dei Paesi Bassi"}
{"id": "1854340", "revid": "1543377", "url": "https://it.wikipedia.org/wiki?curid=1854340", "title": "Turn Me On (Kevin Lyttle)", "text": "Turn Me On \u00e8 il primo singolo di Kevin Lyttle estratto dal suo album di debutto. La canzone \u00e8 in origine una ballata di genere soca registrata nel 2001, ma pubblicata soltanto nel 2003. In Europa e negli Stati Uniti il disco \u00e8 arrivato nella primavera del 2004 remixato in una versione dancehall.\nDopo il successo del brano, diversi artisti hanno registrato una cover del brano, come Raghav, Jay Sean, CocoRosie. Esiste persino una \"risposta\" alla canzone intitolata \"Got Me Wrong\" ed interpretata da 2 Play.\nSono stati prodotti diversi remix del brano. Molte stazioni radiofoniche hanno trasmesso il mix pop a cui hanno aggiunto i tamburi per dare un ritmo pi\u00f9 dance.\nSuccesso commerciale.\nIl brano ha ottenuto un grande successo negli Stati Uniti, mantenendosi per mesi nella \"Billboard\" Hot 100 e raggiungendo la numero quattro. Il brano ha riscosso molta fortuna anche nel resto del mondo, raggiungendo la numero due in Regno Unito per due settimane, la numero uno in Danimarca e la numero tre in Australia.\nVideo musicale.\nEsistono due versioni girate per \"Turn Me On\". La prima versione \u00e8 stata diretta dal regista Calabazitaz a Saint Vincent e Grenadine (paese natale di Kevin Lyttle), e trasmessa per la prima volta nella settimana del 26 gennaio 2004. L'intero video ruota intorno a Kevin Lyttle impegnato a danzare sensualmente con una ragazza in diverse ambientazioni. La seconda versione \u00e8 stata diretta da Little X e trasmessa per la prima volta nella settimana del maggio 2004."}
{"id": "1854342", "revid": "31092", "url": "https://it.wikipedia.org/wiki?curid=1854342", "title": "Borte Ujin", "text": ""}
{"id": "1854354", "revid": "167080", "url": "https://it.wikipedia.org/wiki?curid=1854354", "title": "Lexovi", "text": ""}
{"id": "1854361", "revid": "174925", "url": "https://it.wikipedia.org/wiki?curid=1854361", "title": "Lokak\u1e63ema", "text": "Il suo nome, in sanscrito, significa \"Benessere del Mondo\". Non si hanno particolari notizie di questo monaco-traduttore e missionario Mahayana di etnia yuezhi, proveniente dall'Impero Kushan. Sappiamo che \u00e8 giunto nella capitale della Dinastia Han orientale, Luoyang, non prima del 150, sotto l'imperatore Huandi (conosciuto anche come Liuzhi, regno: 146-67, \"ni\u00e1nh\u00e0o\" He Ping), alcuni anni prima del principe persiano, divenuto monaco, \u0100n Sh\u00ecg\u0101o. Sappiamo anche che era di stirpe yuezhi dal prefisso del suo nome \"zh\u012b\" (\u652f), che identificava, nella Cina di quel periodo, tale etnia. Proveniva, quindi, dall'Impero Kushan, all'epoca governato da un sovrano devotamente buddhista, Kanishka I. A Luoyang fu certamente attivo tra il 168 e il 188, e l\u00ec tradusse diversi sutra Mahayana e convert\u00ec, a questa corrente buddhista, il primo monaco cinese.\nNella capitale imperiale tradusse, dal sanscrito al cinese, diverse opere oggi contenute nel Canone cinese, tra le quali:"}
{"id": "1854362", "revid": "283183", "url": "https://it.wikipedia.org/wiki?curid=1854362", "title": "Test M di Weierstrass", "text": ""}
{"id": "1854367", "revid": "767487", "url": "https://it.wikipedia.org/wiki?curid=1854367", "title": "Coppa delle Coppe dell'AFC", "text": "La Coppa delle Coppe dell'AFC, detta anche \"Coppa delle Coppe asiatica\" o \"Coppa delle Coppe d'Asia\" (in inglese Asian Cup Winners' Cup) era una competizione calcistica per squadre di club organizzata dall'Asian Football Confederation.\nLa prima edizione di questo trofeo venne disputata nella stagione 1990-1991 e vi presero parte tutte le squadre dei Paesi affiliati all'AFC che avevano vinto la coppa nazionale. La vincitrice della Coppa delle Coppe dell'AFC contendeva alla vincente della Coppa dei Campioni dell'AFC la Supercoppa d'Asia.\nNella stagione 2002-2003 la Coppa delle Coppe dell'AFC si fuse con la Coppa dei Campioni dando vita all'AFC Champions League."}
{"id": "1854370", "revid": "1305772", "url": "https://it.wikipedia.org/wiki?curid=1854370", "title": "Casa mia", "text": ""}
{"id": "1854375", "revid": "767487", "url": "https://it.wikipedia.org/wiki?curid=1854375", "title": "Naiman", "text": "I Najman (in mongolo \u041d\u0430\u0439\u043c\u0430\u043d) o Naiman furono un gruppo tribale centroasiatico-altaico, una delle maggiori sottodivisioni dei mongoli.\nPi\u00f9 di 400.000 persone della popolazione kazaka sono najman. In origine provenivano dal Kazakistan orientale. Alcuni Najman si distinguono dalle etnie dei Chirghisi e degli Uzbechi.\nEsiste una piccola minoranza di Najman in Afghanistan, che proviene dal clan degli Hazara. Costoro risiedono in un villaggio di nome \"Naiman\" e si professano sunniti.\nAll'epoca in cui fu conquistata da Gengis Khan, la maggioranza dei Najman era cristiana nestoriana. Rimase tale anche dopo la conquista mongola e costitu\u00ec la seconda ondata di cristiani ad entrare in Cina al seguito di Kublai Khan."}
{"id": "1854377", "revid": "1318658", "url": "https://it.wikipedia.org/wiki?curid=1854377", "title": "Wayang Kulit", "text": "Il Wayang Kulit \u00e8 il tradizionale teatro delle ombre giavanese. \u00c8 una delle forme di spettacolo del Wayang, parola che in lingua indonesiana indica genericamente le forme teatrali che appartengono al teatro di figura. Il termine \"wayang\" deriva infatti a sua volta da \"bayang\", che vuol dire ombra. Era diffuso a Giava, come a Bali, gi\u00e0 dal X secolo.\nIl 7 novembre 2003 il \"Wayang Kulit\" \u00e8 stato proclamato dall'UNESCO parte del Patrimonio orale e immateriale dell'umanit\u00e0.\nModalit\u00e0 di rappresentazione.\nIl \"Wayang Kulit\" viene rappresentato tramite delle figure intagliate nella pelle di bufalo di poco spessore (da 5 mm in media al centimetro e mezzo) finemente lavorate: gli arti superiori sono mobili, mentre la testa \u00e8 saldamente fissata al busto. Il movimento della marionetta \u00e8 garantito da tre asticelle, fissate rispettivamente ai due arti superiori e alla base della figura. Sebbene la tradizione occidentale consideri la marionetta mossa dall'alto con i fili e i burattini dal basso, le figure del Wayang Kulit sono delle marionette: sono infatti a figura intera, a differenza del burattino che viene calzato come un guanto.\nLe figure sono mosse dietro ad uno schermo di cotone, e le ombre delle stesse erano originariamente ivi proiettate grazie all'ausilio di lampade ad olio: oggigiorno, moderne fonti di illuminazione garantiscono l'esecuzione dello spettacolo. Il marionettista \u00e8 chiamato \"dalang\" e si occupa del movimento scenico: l'azione \u00e8 accompagnata da un'orchestra di strumenti a percussione, detta \"gamelan\". Da notare \u00e8 il fatto che, nonostante le figure agiscano come ombre, sono comunque finemente e riccamente dipinte: \u00e8 da ricordare che, anticamente, mentre per le donne era consuetudine assistere alla proiezione delle ombre, gli uomini non di rado guardavano lo spettacolo dall'altra parte dello schermo di cotone, ossia senza la proiezione sullo stesso delle ombre delle figure.\nLa durata dello spettacolo \u00e8 lunga: la rappresentazione inizia la sera per protrarsi fino all'alba, permettendo cos\u00ec esecuzioni della durata anche di nove ore consecutive. I personaggi sono moltissimi e le storie rappresentate derivano dall'epica indiana, e precisamente dai due cicli classici del \"Mah\u0101bh\u0101rata\" e del \"R\u0101m\u0101ya\u1e47a\". Oltre a questi esiste il ciclo \"Panji\", di origine giavanese e le storie di Amir Hamzah, leggendario re arabo.\nLe occasioni di rappresentazione erano molteplici: dai riti di passaggio alla maturit\u00e0 fino ai giorni di festa, matrimoni e festivit\u00e0 religiose."}
{"id": "1854388", "revid": "731511", "url": "https://it.wikipedia.org/wiki?curid=1854388", "title": "Luca Verdini", "text": "Carriera.\nNel 2003 vince la Coppa Italia nella classe 125.\nPer quanto riguarda le competizioni del motomondiale le sue partecipazioni sono avvenute grazie ad una wild card per partecipare nella classe 125 al Gran Premio motociclistico d'Italia nelle edizioni del 2005 e 2006. In entrambe le occasioni si \u00e8 presentato alla guida di una Aprilia, ha completato entrambi i gran premi senza per\u00f2 conquistare punti validi per la classifica iridata.\nPi\u00f9 frequenti e con risultati migliori le sue partecipazioni al campionato Italiano Velocit\u00e0 in cui ha conquistato il titolo nazionale nelle 125 nel 2006 e dove, nel 2010 \u00e8 iscritto nella categoria Superstock con una Honda CBR 1000RR. Proprio nel 2010 ha vinto nelle gare svoltesi al Mugello nel mese di giugno.\nPrima ancora ha partecipato ad alcune gare della Superstock 1000 FIM Cup, entrando nella classifica finale sia nell'edizione 2007 che in quelle del 2008 e del 2009. Nel 2011 conquista undici punti e chiude diciottesimo sella Superstock 1000."}
{"id": "1854390", "revid": "30610", "url": "https://it.wikipedia.org/wiki?curid=1854390", "title": "Melanociti", "text": ""}
{"id": "1854391", "revid": "81757", "url": "https://it.wikipedia.org/wiki?curid=1854391", "title": "Rodolfo Rodr\u00edguez", "text": "Carriera.\nConsiderato tra i migliori portieri di sempre del calcio uruguaiano, Rodr\u00edguez cresce calcisticamente nelle file del Cerro, per poi passare nel 1976 al Nacional. Coi \"tricolores\" vince tre titoli nazionali (1977, 1980 e 1983), la Coppa Libertadores e la Coppa Intercontinentale (ambedue nel 1980).\nNel 1984 Rodr\u00edguez va in Brasile al Santos, con cui vince subito il Campionato Paulista. Dopo quattro anni coi bianco-neri, passa allo Sporting Lisbona, in Portogallo. Nel 1991 \u00e8 gi\u00e0 di ritorno in Brasile, al Portuguesa. L'anno dopo passa al Bahia con cui conquista il Campionato Baiano nel 1993 e nel 1994. Nello stesso anno d\u00e0 l'addio alla carriera agonistica.\nTitolare indiscusso della porta della nazionale uruguaiana per circa un decennio, Rodr\u00edguez ha detenuto il primato di presenze con la maglia della \"Celeste\", prima di essere superato da Diego God\u00edn nel 2019: ben 79, la prima contro il a Santiago il 6 ottobre 1976 e l'ultima contro il a Wrexham il 21 aprile 1986 (ambedue le partite finirono 0-0). Con l'Uruguay ha vinto il Mundialito disputato a Montevideo nel 1981 e l'edizione della Coppa America del 1983."}
{"id": "1854392", "revid": "289247", "url": "https://it.wikipedia.org/wiki?curid=1854392", "title": "Kipciak", "text": ""}
{"id": "1854397", "revid": "767487", "url": "https://it.wikipedia.org/wiki?curid=1854397", "title": "A casa dopo l'uragano", "text": "A casa dopo l'uragano (\"Home from the Hill\") \u00e8 un film del 1960 diretto da Vincente Minnelli.\n\u00c8 stato presentato in concorso al 13\u00ba Festival di Cannes.\nTrama.\nTheron \u00e8 il figlio del capitano Wade Hunnicutt, un notabile texano di paese, temuto e chiacchierato per i costumi libertini. Giacch\u00e9 suo padre non sembra occuparsi di lui, il ragazzo cresce educato dalla madre che presta molta attenzione alla cultura e alle buone maniere. A 17 anni Theron diventa lo zimbello del paese, cos\u00ec suo padre decide che \u00e8 arrivato il momento di farne un \"vero uomo\": lo introduce alla caccia, al suo concetto di dignit\u00e0, alla sua personale idea di rispetto. Il ragazzo \u00e8 entusiasta di questo nuovo corso educativo e pian piano esce dal cono di influenza morbosa che sua madre esercita su di lui. Quando comincia ad assume una maggiore consapevolezza e sicurezza di s\u00e9, decide di lasciare la scuola per occuparsi delle nuove attivit\u00e0 virili che sta imparando. Tra queste, anche i rapporti con le donne: a questo scopo, si fa aiutare da Rafe un ragazzo pi\u00f9 grande di lui che vive accanto a casa sua. Rafe, che non ha padre ed \u00e8 orfano di madre, lavora come operaio per il capitano.\nNonostante la diversa classe di appartenenza tra i due giovani si sviluppa un'amicizia leale e sana; Rafe lo accompagna nelle battute di caccia e intercede presso Libby, una ragazza che piace anche a lui, affinch\u00e9 si fidanzi con Theron. Questa storia d'amore, per\u00f2, \u00e8 contrastata dai genitori di lei a causa della fama di dongiovanni del padre del ragazzo.\nIl capitano Wade cerca pi\u00f9 volte nel corso della loro storia matrimoniale di riconquistare l'amore di sua moglie Hannah della quale \u00e8 sinceramente innamorato; per\u00f2, sempre rifiutato da sua moglie, torna costantemente ad esercitare la sua attivit\u00e0 di dongiovanni. In un'occasione gli rinfaccia: \"Vuoi sapere perch\u00e9 mi trovi attraente dopo tutti questi anni? Perch\u00e9 non puoi avermi e non mi riavrai mai\".\nLa relazione sentimentale tra Libby e Theron continua di nascosto a causa della contrariet\u00e0 dei genitori di lei; il loro rapporto, tuttavia, matura e i due fidanzati iniziano a progettare per il futuro.\nIntanto la madre di Theron, vedendosi perdere il controllo sul giovane, gli confessa finalmente le reali motivazioni dell'infelice rapporto tra lei e suo marito: diciotto anni prima, pochi mesi dopo il matrimonio, al ritorno dal viaggio di nozze, la sposina aveva trovato in casa un'altra donna con un bambino di 5 anni, figlio di suo marito. Aveva troncato, quindi, i rapporti sentimentali con l'uomo ma era rimasta in casa a patto che l'educazione del nascituro frutto della loro luna di miele fosse affidato solo a lei. Infine, la donna rivela a Theron che il bambino nato dalla relazione illegittima era proprio il suo amico Rafe.\nTheron, sconvolto da una serie di rivelazioni per lui inimmaginabili, pone in discussione tutta la sua vita. Affronta suo padre e lo mette di fronte alle sue responsabilit\u00e0 ma questi, invece di ammettere i suoi errori, rivendica il diritto di sfogare le sue pulsioni giovanili e si fa vanto di aver responsabilmente provveduto ai bisogni materiali sia del figlio naturale che di sua madre (finch\u00e9 era vissuta); di quest'ultima macchia il ricordo bollandola come una vagabonda di facili costumi. Theron chiede a suo padre di riparare al torto fatto a Rafe ma il genitore insiste che solo lui, in qualit\u00e0 di figlio legittimo nato dal matrimonio, avr\u00e0 diritto di gestire l'enorme ricchezza delle sue propriet\u00e0.\nIl ragazzo lascia gli agi della casa paterna, trova rifugio presso suo fratello Rafe e un lavoro umile in una ditta con il quale si sostenta. Theron offre al fratello tutto quello che possiede nel tentativo di dimostrare la sua volont\u00e0 di provare a sanare almeno in parte l'ingiustizia patita da Rafe. Il capitano cerca suo figlio al lavoro e gli chiede di ricomporre il loro rapporto ma Theron tiene duro annunciando che non lo accetter\u00e0 come padre finch\u00e9 anche Rafe non sar\u00e0 riconosciuto.\nIl giovane e leale Rafe soccorre suo padre Wade che era sparito da tre giorni mentre era in uno stato di prostrazione presso una delle sue donne. Quando finalmente il capitano Wade gli dichiara la sua stima, Rafe risponde fieramente che non sa che cosa farsene visto che da lui si aspetterebbe ben altro.\nHannah, la mamma di Theron, si ammala a causa della lontananza dal figlio; la sua malattia psicosomatica costringe il ragazzo a ritornare in casa: sua madre guarisce in fretta ma i rapporti in famiglia rimangono molto freddi.\nQuando, dopo un mese e mezzo di lontananza, Libby cerca Theron al lavoro per un chiarimento, egli - avvilito dalle tensioni di casa sua - decide di lasciare la sua fidanzata perch\u00e9 teme di essere come suo padre e di non saper gestire un rapporto matrimoniale sano. La ragazza, delusa, non insiste bench\u00e9 le sia chiaro che non \u00e8 lei il problema che angoscia il giovane.\nIl padre di Libby si reca a casa degli Hunnicutt; dopo essersi scusato per il modo in cui aveva scacciato di casa Theron, invita il capitano a superare le reciproche diffidenze allo scopo di permettere il riavvicinamento dei giovani, dal momento che sua figlia soffre molto per il distacco. Il capitano lo affronta in maniera sprezzante alludendo meschinamente al fatto che la ragazza aspetti un bambino chiss\u00e0 da chi (\"Voi gestite un emporio e prima d'oggi non mi avevate mai proposto merce avariata\"). L'uomo si scusa, non protesta e va via mortificato, confermando cos\u00ec le illazioni mosse indelicatamente dal capitano.\nIntanto il fratello maggiore di Theron, Rafe, incontra Libby al supermercato mentre entrambi fanno la spesa; la ragazza si fa invitare a prendere un caff\u00e8 e inizia un corteggiamento esplicito. Quando Rafe fa per approfondire le intenzioni della giovane, Libby scoppia in un pianto e gli spiega che siccome aspetta un bambino da Theron, che per\u00f2 l'aveva lasciata, ha cercato in alternativa di farsi sposare da lui per salvare il suo buon nome. Il giovane, invece di indignarsi per la manovra manipolatoria, capisce le ragioni dell'amica e si offre di sposarla sia perch\u00e9 lei gli era sempre piaciuta sia perch\u00e9 la sua stima non era venuta meno dopo aver appreso la verit\u00e0. Inoltre, le spiega che non vuole permettere che venga al mondo un altro bambino senza padre. Le promette, comunque che i loro rapporti saranno del tutto platonici finch\u00e9 non sar\u00e0 lei stessa a chiedere il contrario.\nI genitori di Libby accettano volentieri la buona notizia, anche perch\u00e9 conoscono la sincerit\u00e0 e la bont\u00e0 del ragazzo; lasciano la loro casa ai due futuri sposi e vanno a vivere altrove. \nDopo mesi di attenzioni e di carinerie che Rafe riserva a sua moglie, i due sposini cominciano a sviluppare reciprocamente un affetto sincero e maturo; quando una notte Rafe accorre in camera di Libby per confortarla da un incubo, la donna gli chiede di restare, consapevolmente desiderosa di perfezionare il loro rapporto matrimoniale.\nDopo la cerimonia del battesimo del bambino, il padre di Libby ascolta non visto alcuni uomini fuori dalla chiesa mentre sparlano della sposa: insinuano che il bambino assomiglia troppo al capitano per cui deducono frettolosamente che anche la ragazza si \u00e8 concessa al donnaiolo del paese. Indignato, il padre affronta gli uomini accusandoli di falsit\u00e0 e di cattiveria, poi va via tra le sommesse e meschine scuse delle malelingue.\nIl capitano cerca un nuovo avvicinamento a sua moglie alla quale si dichiara ancora innamorato; le propone un nuovo viaggio di nozze, proprio a Napoli dopo avevano vissuto la luna di miele. La donna gli contesta che sono passati troppi anni e forse non sarebbe pi\u00f9 capace di una vita familiare normale. Quando la donna si allontana da suo marito sente uno sparo e, accorsa nella stanza del capitano, lo trova riverso sul pavimento ferito a morte ma ancora in vita. Accorre Theron che vede fuggire un furgone grigio; a lui il capitano chiede di correre a chiamare Rafe il quale si precipita subito da suo padre e gli chiede finalmente di essere riconosciuto come figlio invece che come leale impiegato (\"\u00c8 una vita che aspetto, dimmi solo quelle due parole, due parole, 'figlio mio'\"). Il capitano muore senza riuscire a sciogliere questo debito con Rafe. I due figli del capitano si precipitano a cercare il responsabile del delitto ma appena fuori dalla casa, Theron colpisce violentemente Rafe e gli impedisce di continuare con lui l'inseguimento del furgone sospetto, per evitare che un padre di famiglia debba pagare per la vendetta dell'omicidio. Dopo un lungo inseguimento arriva nella palude dove uccide il fuggitivo che si rivela essere il padre di Libby.\nTheron a questo punto decide di abbandonare per sempre il suo paese e di trovare da solo la sua strada. In questo modo Theron opera una forma di contrappasso con il quale si scambiano le condizioni di vita che i due avevano avuto fino a quel momento, fortunato figlio di famiglia agiata l'uno, \"selfmade man\" l'altro.\nIl film finisce con una scena al cimitero nella quale Rafe invita la vedova di suo padre ad andare a vivere a casa sua e di Libby per occuparsi meglio del bambino a cui \u00e8 gi\u00e0 molto affezionata. Durante la conversazione la donna mostra al giovane la lapide del capitano sulla quale sono riportati i nomi di entrambi i figli; all'obiezione di Rafe che questa rivelazione scatener\u00e0 le voci malevole in paese, la vedova risponde che \u00e8 giusto cos\u00ec. La donna, dunque, accetta volentieri l'invito dei due sposini e si accompagna sottobraccio al fidato Rafe verso la sua nuova dimora.\nRiconoscimenti.\nNel 1960 il National Board of Review of Motion Pictures l'ha inserito nella lista dei migliori dieci film dell'anno e ha premiato Robert Mitchum e George Peppard rispettivamente come miglior attore e miglior attore non protagonista."}
{"id": "1854399", "revid": "339392", "url": "https://it.wikipedia.org/wiki?curid=1854399", "title": "J.R. Johannis", "text": ""}
{"id": "1854404", "revid": "185700", "url": "https://it.wikipedia.org/wiki?curid=1854404", "title": "Costituzione della Repubblica francese", "text": ""}
{"id": "1854406", "revid": "1543377", "url": "https://it.wikipedia.org/wiki?curid=1854406", "title": "IGoogle", "text": "iGoogle \u00e8 stato un servizio fornito da Google che consisteva in una pagina iniziale personalizzabile per il proprio browser.\nIl servizio \u00e8 stato lanciato nel maggio 2005 con il nome \"Google Personalized Homepage\", e il 30 aprile 2007 \u00e8 diventato \"iGoogle\". Nell'ottobre successivo \u00e8 stato reso disponibile in 42 lingue e in 70 nazioni. Nel febbraio 2007 ha raggiunto circa 7 milioni di utenti.\nGoogle ha interrotto questo servizio il 1\u00ba novembre 2013.\nCaratteristiche.\nIl servizio \u00e8 stato realizzato con tecnologia AJAX, e supportava gadget, feed RSS e temi grafici.\nServizio in corso.\nGoogle ha disattivato il servizio il 1\u00ba novembre 2013, motivando la decisione col fatto che, mentre al momento della sua presentazione nel 2005 la funzionalit\u00e0 che offriva era innovativa e utile, nel 2012, con l'evoluzione dei dispositivi cellulari e delle nuove piattaforme, la sua funzione \u00e8 stata facilmente sostituita dalle tecnologie pi\u00f9 diffuse.\nAlternative.\nNel mercato sono presenti decine di servizi alternativi a iGoogle, che si differenziano per numerosi fattori: performance della pagina, pulizia della pagina e presenza di eventuali ads e banner pubblicitari, User Experience, facilit\u00e0 di aggiunta di preferiti, opzioni di ricerca interna e nel web, possibilit\u00e0 di importare/esportare preferiti da altri servizi, possibilit\u00e0 di aggiungere widgets e gadgets, possibilit\u00e0 di sincronizzazione su differenti dispositivi ed altri. Alcuni dei servizi alternativi a iGoogle pi\u00f9 popolari sono (in ordine alfabetico): Awesome New Tabe Page, AllMyFaves, igHome, iGoogle Portal, My Yahoo!, My MSN, Netvibes,iGgadget.com, Protopage, Start.io, Startific, StartMe, Symbaloo, uStart."}
{"id": "1854407", "revid": "1305772", "url": "https://it.wikipedia.org/wiki?curid=1854407", "title": "Gert Steegmans", "text": "Carriera.\nCiclista con caratteristiche di passista veloce, debutta tra i professionisti nel settembre 2001 come stagista per la Domo-Farm Frites. Il suo passaggio definitivo nel mondo dei \"pro\" avviene all'inizio del 2003 con la Lotto-Domo, che dal 2005 prende la denominazione di Davitamon-Lotto. Di rilievo, proprio nel 2005, il successo per lui al Nationale Sluitingsprijs.\nNel 2007 passa alla Quick Step: qui, al fianco di grandi campioni come Paolo Bettini e Tom Boonen, conferma sempre pi\u00f9 le sue doti di velocista, ben supportate dal fisico imponente. Proprio nel 2007 vince la seconda tappa del Tour de France, quella con arrivo a Gand. Nell'occasione Steegmans, ultimo corridore del treno della Quick Step per tirare la volata al capitano Tom Boonen, si fa da parte troppo tardi risultando di pochissimo primo davanti al compagno. Alla \"Grande Boucle\" si ripete anche l'anno dopo, aggiudicandosi la tappa finale sugli Champs-\u00c9lys\u00e9es.\nAll'inizio del 2009 lascia la Quick Step e passa al Team Katusha, neonata squadra russa. Nel 2010 \u00e8 invece alla RadioShack, il team di Lance Armstrong: apre la stagione con un secondo posto nella seconda frazione del Tour Down Under, battuto solo da Andr\u00e9 Greipel, che risulter\u00e0 poi vincitore della corsa. Al termine dell'anno decide di tornare alla Quick Step, e nel 2011 fa sua la Nokere Koerse. Nel 2015 si trasferisce alla Trek Factory Racing; nello stesso anno annuncia il ritiro dalle corse per via dei troppi infortuni."}
{"id": "1854409", "revid": "1501558", "url": "https://it.wikipedia.org/wiki?curid=1854409", "title": "Supercoppa d'Asia", "text": "La Supercoppa d'Asia era una competizione calcistica con cadenza annuale disputata tra la squadra vincitrice della Coppa dei Campioni dell'AFC e la squadra vincitrice della Coppa delle Coppe dell'AFC.\nLa prima edizione di questo trofeo venne disputata nel 1995, mentre l'ultima risale al 2002, quando venne presa le decisione di fondere la Coppa dei Campioni e la Coppa delle Coppe in un unico torneo chiamato AFC Champions League."}
{"id": "1854416", "revid": "1305772", "url": "https://it.wikipedia.org/wiki?curid=1854416", "title": "Fledermaus-Polka", "text": "Fledermaus-Polka (Polka del pipistrello) op. 362, \u00e8 una polka di Johann Strauss (figlio).\nAnche quando Johann Strauss scriveva operette non si dimenticava della musica da ballo e cos\u00ec fu anche per \"Die Fledermaus\", la sua terza operetta da cui arrangi\u00f2 6 brani.\nLa \"Fledermaus-polka\" fu ascoltata per la prima volta il 10 febbraio 1874 al Sofienbad-Saal, durante il ballo dell'associazione di artisti e giornalisti Concordia.\nLa polka, che fu eseguita per la prima volta dall'orchestra Strauss e dal compositore in persona, comprende melodie tratte dall'apertura (\"Ein Souper heut uns winkt\") e dal coro del secondo atto (\"Im Feuerstrom der Reben\") e dal duetto fra Eisenstein e Falke nel primo atto (\"Komm mit mir zum Souper\")."}
{"id": "1854418", "revid": "174925", "url": "https://it.wikipedia.org/wiki?curid=1854418", "title": "Cloasma", "text": ""}
{"id": "1854423", "revid": "256896", "url": "https://it.wikipedia.org/wiki?curid=1854423", "title": "Alouatta seniculus", "text": "L'aluatta rossa (\"Alouatta seniculus\" (Linnaeus, 1766)) \u00e8 un primate platirrino della famiglia degli Atelidi.\nDistribuzione.\nCon tre sottospecie (\"Alouatta seniculus arctoidea\", \"Alouatta seniculus juara\" ed \"Alouatta seniculus seniculus\") vive nella parte settentrionale del Sudamerica (Colombia, Venezuela, Trinidad, Guyana, Brasile, Ecuador, Per\u00f9 e Bolivia): il suo \u00e8 l'areale pi\u00f9 esteso di tutte le scimmie del Nuovo Mondo. Abita le paludi di mangrovie e le foreste tropicali.\n. Secondo Groves, le sottospecie \"A. s. amazonica\" e \"A. s. puruensis\" sono assegnate entrambe a \"Alouatta seniculus juara\" mentre le sottospecie \"A. s. stramineus\" ed \"A. s. insulanus\" vanno unificate nell'ambito della nuova specie \"Alouatta macconnelli\".\nDescrizione.\nDimensioni.\nMisura fino a 72 cm di lunghezza, pi\u00f9 altrettanti di coda, per un peso che raggiunge i 6,5 kg.\nAspetto.\n\u00c8 provvista di pelo rosso ruggine che riveste tutto il corpo, tranne la faccia, che \u00e8 nuda e nera. Il colore del pelo pu\u00f2 variare nel corso degli anni, divenendo pi\u00f9 scuro.\nBiologia.\nLa scimmia urlatrice rossa \u00e8 arboricola e si sposta agilmente tra i rami anche grazie all'aiuto della coda prensile, dotata di una zona glabra e zigrinata sulla parte inferiore della punta, che \u00e8 assai sensibile.\nVive in gruppi di circa 9 individui, composti prevalentemente da femmine, alla guida dei quali c'\u00e8 sempre un maschio adulto. I gruppi al mattino si esibiscono in cori nei quali ogni individuo emette delle potenti vocalizzazioni, che servono a comunicare con altri clan sulla composizione del gruppo e l'estensione del territorio. I richiami di queste scimmie somigliano a un ruggito e possono essere udibili fino ad oltre 5 km di distanza: da molto lontano, ricordano l'eco di un tuono.\nQuando la pioggia si avvicina, questi animali sono irrequieti e scatenano cori anche in pieno giorno: durante la pioggia, invece, siedono in posizione ricurva per tutto il tempo. Per questo motivo, gli indios li ritengono animali portatori di pioggia, mentre i creoli li ritengono in grado di prevedere i temporali.\nAlimentazione.\nHa abitudini prevalentemente folivore: tale dieta povera di nutrienti \u00e8 la prima causa dei lunghi periodi d'inattivit\u00e0 di questi animali, mirati ad una migliore digestione del cibo. Per migliorare la propria efficienza, lo stomaco occupa da solo un terzo del volume totale dell'animale: questi animali tendono inoltre a mangiare le foglie giovani, pi\u00f9 ricche di linfa. Oltre alle foglie, non disdegna integrare la propria dieta con frutti zuccherini e fiori, qualora disponibili.\nRiproduzione.\nA causa del dislivello numerico fra maschi e femmine, in questa specie \u00e8 presente una forte competizione sessuale: i maschi, espulsi dal gruppo non appena raggiunta la maturit\u00e0 sessuale, sono soliti gironzolare, da soli od in gruppo con altri giovani maschi, finch\u00e9 non sono grandi abbastanza per competere con un maschio dominante per il dominio su un \"harem\". Quando riescono a guadagnarne uno, ricorrono all'infanticidio per far s\u00ec che le femmine tornino ricettive e si accoppino nuovamente: le femmine tentano di proteggere i cuccioli, ma essendo pi\u00f9 piccole e deboli spesso soccombono. La percentuale di sopravvivenza di cuccioli al cambio di comando del gruppo \u00e8 inferiore al 25%.\nI maschi e le femmine, a differenza delle altre scimmie urlatrici, formano dei legami abbastanza stabili anche al di fuori del periodo degli accoppiamenti: solo quando tali legami sono ben definiti e consolidati parte il corteggiamento, nel quale \u00e8 solitamente la femmina a prendere l'iniziativa.\nConservazione.\nLa \"IUCN red list\" classifica \"Alouatta seniculus\" come specie a basso rischio (\"Least Concern\").\nLa si pu\u00f2 trovare in numerose aree naturali protette del Sudamerica tra cui il Parco nazionale del Rio Abiseo in Per\u00f9 e il Parco nazionale di Sangay in Ecuador."}
{"id": "1854424", "revid": "17214093", "url": "https://it.wikipedia.org/wiki?curid=1854424", "title": "Vera June Ralston", "text": ""}
{"id": "1854426", "revid": "17214105", "url": "https://it.wikipedia.org/wiki?curid=1854426", "title": "Melchior Gaston Ferrer", "text": ""}
{"id": "1854427", "revid": "195739", "url": "https://it.wikipedia.org/wiki?curid=1854427", "title": "Spettro (astronomia)", "text": ""}
{"id": "1854436", "revid": "767487", "url": "https://it.wikipedia.org/wiki?curid=1854436", "title": "Ragione di scambio", "text": "In economia internazionale, la ragione di scambio \u00e8 il rapporto al quale beni di diversi paesi vengono scambiati.\nDefinizione.\nIn formule, la ragione di scambio internazionale per il bene formula_1 pu\u00f2 essere cos\u00ec definita:\nformula_2\nQui formula_3 indica il prezzo internazionale del bene formula_1, formula_5 rappresenta il tasso di cambio, e formula_6 \u00e8 il prezzo nazionale del bene formula_1. Se formula_3 o formula_5 aumentano, la ragione di scambio aumenta, ovvero la merce nazionale \u00e8 diventata pi\u00f9 competitiva sul piano internazionale. Lo stesso dicasi se formula_6 diminuisce."}
{"id": "1854437", "revid": "834", "url": "https://it.wikipedia.org/wiki?curid=1854437", "title": "Aabp", "text": ""}
{"id": "1854438", "revid": "834", "url": "https://it.wikipedia.org/wiki?curid=1854438", "title": "Aacs", "text": ""}
{"id": "1854439", "revid": "1504506", "url": "https://it.wikipedia.org/wiki?curid=1854439", "title": "Ostrogota", "text": "Biografia.\nNel 248 una nuova incursione di Goti, ai quali era stato rifiutato il contributo annuale promesso dall'imperatore romano Gordiano III, e di Carpi ai primi associati, port\u00f2 ancora una volta devastazione nella provincia di Mesia inferiore.\nOstrogota nomin\u00f2 due nuovi comandanti per questa nuova invasione: ai Goti, un certo Argaito, mentre ai Peucini (che a quel tempo abitavano l'isola di \"Peuce\", che si trova di fronte alla foce del Danubio), un certo Gunterico, tra i pi\u00f9 nobili della sua gente. Entrambi guadarono una seconda volta il Danubio portando nuove devastazioni in Mesia e presentandosi insieme davanti a Marcianopoli.\nQui l'invasione ebbe termine per l'avanzata del solito generale di Filippo l'Arabo, Decio Traiano, futuro imperatore. La citt\u00e0 che era rimasta sotto assedio per lungo tempo fu liberata. La resa fu anche possibile grazie all'ignoranza dei Germani in fatto di macchine d'assedio e probabilmente, come suggerisce Giordane, \u00abdalla somma versata loro dagli abitanti\u00bb.\nGiordane racconta, infine, che i Goti tornati in patria con il ricco bottino romano, provocarono l'invidia dei vicini Gepidi (che hanno la stessa origine dei Goti), i quali, comandati da un certo Fastida, mossero guerra ad Ostrogota, violando i loro stessi legami di sangue.\nI due eserciti si scontrarono di l\u00ec a poco presso la cittadella di \"Galti\", presso la quale scorre il fiume \"Aucha\". Lo scontro fu equilibrato soprattutto poich\u00e9 entrambe le parti vi erano le stesse armi e la stessa tecnica di combattimento. Alla fine della giornata per\u00f2 prevalsero i Goti per un migliore talento tattico, in parte imparato dai Romani che poco prima avevano combattuto.\nFastidia fu costretto a ritirarsi con le sue genti mentre di Ostrogota sappiamo solo che continu\u00f2 a regnare ancora per poco, fino alla sua morte, forse per vecchiaia e sostituito da Cniva che con la fine del 249 conduceva un nuovo esercito nei territori romani al di l\u00e0 del Danubio."}
{"id": "1854441", "revid": "767487", "url": "https://it.wikipedia.org/wiki?curid=1854441", "title": "Banditen-Galopp", "text": "Banditen-Galopp (Galoppo dei banditi) op. 378, \u00e8 un galop di Johann Strauss (figlio).\nIl \"Banditen-galopp\" appartiene a quella serie di brani che Johann Strauss arrangi\u00f2 con le melodie della sua operetta \"Prinz Methusalem\" (Principe Matusalemme, 1877).\nIl titolo del galoppo deriva dalla presenza nell'operetta di banditi il cui intento \u00e8 quello di spodestare il principe regnante e la melodia principale si trova nel duetto con coro del terzo atto: \"In der Stille ganz verstohl'n werden wir Schatze hol'n\". Le altre melodie del brano provengono dal finale del primo atto.\nQuasi subito dopo la prima dell'operetta, Johann, accompagnato da sua moglie Jetty, lasci\u00f2 Vienna per adempiere a degli impegni a Parigi. Il viaggio di ritorno fu fatto via Baden-Baden, dove Strauss diede la prima esecuzione del suo \"Banditen-Galopp\" (eseguito con il titolo di \"Sapristi\")."}
{"id": "1854446", "revid": "149485", "url": "https://it.wikipedia.org/wiki?curid=1854446", "title": "G\u00f6sta Danielsson", "text": "Rappresent\u00f2 la Svezia in quattro Olimpiadi degli scacchi (nel 1935, 1937, 1939, 1952, le prime tre come quarta scacchiera e l'ultima come seconda riserva), vincendo una medaglia d'oro individuale nel 1937 e due medaglie d'argento, con la squadra e individualmente, alle Olimpiadi del 1935. Vinse anche la medaglia d'argento individuale, come quarta scacchiera, alle Olimpiadi non ufficiali del 1936.\nNel 1935, partecip\u00f2 all'incontro tra Svezia e Germania tenutosi a Sopot con il sistema Scheveningen.\nVinse il primo campionato europeo di scacchi, tenutosi a Monaco di Baviera nel 1942, e fu campione di Svezia nel 1955."}
{"id": "1854448", "revid": "834", "url": "https://it.wikipedia.org/wiki?curid=1854448", "title": "Aasa", "text": ""}
{"id": "1854451", "revid": "1573940", "url": "https://it.wikipedia.org/wiki?curid=1854451", "title": "Cryptoprocta spelea", "text": "Il fossa gigante (Cryptoprocta spelea ) \u00e8 un mammifero estinto della famiglia degli Eupleridi, endemico del Madagascar.\nSecondo i resti sub-fossili scoperti finora, si ritiene che quest'animale pesasse 17 kg e fosse lungo circa 2 metri. Come il suo parente pi\u00f9 piccolo, \"Cryptoprocta ferox\", potrebbe aver avuto un comportamento simile a quello del gatto ed essere stato in grado di cacciare i lemuri giganti del Madagascar, delle dimensioni di una antropomorfa, anch'essi estinti. Non sappiamo il perch\u00e9 questa specie si sia estinta cos\u00ec recentemente."}
{"id": "1854457", "revid": "486946", "url": "https://it.wikipedia.org/wiki?curid=1854457", "title": "Lancia delta integrale", "text": ""}
{"id": "1854458", "revid": "834", "url": "https://it.wikipedia.org/wiki?curid=1854458", "title": "Aass", "text": ""}
{"id": "1854459", "revid": "124843242", "url": "https://it.wikipedia.org/wiki?curid=1854459", "title": "Tem\u00fcge", "text": "Vita.\nPer Tem\u00fcge e sua madre, com'era nelle tradizioni Mongole, furono concesse da Gengis Khan le maggiori spettanze di territori e popolazioni. Al Kuriltai dell'incoronazione di Temujin gli furono assegnati da questo 10'000 \"clan\" e relativi villaggi.\nAnche se pare che nella famiglia sia stato il meno incline alle arti guerresche anche per via del suo stile di vita viziato nella sua infanzia, per cui fu criticato dallo stesso Temujin, Temuge si dimostr\u00f2 un capace politico e leader; difatti, assieme alla madre Hoelun, condusse il cuore della madrepatria mongola durante le lunghe e ripetute assenze del Gran Khan suo fratello. Sembra che avesse capacit\u00e0 intellettuali sopra la norma, un interesse alla cultura ed agli studi, fu influenzato dalla cultura cinese dopo la conquista di Xi Xia ed in seguito fu interessato a tutte le popolazioni ed alle loro culture man mano che il vasto impero inglobava ed assimilava i popoli durante le sue conquiste. Quando nel 1206, dopo che Temujin divenne Genghis Khan, lo sciamano Kokochu (Teb-Tengri) tent\u00f2 di strappare il potere dalla famiglia reale, Genghis fu convinto dalla moglie Borte e dalla madre a reagire, e permise al fratello Tem\u00fcge di sfidare lo sciamano in un incontro di lotta, dove quest'ultimo fu assassinato.\nDopo la morte di suo nipote \u00d6g\u00f6dei nel 1241, Temuge tent\u00f2 di impadronirsi del trono, ma T\u00f6regene, vedova di \u00d6g\u00f6dei e madre di G\u00fcy\u00fck, intervenne e lo imped\u00ec. Dopo il \"kurultai\" del 1246 che pose G\u00fcy\u00fck come Gran Khan di tutti i Mongoli, Tem\u00fcge, arrestato, fu condannato a morte, probabilmente ucciso per mano della stessa T\u00f6regene."}
{"id": "1854460", "revid": "842", "url": "https://it.wikipedia.org/wiki?curid=1854460", "title": "Principe di San Severo", "text": ""}
{"id": "1854461", "revid": "767487", "url": "https://it.wikipedia.org/wiki?curid=1854461", "title": "Matrice stocastica", "text": "Una matrice stocastica o di transizione formula_1 \u00e8 una matrice formula_2 a elementi non negativi nella quale la somma degli elementi su ogni riga (o su ogni colonna) \u00e8 uguale a 1:\nformula_3\u00a0\u00a0\u00a0\u00a0\u00a0formula_4\u00a0\u00a0\u00a0\u00a0 ,\u00a0\u00a0\u00a0\u00a0\u00a0formula_5\no analogamente sommando sulle colonne.\nUna matrice che sia stocastica sia riguardo alle proprie righe che alle colonne, ossia se la somma degli elementi su ogni riga e su ogni colonna \u00e8 uguale a 1, viene detta matrice bistocastica o matrice doppiamente stocastica.\nLe matrici stocastiche sono un insieme chiuso rispetto al prodotto di matrici, cio\u00e8 il prodotto di due matrici stocastiche \u00e8 ancora una matrice stocastica.\nLe matrici stocastiche vengono usate per rappresentare le probabilit\u00e0 di transizione tra due stati in un processo markoviano discreto."}
{"id": "1854464", "revid": "287204", "url": "https://it.wikipedia.org/wiki?curid=1854464", "title": "Temuge", "text": ""}
{"id": "1854467", "revid": "834", "url": "https://it.wikipedia.org/wiki?curid=1854467", "title": "Afam", "text": ""}
{"id": "1854468", "revid": "508036", "url": "https://it.wikipedia.org/wiki?curid=1854468", "title": "Taifali", "text": "I Taifali (Taifalae, Tayfali o Theifali) furono un popolo barbaro insediatosi durante il tardo impero romano (IV secolo) nel Poitou. Servirono l'esercito romano, e in seguito quello merovingio, nel ruolo di \"dediticii\" e \"laeti\". Si trattava di un popolo nomade e bellicoso, che combatteva in prevalenza tramite l'uso della cavalleria.\nStoria.\nInsediamento in Oltenia.\nUna delle prime citazioni dei Taifali li pone al seguito del re goto Cniva durante la sua campagna in Dacia e Mesia, negli anni 250 e seguenti. Probabilmente non si trattava di Germani (nonostante alcune fonti li considerino molto legati ai Goti), ma piuttosto legati ai Sarmati, con cui migrarono dalle steppe dell'Asia centrale. Altri li identificano con i Vandali Lacringi che combatterono ai tempi delle guerre marcomanniche a nord della provincia della Dacia porolissensis.\nAlla fine del III secolo si insediarono sul Danubio, su entrambi i versanti dei Carpazi, condividendo il territorio con i Goti, che mantennero il controllo politico sulle montagne. Nella primavera del 291 siglarono una speciale alleanza con i Tervingi (Goti), formando una confederazione tribale che dur\u00f2 fino al 376, e combattendo i Vandali ed i Gepidi: \u00abTervingi, pars alia Gothorum, adiuncta manu Taifalorum, adversum Vandalos Gipedesque concurrunt\u00bb. Insieme con i Victufali, i Taifali ed i Tervingi furono le trib\u00f9 citate quali proprietarie dell'ex provincia romana della Dacia dal 350 \"ad un tempo molto tardo\". Le prove archeologiche suggeriscono che i Gepidi si stessero contendendo la Transilvania, la regione attorno al Some\u0219, con Tervingi e Taifali. I Taifali divennero in seguito \"foederati\" dei Romani, da cui in cambio ottennero il diritto di insediarsi in Oltenia. In quel tempo erano un popolo indipendente della Gothia.\nNel 328, Costantino I conquist\u00f2 l'Oltenia ed i Taifali, approfittandone probabilmente per spostarne un buon numero in Frigia, nella diocesi di Nicola di Myra. Nel 332 egli sped\u00ec il proprio figlio Costantino II ad attaccare i Tervingi, che nel frattempo avevano migrato. Secondo Zosimo (ii.31.3), un reggimento di cavalleria Taifali composto da 500 uomini affront\u00f2 i Romani in una \"battaglia in movimento\", e non ci sono prove sul fatto che termin\u00f2 con una sconfitta. Nondimeno, i Taifali finirono nelle mani dei Romani proprio in questo periodo.\nAttorno al 336 si rivoltarono contro Costantino, e la ribellione venne repressa dai generali Herpylion, Virius Nepotianus ed Ursus. Dal 358 i Taifali divennero dei \"foederati\" indipendenti di Roma, e l'Oltenia usc\u00ec dal controllo romano. Come alleati di Roma, lanciarono campagne partendo dalle proprie basi in Oltenia, scontrandosi con i Limiganti (358 e 359) e con i Sarmati (358). Le campagne contro i Tervingi guidate dall'imperatore Valente nel 367 e nel 368 vennero bloccate dalle resistenze trovate nell'indipendente Oltenia. \u00c8 possibile che i Taifali, in quel momento, fossero impegnati in una guerra contro i Goti Nel 365 l'imperatore ordin\u00f2 la costruzione di torri difensive in \"Dacia Ripensis\", ma non \u00e8 chiaro se si trattasse dell'Oltenia. Le prove archeologiche non mostrano \"sedes Taifalorum\" (insediamenti dei Taifali) ad ovest del fiume Olt.\nAttraversamento del Danubio.\nCon Iazigi e Carpi, i Taifali stavano creando problemi nella provincia romana della Dacia durante il IV secolo. L'arrivo di un nuovo pericolo (Unni occidentali) dall'Asia centrale cambi\u00f2 lo schema politico della Dacia: \"gli Unni si scagliarono contro gli Alani, gli Alani contro i Goti, ed i Goti contro i Taifali ed i Sarmati.\" Atanarico rifiut\u00f2 di allargare le sue difese al territorio dei Taifali, e gli Unni obbligarono i Taifali ad abbandonare l'Oltenia e la Muntenia occidentale nel 370. I Taifali si allearono con i Grutungi di Farnobius contro Roma; attraversarono il Danubio nel 377, ma vennero sconfitti alla fine dell'autunno dello stesso anno. In seguito alla sconfitta, l'imperatore Graziano lasci\u00f2 insediare le loro trib\u00f9 nel territorio di Parma, spopolato a causa di precedenti conflitti. I Taifali erano il gruppo preminente tra i sopravvissuti della coalizione di Farnobius. Dopo la vittoria gota di Adrianopoli (378) sotto a Fritigerno, il re Tervingio Atanarico assal\u00ec i Taifali. Atanarico non incluse i Taifali tra le proprie forze difensive contro gli Unni (376). La rottura dell'alleanza tra Tervingi e Taifali potrebbe aver avuto a che fare con disaccordi sulle tattiche da usare contro gli Unni, e sull'attraversamento del Danubio. Infatti i Taifali erano cavalieri, mentre i Tervingi erano fanti.\nPrima della propria conversione al Cristianesimo, Ammiano Marcellino scrisse:\nProbabilmente i Taifali non divennero mai ariani. La conversione al cattolicesimo avvenne probabilmente durante l'evangelizzazione romana del V secolo.\n\"Colonii\" e \"laeti\" dell'impero.\nIn seguito alla loro sconfitta ed alla caduta sotto ad Atanarico, i Taifali vennero ufficialmente spostati come \"colonii\" con l'obiettivo di coltivare le terre dell'Impero in Italia settentrionale (Modena, Parma, Reggio, Emilia - pare che rimanga traccia della loro permanenza nel toponimo Tivoli, nel locale dialetto bolognese Ta\u00eeval, localit\u00e0 in comune di San Giovanni in Persiceto, in provincia di Bologna) ed in Aquitania per decisione del generale vittorioso, Frigerido. L'Oltenia abbandonata fu colonizzata dagli Unni nel 400 circa. Alcuni Taifali si allearono con gli Unni attorno al 378, ed alcuni erano ancora con loro durante la Battaglia dei Campi Catalaunici (451). La vittoria di Adrianopoli del 378 vide affrontarsi i Taifali che rimasero con i Visigoti con i propri cugini dei Campi Catalaunici. Nel 412 i Taifali entrarono in Aquitania al seguito dei Visigoti.\nI Taifali vennero spesso associati con i Sarmati e con i \"Citrati iuniores\" dai Romani e, successivamente, da Clodoveo I. Secondo il \"Notitia dignitatum\" di inizio V secolo, esistette un'unit\u00e0 chiamata \"Equites Taifali\" creata da Onorio sotto il comando del \"Comes Britanniarum\", in Britannia, tra il 395 ed il 398. Probabilmente quest'unit\u00e0 venne spedita in Britannia da Stilicone nel 399, e potrebbe essere la stessa unit\u00e0 citata come \"Equites Honoriani seniores\" ed esistita nello stesso periodo. L'\"Equites Honoriani Taifali seniores\" serv\u00ec in Britannia mentre L'\"Equites Honoriani Taifali iunores\" oper\u00f2 in Gallia sotto al \"Magister equitum\". Essi usarono il \"dragone e perla\" come emblema sui propri scudi.\nPresenza nella Gallia merovingia.\nAnche secondo il \"Notitia\", esistette una \"praefectus Sarmatarum et Taifalorum gentilium, Pictavis in Galia\", ovvero un prefetto di Poitiers in Gallia. La regione di Poitou venne chiamata anche Thifalia o Theiphalia (\"Theofalgicus\") nel VI secolo. I Taifali furono un punto chiave nella vittoria sulla cavalleria Visigota nella battaglia di Vouill\u00e9 del 507. Infine, il \"Notitia\" fa riferimento ad una truppa chiamata \"Comites Taifali\" creata dall'imperatore Teodosio il Grande che fu al servizio dell'impero romano d'Oriente.\nSotto i Merovingi, Theiphalia ebbe un proprio \"Dux\" (duca). \u00c8 possibile che i Taifali \"laeti\" che servirono i Romani siano poi stati anche una guarnigione dei Franchi, ma non si trova traccia di questo nelle fonti primarie. I \"laeti\" vennero formalmente integrati tra i militari merovingi al tempo di Childeberto I. Gregorio di Tours, principale fonte per i Taifali del VI secolo, dice che un certo \"dux\" franco di nome Austrapio \"oppresse\" i Taifali (probabilmente nelle vicinanze di Tiffauges); essi si rivoltarono e lo uccisero. L'ultima citazione dei Taifali nei panni di una \"gens\" distinta risale al 565, anche se i rimasugli di Oltenia presero parte alla migrazione dei Longobardi conclusasi con l'invasione dell'Italia nel 568.\nIl pi\u00f9 famoso Taifali fu Senoch, che fond\u00f2 un'abbazia presso le rovine romane oggi chiamate Saint-Senoch. L'influenza dei Taifali si estese fino al IX secolo e le loro fortezze, come Tiffauges e Lusignano, continuarono ad essere usate dai Carolingi. \u00c8 stato anche ipotizzato che i Taifali ed i Sarmati, asiatici, abbiano influenzato le arti germaniche. Lasciarono il segno anche nella nomenclatura comunale della regione: oltre a Tiffauges, citata prima, si trovano Taphaleschat in Corr\u00e8ze, Toufailles e Toufailloux in Aquitania, e Chauffailles (ex \"Ta\u00effailia\") in Borgogna. Pu\u00f2 darsi che anche la citt\u00e0 di Tafalla, in Navarra, debba il nome a questo popolo ma, se fosse cos\u00ec, non si sa se i Taifali si siano stabiliti in Hispania (probabilmente scacciando i Baschi) durante l'alleanza coi Romani prima del 412, o con i Visigoti in seguito. Anche la citt\u00e0 di Taivola in Italia settentrionale fu un insediamento Taifali."}
{"id": "1854469", "revid": "857138", "url": "https://it.wikipedia.org/wiki?curid=1854469", "title": "Matrice bistocastica", "text": "Una matrice bistocastica \u00e8 una matrice di numeri reali non negativi, in cui la somma degli elementi su ogni riga e su ogni colonna \u00e8 uguale a 1. Una matrice bistocastica \u00e8 quindi una matrice stocastica sia sulle righe che sulle colonne.\nIn particolare, ogni matrice di questo tipo \u00e8 anche una matrice quadrata, e l'insieme di esse forma un politopo convesso in formula_1, dove \"N\" \u00e8 il quadrato dell'ordine della matrice; tale politopo \u00e8 noto come politopo di Birkhoff formula_2, ed \u00e8 di dimensione formula_3."}
{"id": "1854481", "revid": "767487", "url": "https://it.wikipedia.org/wiki?curid=1854481", "title": "Outflow", "text": "Un outflow, in meteorologia, \u00e8 l'aria che si propaga verso l'esterno di un complesso temporalesco. Il termine inglese \u00e8 composto dalla parola \"\"out\", fuori, e dalla parola \"flow\"\", flusso. \nDurante i temporali pi\u00f9 intensi la pioggia o la grandine raffreddano l'aria circostante che viene spinta violentemente verso il basso e, a contatto con il terreno, tende a scorrere pi\u00f9 velocemente della nube temporalesca per decine e decine di chilometri.\nQuesta massa d'aria pi\u00f9 fresca e asciutta forma una specie di fronte freddo in superficie a forma di arco che si pu\u00f2 notare facilmente sulle immagini dei radar Doppler. \nL'avanzamento del fronte derivato dall'outflow \u00e8 capace di generare altri temporali se la massa d'aria che incontra \u00e8 sufficientemente calda e umida."}
{"id": "1854482", "revid": "36426", "url": "https://it.wikipedia.org/wiki?curid=1854482", "title": "Antiquarium e scavi di Lucus Feroniae", "text": ""}
{"id": "1854483", "revid": "1543377", "url": "https://it.wikipedia.org/wiki?curid=1854483", "title": "Aneurisma dell'aorta addominale", "text": "Laneurisma dell'aorta addominale (AAA) \u00e8 una dilatazione anomala localizzata nell'aorta addominale tale che il diametro \u00e8 maggiore di 3\u00a0cm o pi\u00f9 del 50% rispetto al normale. Solitamente tale condizione non comporta nessun sintomo eccetto quando l'aneurisma si rompe. Talvolta si pu\u00f2 accusare dolore addominale, dolore alla schiena o alle gambe. Gli aneurismi di grandi dimensioni possono essere talvolta sentiti premendo sull'addome. La rottura pu\u00f2 causare un forte dolore addominale o alla schiena, una bassa pressione arteriosa o una repentina perdita di coscienza.\nGeneralit\u00e0.\nGli AAA si verificano pi\u00f9 comunemente in coloro che hanno superato i 50 anni di et\u00e0, nel sesso maschile e tra coloro che hanno una storia familiare della condizione. Altri fattori di rischio sono il fumo, l'alta pressione sanguigna e altre malattie del cuore o dei vasi sanguigni. Condizioni genetiche che aumentano il rischio, includono la sindrome di Marfan e la sindrome di Ehlers-Danlos. Gli AAA sono la forma pi\u00f9 comune di aneurisma aortico. Circa l'85% si verifica nel tratto dell'aorta sotto i reni e il restante sopra o a livello dei reni. Negli Stati Uniti ai maschi tra i 65 e i 75 anni fumatori o ex fumatori viene raccomandato uno \"screening\" mediante ecografia. Nel Regno Unito lo \"screening\" \u00e8 consigliato a tutti gli uomini sopra i 65 anni. Una volta che viene identificato un aneurisma, in genere, si decide di eseguire altre ecografie ad intervalli regolati per controllare l'evoluzione.\nAltri metodi possono includere un trattamento dell'ipertensione, dell'ipercolesterolemia ed evitare di essere in sovrappeso. Il ricorso alla chirurgia \u00e8 solitamente consigliata in coloro che hanno un aneurisma di dimensioni maggiori a 5,5 centimetri nei maschi e maggiori a 5,0 centimetri nelle donne. Altri motivi che consigliano l'intervento sono la presenza di sintomi e un rapido aumento delle sue dimensioni. L'operazione chirurgica pu\u00f2 essere a torace aperto o tramite una riparazione endovascolare dell'aneurisma. Rispetto alla chirurgia a aperta, l'approccio endovascolare comporta un minor rischio di morte a breve termine e di una degenza ospedaliera pi\u00f9 breve, ma non pu\u00f2 essere sempre un'opzione attuabile. Non sembra esserci una differenza nei risultati a lungo termine tra le due metodiche. Tuttavia, sembra che con la procedura endovascolare vi sia una maggiore necessit\u00e0 di ripetere l'intervento.\nNel corso del 2013, gli aneurismi aortici hanno provocato 152.000 decessi, un dato in crescita rispetto ai 100.000 registrati nel 1990. Nei soli Stati Uniti nel 2009, gli AAA hanno causato tra i 10.000 e 18.000 decessi.\nStoria.\nLe prime notizie storiche riguardanti l'aneurisma dell'aorta addominale vengono dalla Roma antica del II secolo d.C., quando il chirurgo greco Antillo cerc\u00f2 di trattarlo con una legatura prossimale e distale seguita da una incisione centrale e con la rimozione di materiale trombotico dall'aneurisma. Tuttavia, i tentativi di trattare chirurgicamente la condizione non hanno avuto successo fino al 1923, quando Rudolph Matas esegu\u00ec la prima legatura aortica di successo su un essere umano. Altri metodi utilizzati con risultati positivi inclusero l'avvolgimento dell'aorta con cellophane di polietilene che induce fibrosi e limita la crescita dell'aneurisma. Albert Einstein \u00e8 stato operato da Rudolph Nissen nel 1949 con l'utilizzo di questa tecnica ed \u00e8 sopravvissuto fino a cinque anni dopo l'operazione: anche il suo decesso \u00e8 dovuto alla rottura dell'aneurisma. La riparazione dell'aneurisma per via endovascolare \u00e8 stata eseguita per la prima volta alla fine del 1980 ed \u00e8 stato ampiamente adottata nei decenni successivi. La riparazione endovascolare fu usata per il trattamento della rottura di un aneurisma a Nottingham nel 1994.\nEpidemiologia.\nNegli USA, ogni anno muoiono circa 15,000 persone a causa della rottura di un aneurisma dell'aorta, con una netta predilezione per il sesso maschile. Il picco di incidenza nei maschi si ha intorno ai 70 anni di et\u00e0, mentre molti studi condotti dimostrano che la prevalenza di AAA nei soggetti maschi di 60 anni \u00e8 di circa il 2-6%, con un'altissima differenza tra i fumatori e i non fumatori (8 a 1) e tra sesso maschile e sesso femminile (4-6 a 1). La rottura di un AAA avviene nel 1-3% dei soggetti di sesso maschile di et\u00e0 uguale o superiore ai 65 anni, con una mortalit\u00e0 del 70-95%.\nEziologia.\nLe cause esatte del processo degenerativo rimangono ancora in parte sconosciute. Tuttavia vi sono alcuni fattori di rischio ben definiti.\nAnatomia patologica.\nIl calibro dell'aorta sottoaddominale \u00e8 1,5-2 cm; quando \u00e8 maggiore di una volta e mezzo questo valore (quindi 3\u00a0cm) si parla di aneurisma; se \u00e8 compresa tra 2 e 3\u00a0cm si parla di ectasia.\nGli aneurismi dell'aorta addominale si localizzano generalmente distalmente alla biforcazione delle arterie renali e possono assumere un aspetto sacculato o fusiforme. Il diametro pu\u00f2 raggiungere anche i 15\u00a0cm con una lunghezza variabile fino a 25\u00a0cm.\nSe il processo patologico si continua caudalmente si pu\u00f2 avere l'interessamento aneurismatico delle arterie iliache. Possono inoltre essere distinti 2 ulteriori tipi di AAA: gli aneurismi infiammatori dell'aorta addominali, caratterizzati da fibrosi e infiltrazione macrofagica ad eziologia ignota e gli aneurismi micotici dell'aorta addominale in cui la placca ateromasica viene infettata da microrganismi circolanti come la \"Salmonella\", provocando un indebolimento della tonaca media e un'accelerazione del processo aneurismatico.\nFisiopatologia e patogenesi.\nL'aorta addominale \u00e8 la pi\u00f9 coinvolta dall'aneurisma. Tale reperto pu\u00f2 essere spiegato in base alle precipue condizioni idrodinamiche che caratterizzano il flusso ematico attraverso il segmento addominale dell'aorta.\nSegni e sintomi.\nL'aneurisma dell'aorta addominale \u00e8 quasi sempre asintomatico; tuttavia se essi si espandono oltre una certa dimensione, possono portare dolore al torace, alla schiena o allo scroto ed essere visti durante un esame obiettivo come una massa pulsante in tutte le direzioni nella zona ombelicale sinistra. Quando un aneurisma diventa sintomatico, la sua rottura diviene probabile e quindi viene solitamente presa in considerazione l'indicazione chirurgica. La rottura dell'aneurisma si manifesta con nausea, talora vomito e dolore addominale diffuso che precedono la comparsa di una situazione di shock ipovolemico che, se non adeguatamente e tempestivamente trattato, porta rapidamente verso l\"exitus\".\nOltre alla rottura, le complicazioni possono essere una embolizzazione periferica, l'occlusione aortica acuta e la formazione di una fistola aorto-cavale (tra l'aorta e la vena cava inferiore) o aorto-duodenale (tra l'aorta e il duodeno). Un soffio continuo con rinforzo sistolico pu\u00f2 essere auscultato nel caso di stenosi arteriosa renale o viscerale.\nRottura aortica.\nI segni e i sintomi di una rottura di un AAA possono includere un forte dolore nella parte bassa della schiena, ai fianchi, all'addome o all'inguine. L'emorragia pu\u00f2 portare ad uno shock ipovolemico con pressione sanguigna bassa e una frequenza cardiaca veloce. Ci\u00f2 pu\u00f2 velocemente portare ad una sincope.\nLa mortalit\u00e0 in seguito a rottura di aneurisma aortico pu\u00f2 arrivare fino al 90%. Tra il 65 e il 75% dei pazienti muore prima di raggiungere l'ospedale e fino al 90% muore prima di essere in sala operatoria. L'emorragia pu\u00f2 essere retroperitoneale o nella cavit\u00e0 addominale. La rottura pu\u00f2 anche creare una connessione tra l'aorta e l'intestino o con la vena cava inferiore. La formazione di una ecchimosi al fianco (dall'aspetto simile ad una contusione) \u00e8 un segno di emorragia retroperitoneale ed \u00e8 chiamato anche segno di Grey Turner.\nRottura dell'aneurisma aortico pu\u00f2 essere scambiato con il dolore provocato da calcoli renali o dal mal di schiena.\nDiagnosi.\nIn un contesto anamnestico ed obiettivo suggestivo, la diagnosi di aneurisma aortico addominale si fonda sull'ecografia e sulla tomografia computerizzata (TC) con e senza mezzo di contrasto, in grado di dare informazioni sull'estensione dell'aneurisma, sulla possibile rottura o dissecazione e sulla presenza di trombosi. L'esame TC prevede la somministrazione endovenosa di mezzo di contrasto (mdc) iodato ad alto flusso (generalmente almeno 4 ml/s): si parla di angio-TC. L'angio-TC permette di valutare la sede, le dimensioni e la morfologia (fusiforme o sacciforme) dell'aneurisma e le complicanze: rottura, dissecazione, fistola aorto-intestinale ed erosione di corpi vertebrali adiacenti. La fistola \u00e8 la comunicazione che si realizza tra il vaso ed un viscere adiacente (generalmente il duodeno): la presenza di microbolle aeree in sede periaortica \u00e8 un segno TC di fistola. L'erosione di un corpo vertebrale \u00e8 una complicanza rara, ma pu\u00f2 verificarsi quando l'aneurisma raggiunge grandi dimensioni: la lenta crescita pu\u00f2 determinare alterazioni a carico dei somi vertebrali adiacenti. La rottura dell'aneurisma \u00e8 la complicanza pi\u00f9 temibile perch\u00e9 pu\u00f2 essere fatale: all'esame angio-TC \u00e8 possibile visualizzare lo spandimento di mezzo di contrasto (segno di sanguinamento attivo). L'angio-TC ha un ruolo importante nello staging preoperatorio perch\u00e9 permette di valutare anche la distanza tra il colletto prossimale dell'aneurisma e l'emergenza delle arterie renali e la distanza tra il colletto distale dell'aneurisma ed il carrefour aorto-iliaco. \nRadiografie all'addome possono mostrare la forma dell'aneurisma quando le sue pareti presentano calcificazioni, tuttavia questo \u00e8 il caso di meno della met\u00e0 di tutti gli aneurismi. L'ecografia viene utilizzata per individuare gli aneurismi e per determinare la dimensione di uno gi\u00e0 conosciuto. Inoltre, \u00e8 possibile rilevare il liquido peritoneale libero. L'ecografia non \u00e8 un esame invasivo ed ha un'alta sensibilit\u00e0, ma \u00e8 una metodica operatore-dipendente che pu\u00f2 essere ostacolata dal meteorismo intestinale e dall'habitus costituzionale (obesit\u00e0) del paziente. Il principale vantaggio dell'ecografia \u00e8 dato dal fatto che, a differenza dell'esame TC, non impiega radiazioni ionizzanti. La tomografia computerizzata ha una sensibilit\u00e0 di quasi il 100% per la diagnosi degli aneurismi ed \u00e8 anche indispensabile per una corretta pianificazione preoperatoria, in quanto fornisce dettagli anatomici in grado di valutare la possibilit\u00e0 di una riparazione endovascolare. In caso di sospetto di rottura, la TC pu\u00f2 anche rilevare in modo affidabile il fluido retroperitoneale. Altre tecniche alternative di imaging biomedico che possono essere utilizzate per la visualizzazione dell'aneurisma includono la risonanza magnetica e l'angiografia all'aorta.\nUna rottura dell'aneurisma si verifica se lo stress meccanico supera il limite massimo della resistenza del vaso. Di conseguenza sono stati identificati il \"picco di stress della parete\" (PWS) e il \"picco di rischio di rottura della parete\" (PWRR) come i parametri pi\u00f9 affidabili rispetto al diametro per valutare il rischio di un aneurisma. Particolari software medicali sono in grado di calcolare automaticamente questi indici in base ai date della tomografia computerizzata. Questo tipo di approccio biomeccanico ha dimostrato di prevedere con precisione la posizione di una eventuale rottura di un aneurisma aortico addominale.\nTrattamento.\nLe opzioni di trattamento per gli aneurismi dell'aorta addominale asintomatici comprendono la gestione conservativa, la sorveglianza in vista di eventuale intervento di riparazione e la riparazione immediata. Attualmente vi sono due modalit\u00e0 di riparazione disponibili: riparazione chirurgica a cielo aperto (OR) e riparazione endovascolare. L'intervento \u00e8 spesso raccomandato se l'aneurisma cresce pi\u00f9 di 1\u00a0cm in un anno o se \u00e8 pi\u00f9 grande di 5,5 centimetri. La riparazione \u00e8 indicata anche per gli aneurismi sintomatici.\nTrattamento conservativo.\nIl trattamento conservativo \u00e8 indicato nei pazienti in cui la riparazione comporterebbe un alto rischio di mortalit\u00e0 e in coloro in cui la riparazione non migliorerebbe l'aspettativa di vita. Smettere di fumare \u00e8 l'indicazione principale nel trattamento conservativo.\nLa sorveglianza \u00e8 indicata nei piccoli aneurismi asintomatici (inferiori a 5,5\u00a0cm) dove il rischio della riparazione supera il rischio della rottura. Come l'aneurisma cresce del diametro aumenta anche il rischio di rottura. Si \u00e8 dimostrato che mantenere una attenta sorveglianza dell'aneurisma fintanto che esso non ha raggiunto un diametro maggiore di 5,5\u00a0cm non comporta alcun rischio maggiore rispetto ad un intervento precoce.\nTerapia farmacologica.\nNessuna terapia farmacologica \u00e8 stata trovata per essere efficace nel ridurre il tasso di crescita o la probabilit\u00e0 di una rottura di AAA asintomatici. La pressione arteriosa e il livello dei lipidi devono comunque essere trattati se i loro valori risultano non corretti. Possono essere utili, ad esempio, i farmaci atti a diminuire i livelli della pressione sistemica come esmololo, calcio antagonisti e nitroprussiato (nelle situazioni di emergenza)\nChirurgia.\nL'intervento chirurgico per un aneurisma dell'aorta addominale \u00e8 conosciuto come la chirurgia AAA o riparazione AAA. Il trattamento convenzionale, introdotto per primo in Francia da Charles Dubost il 29 marzo del 1951 ed immediatamente riprodotto negli Stati Uniti da Michael DeBakey ed Emerick Szilagyi, prevede la messa a piatto dell'aneurisma e la preservazione della continuit\u00e0 vasale mediante il confezionamento di un innesto. Si procede con accesso transperitoneale; discostati i visceri si accede al retroperitoneo ed isolata l'aorta addominale si interrompe temporaneamente il flusso di sangue mediante dei \"clamp\": aperta l'aorta dilatata ed asportato il trombo endoluminale si sostituisce il tratto dilatato con una protesi in gore-tex cucita sull'aorta sana. Per tale intervento \u00e8 possibile utilizzare anche l'accesso extraperitoneale.\nLa soglia per decidere se compiere la riparazione, varia leggermente da individuo a individuo, a seconda della valutazione dei rischi e dei benefici effettuata durante la sorveglianza dell'aneurisma. La dimensione nativa dell'aorta del paziente pu\u00f2 influenzare in questo, insieme alla presenza di comorbidit\u00e0 che possano aumentare il rischio operatorio o diminuire l'aspettativa di vita. L'evidenza, tuttavia, non supporta la scelta di una riparazione se la dimensione \u00e8 compresa tra 4\u00a0cm e 5,5 centimetri.\nRiparazione chirurgica a cielo aperto.\nLa riparazione chirurgica a cielo aperto \u00e8 indicata nei pazienti giovani come una procedura elettiva o nei casi di aneurisma in crescita o di grandi dimensioni o sintomatici o rotti. L'aorta deve essere clampata durante la riparazione, negando cos\u00ec il sangue agli organi addominali e ad alcune sezioni del midollo spinale e questo pu\u00f2 causare una serie di complicazioni. \u00c8 essenziale, quindi, che la parte critica dell'intervento sia svolta il pi\u00f9 rapidamente possibile e perci\u00f2 l'incisione chirurgica \u00e8 tipicamente di ampie dimensioni per velocizzare la riparazione. Il recupero dopo questo tipo di intervento chirurgico richiede un tempo significativo: il minimo sono un paio di giorni in terapia intensiva seguiti da una settimana di ospedalizzazione e alcuni mesi per il completo recupero.\nRiparazione endovascolare.\nLa procedura di riparazione endovascolare si \u00e8 concretizzata agli inizi del 1990 ed ora (al 2015) \u00e8 oramai un'alternativa consolidata alla riparazione a cielo aperto e il suo ruolo appare chiaramente definito. Essa \u00e8 generalmente indicata nei pi\u00f9 anziani, nei pazienti ad alto rischio operatorio o nei pazienti non idonei per l'intervento pi\u00f9 invasivo. Tuttavia, l'approccio endovascolare \u00e8 applicabile solo ad un gruppo di AAA a seconda della morfologia dell'aneurisma. I principali vantaggi rispetto riparazione a cielo aperto sono la minor mortalit\u00e0 peri-operatoria, un tempo inferiore di degenza in terapia intensiva e di ospedalizzazione ordinaria e un ritorno pi\u00f9 svelto alla normale attivit\u00e0. Gli svantaggi comportano una maggior frequenza di controlli post intervento e una maggior probabilit\u00e0 che si rendano necessarie ulteriori procedure. Secondo gli ultimi studi, la procedura EVAR non offre alcun vantaggio in termini di sopravvivenza globale o di qualit\u00e0 della vita rispetto alla chirurgia a cielo aperto, anche se la mortalit\u00e0 correlata all'aneurisma risulta minore. Nei pazienti non idonei all'intervento aperto, la procedura endovascolare conservativa non ha mostrato alcun beneficio, ma bens\u00ec pi\u00f9 complicazioni, pi\u00f9 probabilit\u00e0 di necessitare di procedure successive e maggiori costi rispetto al solo trattamento conservativo. Il trattamento endovascolare per gli aneurismi perianastomotici in seguito a ricostruzione aorto-bisiliaco sono anch'essi una possibilit\u00e0.&lt;ref name=\"doi:10.1590/S1677-54492008000300016\"&gt;&lt;/ref&gt;\nLa chirurgia endovascolare consiste nell'incisione delle sole arterie femorali comuni a livello dell'inguine; tramite cateteri viene posizionata a livello dell'aorta addominale aneurismatica l'endoprotesi che esclude le pareti dell'aneurisma dal flusso, direzionandolo all'interno delle stesse. Una complicazione pu\u00f2 essere il fenomeno dell\"endoleak\", cio\u00e8 il rifornimento della sacca aneurismatica per mal posizionamento o adesione dell'endoprotesi al vaso o il rifornimento della sacca aneurismatica da parte di vasi che nascono dall'aorta stessa come l'arteria mesenterica inferiore. Lo scivolamento della protesi e il rigetto immediato sono rari.\nRottura.\nIn coloro che accusano una rottura dell'aneurisma dell'aorta addominale, la riparazione chirurgica immediata \u00e8 l'unico trattamento per la sopravvivenza. Sembra che possono esserci dei vantaggi nel mantenere una certa ipotensione e limitare la somministrazione di fluidi per via endovenosa durante il trasporto in sala operatoria.\nPrognosi.\nSebbene l'attuale standard di determinazione del rischio di rottura si riferisca al diametro massimo, \u00e8 noto che anche gli AAA di dimensioni inferiori alla soglia di diametro &lt;5,5 centimetri possono rompersi, cos\u00ec come quelli di diametro &gt; 5,5 centimetri possono rimanere stabili. In uno studio \u00e8 stato dimostrato che il 10-24% delle rotture di AAA avevano coinvolto aneurismi di diametro inferiore ai 5\u00a0cm. Si \u00e8 anche visto che dei 473 AAA non riparati ed esaminato in autopsia, vi sono stati 118 casi di rottura, 13% delle quali con diametro inferiore ai 5\u00a0cm. Questo studio ha anche dimostrato che il 60% degli AAA maggiore di 5\u00a0cm (tra cui il 54% di quelli tra i 7.1 e 10\u00a0cm) non \u00e8 mai andato incontro a rottura.\nMetodi alternativi per la valutazione del rischio di rottura sono stati recentemente proposti. La maggior parte di questi approcci comportano l'analisi numerica degli AAA utilizzando una comune tecnica ingegneristica conosciuta come metodo degli elementi finiti (FEM) per determinare la distribuzione dello stress sulla parete. Recenti studi hanno dimostrato che questi calcoli correlavano il rischio di rottura soprattutto alla geometria complessiva dell'aneurisma, piuttosto che unicamente al suo diametro massimo. \u00c8 altres\u00ec noto che lo stress applicato alla parte da solo non determina completamente la rottura ma questa avviene quando la sollecitazione supera la forza della parete stessa. Alla luce di ci\u00f2, la valutazione del rischio di rottura di un AAA risulta pi\u00f9 accurato se viene considerato sia lo stress sulla parete specifico per il paziente e la forza determinata sempre sulla base dell'anatomia del paziente. Alcuni dei metodi per la valutazione del rischio di rottura di un AAA includono: stress di parete AAA; tasso di espansione AAA; grado di asimmetria; presenza di trombo endoluminale (ILT); indice di rottura potenziale (RPI); indice di rottura da analisi di elementi finiti (FEARI); fattori biomeccanici accoppiati con l'analisi al computer, crescita di ILT; parametri geometrici dell'AAA; e un metodo per determinare la crescita dell'AAA e la sua probabilit\u00e0 di rottura sulla base di modelli matematici.\nLa mortalit\u00e0 post-operatoria a seguito di una rottura di un AAA \u00e8 lentamente diminuita nell'arco di diversi decenni, ma rimane superiore al 40%. Tuttavia, se l'AAA \u00e8 riparato chirurgicamente prima che avvenga la rottura, il tasso di mortalit\u00e0 post-operatoria \u00e8 sostanzialmente inferiore: tra circa l'1% e il 6%."}
{"id": "1854485", "revid": "36426", "url": "https://it.wikipedia.org/wiki?curid=1854485", "title": "Area archeologica e Antiquarium di Pyrgi", "text": ""}
{"id": "1854487", "revid": "256896", "url": "https://it.wikipedia.org/wiki?curid=1854487", "title": "Comunit\u00e0 Impegno Servizio volontariato", "text": ""}
{"id": "1854489", "revid": "83531", "url": "https://it.wikipedia.org/wiki?curid=1854489", "title": "Egyptischer-Marsch", "text": "Egyptischer-Marsch (Marcia egizia) op. 335, \u00e8 una marcia di Johann Strauss (figlio).\nL'opera fu commissionata per l'apertura ufficiale del canale di Suez, celebrata il 17 novembre 1869 con una cerimonia inaugurale a Porto Said. Nei giorni seguenti 68 navi provenienti da ogni paese del mondo attraversarono il canale e arrivarono a Suez quattro giorni dopo.\nL'apertura di questo canale artificiale cre\u00f2 un considerevole giro d'affari in tutto il mondo, anche in quello della musica: nello stesso anno fu inaugurato il Khedivial Opera House del Cairo con il \"Rigoletto\" di Giuseppe Verdi.\nA Vienna diede invece origine all'opera di Anton Bittner \"Nach Egypten\" (In Egitto), presentata al pubblico al Theater an der Wien il 26 dicembre di quell'anno. Fu la marcia dei guerrieri egizi di quest'opera, prima della scena finale, che il pubblico viennese riconobbe nel sinuoso motivo della marcia egizia di Strauss.\nIl compositore, sempre attento agli affari, scrisse il pezzo per la stagione di concerti estivi del 1869 a Pavlovsk (per quell'anno insieme al fratello Josef Strauss) e la diresse per la prima volta al Vauxhall Pavilion il 6 luglio a un concerto di beneficenza dei due fratelli."}
{"id": "1854490", "revid": "123384838", "url": "https://it.wikipedia.org/wiki?curid=1854490", "title": "Cry (Novecento)", "text": "Cry \u00e8 un brano musicale del gruppo italiano Novecento, pubblicato come singolo digitale nel maggio 2008.\nIl singolo segna il ritorno del gruppo dopo dieci anni di assenza dalle scene musicali, ed anticipa l'uscita dell'album \"Secret\", che viene pubblicato nello stesso anno.\nSorprendentemente, il brano si rivela un grande successo, debuttando nella classifica degli MP3 pi\u00f9 scaricati da iTunes, il 3 giugno 2008, direttamente alla terza posizione, per poi arrivare in vetta il successivo 19 giugno.\nIl video.\nIl video prodotto per \"Cry\" \u00e8 stato girato nel comune di San Giuliano Milanese"}
{"id": "1854491", "revid": "36426", "url": "https://it.wikipedia.org/wiki?curid=1854491", "title": "Area archeologica di Veio", "text": ""}
{"id": "1854493", "revid": "36426", "url": "https://it.wikipedia.org/wiki?curid=1854493", "title": "Museo nazionale romano della Crypta Balbi", "text": ""}
{"id": "1854494", "revid": "36426", "url": "https://it.wikipedia.org/wiki?curid=1854494", "title": "Museo nazionale romano di Palazzo Altemps", "text": ""}
{"id": "1854495", "revid": "36426", "url": "https://it.wikipedia.org/wiki?curid=1854495", "title": "Museo nazionale romano delle Terme di Diocleziano", "text": ""}
{"id": "1854498", "revid": "271907", "url": "https://it.wikipedia.org/wiki?curid=1854498", "title": "Andor Lilienthal", "text": "Alla sua morte era il pi\u00f9 longevo Grande maestro vivente, sebbene si fosse ritirato dalle competizioni nel 1965. \u00c8 stato ospite nel 2006 delle Olimpiadi di Torino.\nNella sua carriera ha giocato in torneo contro ben sette campioni del mondo, battendo Lasker, Capablanca, Alechin \u00a0, Euwe, Botvinnik (2 volte) e Smyslov (3 volte).\nNacque a Mosca da genitori di origine ebraica, i quali si trasferirono in Ungheria quando aveva due anni.\nVinse i tornei di \u00dajpest e di Barcellona nel 1934. Gioc\u00f2 per l'Ungheria in tre Olimpiadi degli scacchi: nelle Olimpiadi di Folkestone 1933 come riserva, nelle Olimpiadi di Varsavia 1935 in seconda scacchiera e nelle Olimpiadi di Stoccolma 1937 in prima scacchiera, vincendo la medaglia d'oro individuale nelle sue prime due partecipazioni.\nTrasferitosi in Unione Sovietica nel 1935, ne prese la cittadinanza nel 1939. Partecip\u00f2 otto volte al campionato sovietico, vincendolo nel 1940 a pari merito con Igor' Bondarevskij. Si qualific\u00f2 anche per il torneo dei candidati del 1948.\nTra il 1951 e il 1960 fu l'allenatore di Tigran Petrosyan; amico di Vasilij Smyslov, fu suo secondo durante i suoi incontri per il titolo di campione del mondo contro Botvinnik.\nDopo essersi ritirato dall'attivit\u00e0 nel 1965, ritorn\u00f2 in Ungheria nel 1976.\nMuore l'otto maggio 2010 all'et\u00e0 di 99 anni.\nUna famosa partita di Andor Lilienthal.\nNel torneo di Hastings 1934/35, nel 5\u00ba turno, vinse brillantemente contro Capablanca sacrificando la Donna.\nDifesa Nimzo-indiana - codice_1 (variante S\u00e4misch) codice_2 \u00a0 \u00a0 (vedi diagramma) codice_3 (1-0)"}
{"id": "1854499", "revid": "51323", "url": "https://it.wikipedia.org/wiki?curid=1854499", "title": "Ragione di scambio internazionale", "text": ""}
{"id": "1854501", "revid": "36426", "url": "https://it.wikipedia.org/wiki?curid=1854501", "title": "Area del foro e domus private della citt\u00e0 romana di Volsinii", "text": ""}
{"id": "1854502", "revid": "36426", "url": "https://it.wikipedia.org/wiki?curid=1854502", "title": "Museo archeologico dell'Agro Falisco", "text": ""}
{"id": "1854505", "revid": "228587", "url": "https://it.wikipedia.org/wiki?curid=1854505", "title": "The Bridge", "text": ""}
{"id": "1854509", "revid": "101446520", "url": "https://it.wikipedia.org/wiki?curid=1854509", "title": "Museo nazionale archeologico di Vulci", "text": ""}
{"id": "1854511", "revid": "289247", "url": "https://it.wikipedia.org/wiki?curid=1854511", "title": "San Giacomo (Tuscania)", "text": ""}
{"id": "1854513", "revid": "36426", "url": "https://it.wikipedia.org/wiki?curid=1854513", "title": "Museo preistorico dei Balzi Rossi", "text": ""}
{"id": "1854514", "revid": "599013", "url": "https://it.wikipedia.org/wiki?curid=1854514", "title": "Chris Gatling", "text": ""}
{"id": "1854518", "revid": "36426", "url": "https://it.wikipedia.org/wiki?curid=1854518", "title": "Museo archeologico nazionale di Ancona", "text": ""}
{"id": "1854522", "revid": "599013", "url": "https://it.wikipedia.org/wiki?curid=1854522", "title": "Horace Grant", "text": ""}
{"id": "1854523", "revid": "36426", "url": "https://it.wikipedia.org/wiki?curid=1854523", "title": "Area archeologica di Urbs Salvia", "text": ""}
{"id": "1854528", "revid": "1436464", "url": "https://it.wikipedia.org/wiki?curid=1854528", "title": "Via ferrata De Luca-Innerkofler", "text": "La via ferrata De Luca-Innerkofler (in tedesco \"Klettersteig Paternkofel\" o \"De Luca-Innerkofler-Steig\") \u00e8 una via attrezzata per raggiungere la cima del monte Paterno 2\u00a0746\u00a0m s.l.m., nelle Dolomiti del parco naturale Tre Cime.\nDescrizione.\nLa via ferrata pu\u00f2 essere intrapresa dal rifugio Auronzo (2.320\u00a0m), dove ci si pu\u00f2 arrivare in autobus di linea o in macchina su strada a pagamento (30 \u20ac). Dal rifugio, posto proprio sotto le Tre Cime di Lavaredo (lato sud) si segue il sentiero 101, che porta alla Forcella Lavaredo o \"Paternsattel\" (2.454\u00a0m), passando per il rifugio Lavaredo (2.343\u00a0m). Dalla forcella esistono due vie per raggiungere il rifugio Locatelli (2.405\u00a0m): una prima prosegue sempre su una larga mulattiera, una seconda prosegue su stretto sentiero, che rimanendo sempre in quota, taglia il canalone che scende dalla Croda Passaporto. (In realt\u00e0 dalla forcella Lavaredo, parte anche una terza via che passando per vecchi sentieri militari che attraversano la Croda Passaporto, arriva alla base della forcella dei Camosci). Dalla forcella Lavaredo, si giunge quindi al rifugio Locatelli, impiegando 1 ora e mezza circa dalla partenza.\nDal rifugio si prende per il \"sentiero De Luca-Innerkofler\", che passa accanto alla rinomata \"Salsiccia\" o \"Frankfurter\", un curioso monolite e incontra le prime gallerie (con alcune feritoie), fino ad arrivare alla \"Galleria Paterno\", dove \u00e8 assolutamente necessario avere una torcia per procedere. La galleria Paterno \u00e8 una galleria che supera un certo dislivello, con l'aiuto di numerosi irti scalini. Usciti dalla galleria (40 minuti dal rifugio Locatelli) si trova subito l'attacco alla via ferrata vera e propria.\nDall'attacco si risale senza trovare troppe difficolt\u00e0 un canalone obliquo (prestare attenzione, poich\u00e9 a volte si trovano ancora tracce di neve), che senza troppi sforzi ci porta alla forcella dei Camosci, dove si gode un primo suggestivo particolare sulla torre di Toblin. Poco al di sotto della forcella, si trovano gli incroci di 4 percorsi. Il primo \u00e8 quello da dove si viene noi, il secondo in senso orario \u00e8 quello che prosegue in quota verso il rifugio Pian di Cengia attraverso il \"sentiero attrezzato delle forcelle\", il terzo invece \u00e8 quello che proviene dalla forcella Lavaredo, mentre il quarto \u00e8 quello che raggiunge la cima del monte Paterno (2.744\u00a0m). Si prende quindi l'ultimo, ovvero il primo sentiero sulla destra, che subito risale una piccola paretina, leggermente esposta, ma sempre ricca d'appigli. In breve si arriva ad un altipiano, dove, superato un ultimo gradino, si arriva in breve e senza ulteriori difficolt\u00e0 alla vetta.\nDalla vetta, dopo aver pienamente goduto del panorama sulle Tre Cime di Lavaredo, bisogna ridiscendere per la stessa via, sino alla precedente forcella dei Camosci. Da qui si continua il percorso seguendo per il \"sentiero attrezzato delle Forcelle\", che come il nome preannuncia porta attraverso una serie di sali e scendi, a volte attrezzati, alla forcella dei Laghi. Procedendo si trova un sentiero che riporta al rifugio Locatelli (il 101) passando a nord del Paterno. Per tornare invece al rifugio Auronzo, continuare per un pezzo in direzione del rifugio Pian di Cengia, scorgendo in breve sotto di noi una vistosa stradina, \u00e8 il sentiero 104 che porta al rifugio di partenza. Lo si raggiunge in breve scendendo lungo una flebile traccia che scende un facile ghiaione."}
{"id": "1854531", "revid": "300067", "url": "https://it.wikipedia.org/wiki?curid=1854531", "title": "Sidney Green", "text": ""}
{"id": "1854536", "revid": "1855146", "url": "https://it.wikipedia.org/wiki?curid=1854536", "title": "Area archeologica di Monte Sannace", "text": ""}
{"id": "1854537", "revid": "1005847", "url": "https://it.wikipedia.org/wiki?curid=1854537", "title": "Ignazio Busca", "text": "Biografia.\nI primi anni.\nUltimogenito di Lodovico Busca, marchese di Lomagna, e di Bianca Arconati Visconti, Ignazio Busca nacque a Milano il 31 agosto 1731 si laure\u00f2 in \"utroque iure\" il 26 aprile 1759 all'Universit\u00e0 La Sapienza di Roma.\nAvviato alla carriera ecclesiastica, entr\u00f2 al servizio della Curia Romana dove fu governatore di Rieti dal 1761 al 1764 e poi di Fabriano dal 1764 al 1766.\nRientrato a Roma, nel 1767 venne nominato Prelato Domestico di Sua Santit\u00e0 e divenne relatore della Sacra Consulta nonch\u00e9 referendario del tribunale della Segnatura Apostolica di grazia e giustizia. Designato alla nunziatura di Fiandra, ricevette il suddiaconato il 13 agosto 1775 e l'ordinazione sacerdotale il 20 agosto successivo, poco prima di essere eletto assistente al trono pontificio ed arcivescovo titolare di Emesa, venendo consacrato tale il 17 settembre 1775 nella cattedrale di Frascati, per mano del cardinal Enrico Benedetto Stuart, assistito da Vincenzo Piccolomini, arcivescovo titolare di Perga, e da Stefano Evodio Assemani, arcivescovo titolare di Apamea.\nLa missione apostolica nelle Fiandre.\nNel periodo 1776-84, fu nunzio apostolico presso la corte di Bruxelles del governatore generale dei Paesi Bassi austriaci, nella persona Carlo Alessandro di Lorena e, dalla morte di quest'ultimo, nel 1780, dei \"governatori generali congiunti\" l'Arciduchessa Maria-Cristina ed il di lei marito duca di Alberto di Sassonia-Teschen. Venne sostituito, nel 1786, dal vescovo Antonio Felice Zondadari. Questo periodo nelle fiandre del Busca venne caratterizzato dall'esplosione a pieno delle riforme dell'imperatore Giuseppe II d'Asburgo-Lorena che, in campo religioso locale, dal 1781 stabil\u00ec che la giurisdizione della nunziatura di Bruxelles dovette spettare ai ducati di Limburgo e Lussemburgo che gi\u00e0 si trovavano ad essere soggetti al nunzio di Colonia. Nel pieno del giuseppinismo dal 17 marzo 1783 l'imperatore ordin\u00f2 inoltre la soppressione di numerosi conventi nella nunziatura e promuovendo invece la creazione del seminario generale di Lovanio. Il Busca in questo periodo si limit\u00f2 a subire le imposizioni superiori, informando semplicemente Roma dell'accaduto.\nAttento analista della situazione disciplinare della missione olandese, mostr\u00f2 invece scarsa sensibilit\u00e0 nei confronti delle guerre intestine religiose ed in particolare del giansenismo.\nIl governatorato di Roma ed il cardinalato.\nIl 1\u00ba marzo 1785, Ignazio Busca venne nominato a governatore di Roma, ruolo al quale era particolarmente adatto date le sue ampie conoscenze in materi di amministrazione dello Stato Pontificio. Ostacolato dall'immobilit\u00e0 delle rigide strutture di governo papali, non riusc\u00ec a concludere grandi riforme ma cerc\u00f2 piuttosto di mettersi in mostra come personalit\u00e0 mondana del suo tempo, frequentando assiduamente il salotto della principessa di Santa Croce ove conobbe diversi diplomatici stranieri ed in particolare l'ambasciatore spagnolo Azara.\nIgnazio Busca venne creato cardinale del titolo di \"Santa Maria della Pace\" nel concistorio del 30 marzo 1789 e contestualmente nominato prefetto della Congregazione per la Disciplina dei Regolari, oltre ad avere accesso come membro ad un gran numero di congregazioni come quella della Propaganda Fide, dei Vescovi e dei Regolari, della Consulta, Concistoriale e delle Acque.\nDurante questo stesso periodo, il Busca divenne carcinale protettore della chiesa dell'arciconfraternita dei Santi Carlo e Ambrogio a Milano, del monastero di Santa Margherita a Narni, del monastero del SS. Sacramento in San Giovanni della Malva a Toscanella, della Terra di Rocca di Papa, dell'Universit\u00e0 di Mosceria e di quella degli Agricoltori in Terra della Tolfa.\nSegretario di stato nel buio periodo rivoluzionario.\nVenne nominato segretario di stato da Pio VI nel 1796 in sostituzione del cardinale spagnolo Zelada, formalmente dimessosi per motivi di salute ed a causa dell'et\u00e0 avanzata, in realt\u00e0 per riportare il nucleo del governo pontificio nelle mani di un cardinale italiano quale era appunto il Busca. Quest'ultimo, appartenente ad una delle pi\u00f9 importanti famiglie aristocratiche della Lombardia austriaca, aveva stretti legami con l'Austria, motivo di pi\u00f9 per il pontefice per eleggerlo a proprio segretario di stato visti i tempi che richiedevano una forte presa di posizione del papato vicino all'Impero.\nPoco dopo la sua elezione, il Busca inizi\u00f2 subito una fervente attivit\u00e0 diplomatica intavolando trattative di pace con la Francia a Firenze, dimostrando quindi di essere uno dei pochi alla corte pontificia a credere ancora possibile una riconciliazione col governo francese rivoluzionario, o perlomeno fu tra quelli convinti che tali concordati fossero utili per guadagnare sufficiente tempo nella speranza di ottenere aiuti esterni, in particolare dall'Austria. Per stringere i tempi e sollecitare la corte di Vienna nell'ottobre del 1796 diede incarico a monsignor Giuseppe Albani di agire in carica di ambasciatore speciale della Santa Sede nella capitale dell'impero. La missione diplomatica promossa dal Busca si dimostr\u00f2 per\u00f2 un fallimento in quanto l'Austria non era intenzionata a venire in aiuto anche dello Stato Pontificio se non dietro compensazioni territoriali a danno dello stesso territorio papale e addirittura dopo le prime sconfitte militari di quell'anno, l'imperatore limit\u00f2 il papa a bandire una crociata contro i rivoluzionari.\nNapoleone venne ben presto a conoscenza del tentativo dello Stato Pontificio di appoggiarsi in alleanza all'Austria e fu a questo punto che dichiar\u00f2 nullo il trattato di Firenze e decise di invadere lo stato del papa prima che qualsiasi altra alleanza potesse essere siglata dal pontefice. Ancora una volta il Busca tent\u00f2 di giungere ad un compromesso che si reific\u00f2 nel Trattato di Tolentino (19 febbraio 1797) che gli venne praticamente imposto dal Bonaparte con clausole pesanti per lo Stato Pontificio: cessione delle legazioni di Ferrara, Bologna e Romagna alla Francia e rinuncia ad ogni diritto preteso su Avignone e sul Contado Venassino, oltre al pagamento di 30.000.000 di lire di danni di guerra; il trattato non intaccava questioni religiose. Scriveva a tal proposito il 25 febbraio di quell'anno il cardinale Busca a monsignor Albani:\nAssociato ormai alla disfatta dello Stato Pontificio ed additato come tra i principali responsabili delle pesanti tassazioni che ben presto avrebbero colpito il popolo dello Stato della Chiesa per pagare le pesanti condizioni espresse dal Trattato di Tolentino, fu il Busca stesso a presentare le proprie dimissioni il 9 marzo 1797, in un primo momento respinte da Pio VI, rinnovate il 15 marzo successivo ed accettate il 18 marzo.\nPur dimessosi da segretario di stato, la figura del Busca come cardinale era rimasta in pericolo e nel 1798, con la formazione della Prima repubblica romana, questi pens\u00f2 di rifugiarsi nel Regno di Napoli, rimanendo a Palermo sino alla convocazione del conclave tenutosi a Venezia nel 1800 al quale prese parte ma senza rilevanza.\nIl rientro a Roma e la restaurazione del potere pontificio.\nRientrato a Roma, fece parte della congregazione incaricata di elaborare un piano per ristabilire a pieno tutte le istituzioni del governo pontificio, entrando contestualmente a far parte come membro delle congregazioni di Propaganda Fide, dei Vescovi e Regolari, Concistoriale, della Consulta, di Loreto, delle Acque, del Sant'Uffizio e del Concilio, divenendo infine Presidente della Sacra Congregazione per il Buon Governo (2 dicembre 1800).\nIgnazio Busca mor\u00ec a Roma il 12 agosto 1803. La sua salma venne esposta nella chiesa romana di Sant'Agostino ove ebbero luogo anche i funerali. Venne quindi sepolto nella chiesa di Santa Maria degli Angeli in una tomba provvisoria, venendo poi trasferito il 20 agosto 1804 in una tomba pi\u00f9 consona nella medesima chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1854542", "revid": "599013", "url": "https://it.wikipedia.org/wiki?curid=1854542", "title": "Travis Diener", "text": "Selezionato con la 38\u00aa scelta assoluta al Draft NBA 2005 dagli Orlando Magic, ha vinto la Coppa Italia nelle edizioni 2014 e 2019 ed \u00e8 stato eletto MVP della Coppa Italia nel 2014. Nel corso della sua militanza nel campionato italiano ha preso parte a due All Star Game (nel 2011 e nel 2012) ed \u00e8 risultato il miglior assist-man nella stagione di Serie A 2012-2013. Con la Nazionale italiana ha preso parte ad EuroBasket 2013. Nel 2014, dopo l'iniziale addio alla pallacanestro, la Dinamo Sassari decide di ritirare la sua divisa n\u00b012.\nCaratteristiche tecniche.\nGioca nel ruolo di playmaker. \u00c8 uno specialista dell'assist e non disdegna la conclusione personale in step-back e il tiro da tre punti: nel 2012 ha vinto la competizione nel tiro da tre all'All Star Game, e da quando ha militato nel campionato italiano ha mantenuto una media vicina al 40%.\nCarriera.\nHigh School e College.\nDopo aver frequentato la Goodrich High School di Fond du Lac, sua citt\u00e0 natale, ed essere stato inserito nel 2001 nel \"Fourth-team Parade All-American\", riceve offerte di ingaggio da parte di alcuni college americani per disputare il campionato collegiale statunitense (NCAA) e sceglie di giocare nella Conference USA per i Marquette Golden Eagles.\nIn squadra trova dei giocatori di alto livello come Steve Novak e Dwyane Wade (futuro MVP delle Finali NBA) e con loro riesce a raggiungere nel 2003 le NCAA Final Four che mancavano a Marquette dai tempi di Butch Lee nel 1977. Al termine della stagione Wade viene selezionato al Draft NBA e Diener diviene il leader in campo dei Golden Eagles, in queste due stagione tiene una media di 19 punti a partita e viene selezionato in entrambe le annate nel \"First Team All-Conference USA\". Decide quindi di dichiararsi eleggibile al Draft.\nL'esperienza in NBA.\nOrlando Magic: 2005-2007.\nNella notte del Draft NBA 2005, tenutosi al Madison Square Garden di New York, Diener viene selezionato con la 38\u00aa scelta assoluta dagli Orlando Magic, che gli offrono un contratto biennale da un milione di dollari.\nIn Florida si trova a far parte di una squadra solida con giocatori di comprovata esperienza come Grant Hill (al tempo gi\u00e0 sette volte NBA All-Star) e giovani molto promettenti come Dwight Howard.\nEsordisce nella National Basketball Association (NBA) il 2 dicembre del 2005 in occasione della trasferta contro i Memphis Grizzlies, nella quale mette a referto 3 punti ed un rimbalzo.\nIl giorno successivo fa segnare il suo career-high da rookie, mettendo a segno 14 punti nella sconfitta esterna contro i Milwaukee Bucks.\nTorna in doppia cifra per punti segnati il 13 ed il 20 gennaio 2006 quando segna 11 e 12 punti, rispettivamente contro i Portland Trail Blazers e gli Charlotte Bobcats.\nNel corso della prima stagione nella NBA fatica molto a trovare spazio nelle rotazioni e disputa, a fine stagione, solo 23 delle 82 partite di stagione regolare, realizzando un totale di 88 punti (3,8 di media).\nAlla seconda stagione nella massima serie statunitense cambia poco, Diener non trova spazio nelle rotazioni di coach Brian Hill ma riesce, tuttavia, a migliorare il suo career-high segnando 16 punti ai danni degli Charlotte Bobcats il 14 dicembre 2006.\nConclude la stagione avendo giocato 26 partite con un totale di 98 punti segnati (3,7 di media).\nIndiana Pacers: 2007-2010.\nIl 19 giugno del 2007, dopo un breve periodo di free agency, gli Indiana Pacers annunciano l'ingaggio di Diener con un contratto triennale da quasi 5 milioni di dollari.\nNella prima stagione con la franchigia di Indianapolis trova finalmente spazio nelle rotazioni e il 12 gennaio 2008 segna 19 punti nella vittoria contro i Sacramento Kings, migliorando ulteriormente il proprio record personale.\nPochi giorni dopo, il 24 gennaio, scende per la prima volta in campo da titolare e rimane nel quintetto base per 21 partite a causa dell'infortunio del playmaker titolare Jamaal Tinsley.\nIn questa breve parentesi da titolare mette in mostra il proprio talento segnando 10 punti e 5,8 assist di media a partita e aggiornando il proprio career high di punti segnati in una singola partita il 27 febbraio del 2008, quando mette a referto 22 punti nella sconfitta interna contro gli Chicago Bulls.\nLa stagione 2007-2008 \u00e8 di certo la stagione in cui Diener trova il massimo impiego, giocando 66 partite e segnando un totale di 456 punti (6,9 di media).\nLa stagione successiva Tinsley lascia i Pacers ma Diener non riesce a sostituirlo nel ruolo di point-guard titolare a causa dell'ingaggio di Jarrett Jack, che in quel di Portland aveva gi\u00e0 dimostrato di poter ricoprire quel ruolo.\nIn quest'annata il giocatore di Font du Lac riesce comunque a togliersi alcune importanti soddisfazioni, come l'aver contribuito in maniera significativa con i suoi 13 punti alla vittoria ottenuta in casa contro i Cleveland Cavaliers di LeBron James o con i suoi 12 punti alla vittoria in trasferta contro i Philadelphia 76ers di Andre Iguodala (entrambe vittorie ottenute con un solo punto di scarto sulla squadra avversaria).\nTermina la stagione con 55 partite giocate e 206 punti segnati (3,7 di media).\nNella terza annata con la casacca dei Pacers non riesce pi\u00f9 a rientrare nelle rotazioni di coach Jim O'Brien e dopo solo 4 partite giocate viene messo fuori squadra a stagione in corso.\nPortland Trail Blazers: 2010.\nNel marzo del 2010 viene ingaggiato, fino al termine della stagione, dai Portland Trail Blazers ma l'impiego in campo di Diener prosegue sulla falsa riga della precedente met\u00e0 di stagione: gioca solo 5 partite per un totale di 3 punti realizzati.\nLa formazione dell'Oregon, tuttavia, si qualifica per gli NBA Playoffs 2010 e Diener riesce ad entrare in campo in due occasione nel corso del primo turno, perso contro i Phoenix Suns di Steve Nash.\nL'affermazione in Serie A.\nDinamo Sassari: 2010-2014.\nDiener dopo le esperienze maturate in NBA decide di trasferirsi oltreoceano ed il 17 agosto 2010 la Dinamo Basket Sassari annuncia l'accordo con il playmaker statunitense a completamento del roster.\nEsordisce in Serie A il 23 ottobre nel corso della seconda giornata di campionato e realizza 14 punti nella vittoria casalinga ai danni della Juvecaserta.\nA fine stagione gioca 28 partite per un totale di 369 punti (13,2 di media) con un high di 24 punti ottenuto nella 28\u00aa giornata contro la Pallacanestro Varese e risulta uno dei migliori playmaker dell'intero campionato con una media di 4,6 assist a partita.\nLa societ\u00e0 sarda si qualifica ai play-off ma viene eliminata ai quarti di finale dall'Olimpia Milano.\nNel corso della seconda stagione a Sassari i numeri di Diener continuano a migliorare e durante il primo incontro stagionale migliora il proprio career high italiano, segnando 25 punti contro la Novipi\u00f9 Casale Monferrato. Per l'intera annata viaggia ad una media di 14,4 punti e 5,5 assist e contribuisce alla qualificazione della Dinamo ai play-off.\nQuesta volta ai quarti l'avversario \u00e8 la Virtus Bologna che Diener e compagni riescono a eliminare comodamente con un deciso 3-0, ma in semifinale vengono eliminati dalla Mens Sana Siena.\nLa stagione 2012-2013 \u00e8 la pi\u00f9 profilica dal punto di vista delle statistiche per la point guard di Font du Lac: 500 punti (17,2 a partita), 217 assist (una media di 7,5 a partita che gli vale il premio di miglior Assist-man della Serie A) ed un season high di 33 punti contro la Mens Sana Siena nell'ultima giornata di stagione regolare.\nAi playoff la Dinamo viene eliminata ai quarti di finale dopo una serie stremante arrivata fino a Gara-7 contro la Pallacanestro Cant\u00f9.\nLa stagione successiva vince il suo primo titolo, la Coppa Italia del 2014, e viene selezionato come MVP del torneo dopo aver mantenuto una media di 16,3 punti nei tre incontri disputati.\nAnnuncia il proprio ritiro dal basket giocato al termine della stagione 2013-2014, a soli 32 anni di et\u00e0.\nVanoli Cremona: 2017-oggi.\nDopo tre anni di inattivit\u00e0, il 25 luglio 2017 Diener torna nel basket professionistico, firmando un contratto annuale con la Vanoli Cremona, andando a ricomporre il trio con il coach Romeo Sacchetti e il cugino Drake Diener che tanto bene aveva fatto ai tempi di Sassari.\nNella stagione del ritorno gioca in tutte e 30 le partite della stagione (7 volte da titolare) segnando 5 punti di media a partita.\nIl 17 febbraio 2019, proprio con Cremona, vince la seconda Coppa Italia della sua carriera. Diener risulta determinante per la vittoria del trofeo, non solo per i 26 punti realizzati nella semifinale contro la Virtus Bologna (6/9 nelle triple), ma soprattutto per la sua abilit\u00e0 nel fornire assist ai compagni (18 complessivi nella manifestazione).\nTermina la stagione regolare con 9,1 punti di media e 3,7 assist dimostrando di essere tornato in buona forma fisica.\nLa Vanoli si qualifica per i play-off e ad i quarti incontra la Pallacanestro Trieste riuscendo a superare il turno dopo 4 partite, mentre in semifinale si trova ad affrontare la Reyer Venezia e viene eliminata dopo Gara-5.\nRinnova per un ulteriore anno con la societ\u00e0 cremonese ma dopo appena cinque incontri disputati subisce un lieve infortunio e torna a giocare nella 17\u00aa giornata. Successivamente il campionato viene interrotto a causa della pandemia di Covid-19.\nNazionale.\nNel 2013, dopo aver ottenuto per matrimonio la cittadinanza italiana, riceve la convocazione dalla Nazionale italiana.\nCon la maglia azzurra esordisce il 7 agosto del 2013 durante la Trentino Cup nel match contro la Nazionale georgiana segnando 5 punti. Prende parte successivamente ad una serie di incontri amichevoli, fra cui le partite contro il Montenegro (nella quale registra il suo career high con la nazionale di 12 punti) e contro la Nazionale bosniaca (10 punti, durante il Torneo dell'Acropolis).\nIn seguito partecipa ad EuroBasket 2013 dove mantiene una media di 3,2 punti e 1,7 assist a partita.\nStatistiche.\nRecord individuali.\nDi seguito i record individuali in una singola partita di Travis Diener."}
{"id": "1854543", "revid": "97813724", "url": "https://it.wikipedia.org/wiki?curid=1854543", "title": "Spesa sociale", "text": "Con il termine spesa sociale si intende la quota della spesa pubblica e della spesa privata destinata a coprire il sistema dello Stato sociale (\"welfare state\").\nDescrizione.\nLa spesa pubblica nei paesi industrializzati ha subito aumenti sempre pi\u00f9 consistenti a causa della presenza dello Stato nei settori dell'assistenza sociale e della previdenza. Lo Stato fornendo questi servizi pubblici, tende ad assicurare a tutti i cittadini condizioni di vita dignitose e a proteggerli da eventuali rischi (infortuni, invalidit\u00e0, etc).\nIn Italia l\"'assistenza\" \u00e8 un diritto affermato dall'art. 38 comma 1 della Costituzione Italiana e serve a tutelare gli interessi attuali dei cittadini in stato di bisogno e, per ragioni di solidariet\u00e0 e politica sociale, \u00e8 a totale carico della finanza statale.\nLa \"previdenza\", disciplinata dall'art 38 comma 2 della Costituzione, tende invece a tutelare gli stati di bisogno futuri e prevedibili dei cittadini lavoratori. Essa ha dunque carattere assicurativo, e richiede il pagamento obbligatorio di un premio (contributi) da parte del datore di lavoro e del lavoratore.\nIl sistema di sicurezza o assistenza sociale pu\u00f2 essere finanziato attraverso la fiscalit\u00e0, o attraverso la parafiscalit\u00e0.\nLa previdenza \u00e8 invece finanziata attraverso il pagamento di contributi, che il datore di lavoro, in misura maggiore, e i lavoratori in proporzione al reddito, pagano allo Stato, o ad altri enti pubblici.\nImpatto economico.\nIl pagamento di contributi sociali ha un impatto effettivo sul sistema economico, in quanto percepito dai datori di lavoro come un aumento del costo del lavoro, che impone dunque un aumento del prezzo finale di vendita di beni e prodotti, rendendo di conseguenza meno competitive le imprese in rapporto a quelle di altri paesi senza Stato sociale. Per alcune classi di operatori inoltre, il pagamento dei contributi pu\u00f2 significare ridurre ulteriormente il loro livello di vita. Per arginare questi problemi, in alcuni casi, lo Stato si fa carico di una parte di contributi previdenziali.\nL'assistenza \u00e8 finanziata invece facendo ricorso al bilancio pubblico per cui essa grava, attraverso il pagamento delle imposte, sulle generalit\u00e0 di contribuenti e quindi potenzialmente in grado di impattare, a livello macroeconomico, sulla domanda e sui consumi."}
{"id": "1854544", "revid": "287204", "url": "https://it.wikipedia.org/wiki?curid=1854544", "title": "Kabul Khan", "text": "Figlio di Tumbinai Khan e di Setchen, fu Khan dell'Impero Mongolo e diretto progenitore di Gengis Khan.\nVita.\nPer diritto di discendenza era Khan dei Mongoli; a capo del clan Borjigin della trib\u00f9 dei Kiyad, Mongoli praticanti il cristianesimo nestoriano, fu eletto Khan dei Mongoli dal 1130 al 1147 . Condusse personalmente le scorrerie sulle terre dei Tatari ed attacc\u00f2 con alterni successi la Cina nell'XI secolo, innalzando enormemente la reputazione dei guerrieri Mongoli.\nAllest\u00ec una confederazione di Khanati Mongoli che per\u00f2 si sciolse alla sua morte. Fu riconosciuto \"Khagan\" o \"Gran Khan\" dalla Dinastia J\u012bn. Nomin\u00f2 suo successore il cugino Ambaghai Khan, figlio di Sengun Bilge dei Taidjud.\nDiscendenze.\nKabul Khan fu sposato con Goa Kulkua degli Ongirrat. Ebbe 7 figli:"}
{"id": "1854547", "revid": "767487", "url": "https://it.wikipedia.org/wiki?curid=1854547", "title": "Andrew DeClercq", "text": ""}
{"id": "1854550", "revid": "1855146", "url": "https://it.wikipedia.org/wiki?curid=1854550", "title": "Vetulonia (sito archeologico)", "text": "L'area archeologica di Vetulonia \u00e8 situata nel territorio comunale di Castiglione della Pescaia, nei pressi della frazione di Vetulonia, e fu in gran parte portata alla luce da Isidoro Falchi, a cui \u00e8 dedicato il museo di Vetulonia.\nStoria.\nIl vasto sito archeologico \u00e8 ci\u00f2 che resta degli antichi insediamenti che si sono succeduti nel corso dei secoli e che hanno costituito le vestigia dell'attuale borgo di Vetulonia, che invece si caratterizza per un aspetto prevalentemente medievale.\nVetulonia, in latino \"Vatluna\", era un agglomerato urbano situato su un colle che dominava la Piana di Grosseto, in parte occupata, in et\u00e0 preistorica, da un lago oggi scomparso (Lago Prile). Quest'ultimo permetteva l'accesso al Mar Tirreno prima che l'arretramento delle sue acque a partire dall'epoca romana, causato dai depositi alluvionali provenienti dai corsi d'acqua, portasse alla formazione di una palude priva di sbocco marino. \nI primi insediamenti risalgono al IX secolo a.C., insieme alle prime necropoli. Durante il VII secolo a.C. l'area divenne sede di sviluppo di una citt\u00e0 pi\u00f9 organizzata. Nel VI secolo a.C. Vetulonia si dot\u00f2 di una forte cinta di mura in blocchi di calcare, mentre l'acropoli con i luoghi sacri si trovava poco pi\u00f9 a nord-est, all'incrocio delle strade che salgono da Buriano e da Grilli. Il sistema difensivo delle mura dell'Arce fu costruito attorno all'intero abitato racchiudendo un'area di oltre 16 ettari al suo interno. Oggi non \u00e8 facile seguire la cinta di queste mura distrutte con le guerre romane; di essa si sono conservati solo alcuni resti, mentre nel centro storico del borgo medievale se ne conserva un tratto, nella parte settentrionale, presso il quale venne eretta la fortificazione del Cassero Senese. \nLa sfortuna di Vetulonia fu quella di dover competere con la vicina Roselle, fondata su un'altura oltre la piana, poco pi\u00f9 a oriente. Le pi\u00f9 facili comunicazioni col mare per mezzo del fiume Ombrone e la maggiore accessibilit\u00e0 degli scali su lago, congiunto con un canale navigabile con il Mar Tirreno probabilmente sul sito dell'attuale Castiglione della Pescaia, fecero s\u00ec che il commercio, un tempo molto fiorente a Vetulonia, andasse a vantaggio della sua rivale. \nVetulonia intraprendeva scambi commerciali sia con Roselle che con Populonia. Fino al V secolo a.C. conobbe un periodo di grande floridezza economica, a cui seguirono una temporanea crisi ed una ripresa durante il III secolo a.C., epoca in cui la citt\u00e0 coni\u00f2 una propria moneta, il cui simbolo, in cui appare un'ancora o dei delfini o un tridente, ricordava l'origine marittima della citt\u00e0.\nLa storia dei secoli successivi rimane tuttora incerta, fino alla ripresa di epoca altomedievale.\nVerso la fine del XIX secolo il sito della citt\u00e0 fu scoperto dall'archeologo italiano Isidoro Falchi. Per via dei radicali cambiamenti avvenuti durante i secoli nel territorio, ritrovare il punto esatto in cui sorgeva una costruzione si rivel\u00f2 un'operazione difficoltosa. Tuttavia, ancor prima di Falchi, George Dennis, un console britannico in Toscana, aveva accennato a questo luogo in un suo libro, pubblicato nel 1848.\nArea archeologica.\nL'area archeologica si caratterizza per le suggestive necropoli, ove sono riconoscibili cronologicamente le pi\u00f9 antiche tombe a pozzetto dalle quali si distinguono quelle del periodo villanoviano (situate prevalentemente alla sommit\u00e0 dei vari colli), in cui i pozzetti si raccoglievano entro grandi cerchi in pietra. Eccezionale fu il rinvenimento di urne cinerarie a capanna del periodo villanoviano, che sono pi\u00f9 frequenti in territorio laziale. \nDell'epoca etrusca sono conservate altre necropoli che inizialmente si caratterizzavano per la presenza di tombe a fossa databili fra l'VIII e il VII secolo a.C., via via sostituite da rudimentali tombe a tumulo, accolte all'interno di un circolo di pietre inserite nel terreno verticalmente, fino alle grandi tombe monumentali della seconda met\u00e0 del VII sec. a.C., a camera e costruite in muratura, con pietre irregolari e false volte.\nOltre al materiale villanoviano vi sono ritrovamenti relativi al VII secolo a.C., quando i corredi dei defunti presentano oggetti d'ambra, d'oro, d'argento e di bronzo che si ispirano a canoni orientali, segno dei frequenti contatti con marinai e mercanti che giungevano fin sotto la collina dove sorgeva la citt\u00e0. Le tombe pi\u00f9 fastose di questo periodo sono il Circolo di Bes, il Circolo dei Monili, il Circolo del Tridente, i due Circoli delle Pellicce, il Circolo dei Leoncini d'Argento, la Tomba del Littore e la Tomba del Duce. I vetulonesi all'epoca avevano una bella fama per la lavorazione del bronzo e dei metalli preziosi: spesso le tombe ritrovate ci hanno restituito specchi, candelabri, tripodi, incensieri insieme a gioielli, fibule, orecchini talvolta in filigrana e nella lavorazione detta \"a granulazione\", in cui gli Etruschi furono maestri. I materiali sono di prevalente fabbricazione locale e di imitazione, mentre scarso \u00e8 il vasellame greco importato e, per lo pi\u00f9, dall'Etruria meridionale.\nDi particolare interesse sono due tombe monumentali, la Tomba della Pietrera e la Tomba del Diavolino, conosciuta anche come Pozzo dell'Abate. La prima \u00e8 una collina artificiale, delimitata da un tamburo di pietra che misura 60 metri di circonferenza; all'interno, due camere sovrapposte. Le sculture in pietra qui rinvenute ed esposte al Museo archeologico nazionale di Firenze, sono opere ormai mutile, anch'esse di fabbricazione locale e sembrano derivare gli spunti iconografici da oggetti in avorio o metallo. Datate alla fine del VII secolo a.C. sono forse le pi\u00f9 antiche sculture in pietra a tutto tondo trovate in Etruria."}
{"id": "1854553", "revid": "36426", "url": "https://it.wikipedia.org/wiki?curid=1854553", "title": "Area archeologica di Baratti-Populonia", "text": ""}
{"id": "1854556", "revid": "599013", "url": "https://it.wikipedia.org/wiki?curid=1854556", "title": "Bison Dele", "text": ""}
{"id": "1854558", "revid": "767487", "url": "https://it.wikipedia.org/wiki?curid=1854558", "title": "Milli Vanilli", "text": "I Milli Vanilli sono stati un progetto di musica pop e dance formato da Frank Farian in Germania nel 1988, i cui frontmen erano Fab Morvan e Rob Pilatus.\nIl gruppo ottenne enorme successo con il primo album, intitolato \"All or Nothing\" in Europa e distribuito in America come \"Girl You Know It's True\". La loro ascesa fu frenata quando si scopr\u00ec che le voci presenti nei dischi non erano in realt\u00e0 quelle di Morvan e Pilatus. Negli anni successivi il duo registr\u00f2 nuovi lavori, stavolta dichiarando le voci originali, che riscontrarono scarso consenso commerciale.\nLa loro attivit\u00e0 cess\u00f2 ufficialmente dopo la morte prematura di Rob Pilatus avvenuta nel 1998.\nCarriera.\nIl produttore discografico Frank Farian scelse di sfruttare le voci dei cantanti Charles Shaw, John Davis, Brad Howell, e delle sorelle gemelle Jodie e Linda Rocco; tuttavia, poich\u00e9 il produttore trovava l'immagine di questi cantanti poco sfruttabile a livello commerciale, reclut\u00f2 Fab Morvan e Rob Pilatus, due ballerini pi\u00f9 giovani e fotogenici incontrati in una discoteca tedesca, per l'immagine dei \"Milli Vanilli\".\nIn un'intervista successiva, Morvan ha affermato che Farian aveva manipolato il duo dando loro un piccolo anticipo quando li fece firmare. La coppia spese la maggior parte del tempo su vestiti e acconciature. Diversi mesi dopo, Farian li chiam\u00f2 e disse loro che dovevano fare playback con musica preregistrata o, come dichiarato nel contratto, ripagare l'anticipo per intero. \"Non eravamo stati assunti, ma intrappolati\", ha ricordato Morvan.\nIl loro album di debutto ebbe un grande successo in tutto il mondo, valendogli un Grammy come \"Best New Artist\" nel 1990. Il gruppo vendette oltre 30 milioni di singoli, e 14 milioni di album, e divenne uno dei pi\u00f9 importanti gruppi pop degli ultimi anni ottanta e dei primi anni novanta.\nI dubbi sulle reali capacit\u00e0 del duo sorsero gi\u00e0 durante le loro prime interviste, dove dimostrarono una scarsa conoscenza della lingua inglese, che port\u00f2 i presenti a chiedersi se fossero effettivamente Morvan e Pilatus a cantare nei dischi. I sospetti trovarono ulteriore riscontro in seguito ad un incidente tecnico durante una esibizione \"dal vivo\" promossa da MTV nel dicembre 1989, in cui la musica e le voci (che erano inaspettatamente in playback) cominciarono a ripetersi all'infinito. Anche in seguito alla pressione di Morvan e Pilatus, che avrebbero voluto cantare nel disco successivo, il 12 novembre 1990 Farian confess\u00f2 ai giornali che fino a quel momento non erano state usate le loro vere voci. Quattro giorni dopo venne revocato il Grammy vinto, e di l\u00ec a poco la Arista Records rescisse il proprio contratto con il gruppo. Vennero fatte partire almeno 26 cause contro Pilatus, Morvan e la Arista Records, tutte con l'accusa di frode.\nNegli anni seguenti furono prodotti due nuovi album, \"The Moment of Truth\" distribuito per il solo mercato europeo, e l'anno seguente \"Rob &amp; Fab\", con il quale il duo tentava di prendere le distanze dal nome \"Milli Vanilli\", e proseguire la propria carriera con il nuovo nome \"Rob &amp; Fab\". Tuttavia, a causa della scarsa pubblicit\u00e0 offerta dalla nuova casa discografica e la continua risonanza dello scandalo, i risultati di vendite dei dischi furono insoddisfacenti.\nNel 1997 i due tentarono di restaurare la propria immagine, producendo un nuovo album \"Back and in Attack\", nel quale erano inclusi anche alcuni loro successi del passato, stavolta cantati con le loro vere voci. L'album non vide per\u00f2 mai la luce, per via dei problemi personali di Rob Pilatus, afflitto dalla dipendenza dalla droga e con problemi con la giustizia. Dopo una serie di rapine, Pilatus fu costretto infatti a passare tre mesi in un carcere californiano.\nIl 2 aprile 1998, alla vigilia dell'inizio del tour per promuovere il rilancio del gruppo, Pilatus fu trovato morto in un hotel di Francoforte, probabilmente a causa di un'overdose di stupefacenti.\nFab Morvan invece continu\u00f2 a lavorare come speaker radiofonico, e nel 2003 pubblic\u00f2 il suo primo album da solista \"Love Revolution\".\nIl 14 febbraio 2007 fu annunciato che la Universal Pictures stava progettando un film basato sulla storia dei Milli Vanilli. Jeff Nathanson, sceneggiatore di \"Prova a prendermi\", avrebbe dovuto scrivere e dirigere il film. Il progetto poi non si concretizz\u00f2. Nel 2011 altre voci indicarono che Florian Gallenberger avrebbe dovuto riprendere il progetto del film, ma anche in questo caso senza esito."}
{"id": "1854560", "revid": "76963", "url": "https://it.wikipedia.org/wiki?curid=1854560", "title": "Kate Mara", "text": "\u00c8 nota principalmente per il suo ruolo di Hayden McClaine nella serie antologica \"American Horror Story: Murder House\" e di Zoe Barnes nella serie TV \"House of Cards - Gli intrighi del potere\", per il quale ha ricevuto una candidatura agli Emmy Award. In ambito cinematografico \u00e8 apparsa in noti film quali \"Destini incrociati\" di Sydney Pollack, \"I segreti di Brokeback Mountain\" di Ang Lee, \"127 ore\" di Danny Boyle e \"Sopravvissuto - The Martian\" di Ridley Scott.\nBiografia.\nNata nello stato di New York, \u00e8 figlia di Kathleen Rooney e Chris Mara, vicepresidente dei New York Giants. La sua famiglia, di origine italiana e irlandese, \u00e8 molto numerosa: il padre ha undici fratelli, sicch\u00e9 lei annovera ventidue zii e quaranta cugini. Kate ha un fratello maggiore, Daniel, e due sorelle minori, Conor e Rooney, quest'ultima anche lei attrice. \u00c8 inoltre bisnipote da parte di padre di Tim Mara, fondatore dei New York Giants, e bisnipote da parte di madre di Art Rooney, fondatore dei Pittsburgh Steelers; per questa ragione \u00e8 appassionata di football americano e supporter di entrambe le squadre. Vegana e animalista, vive a Los Angeles. Nel 2015 inizia una relazione con il collega Jamie Bell, conosciuto sul set del film \"Fantastic 4 - I Fantastici Quattro\"; la coppia si sposa nel luglio 2017. Nel maggio 2019 diventano genitori di una bambina.\nCarriera.\nSi appassiona alla recitazione fin da piccola, grazie alla madre che l'ha portata pi\u00f9 volte ad assistere a svariati musical di Broadway. Gi\u00e0 da bambina studia recitazione, danza e canto: si diploma alla Fox Lane High School ed in seguito si laurea alla Tisch School of the Arts presso la New York University. Poco pi\u00f9 che sedicenne debutta nel film di Sydney Pollack \"Destini incrociati\", dove interpreta Jessica, la figlia di Kristin Scott Thomas. Successivamente recita nella pellicola \"Tadpole - Un giovane seduttore a New York\". Negli anni seguenti appare in varie produzioni televisive, come \"Everwood\", \"Nip/Tuck\" e \"Cold Case - Delitti irrisolti\".\nNel 2005 recita nell'horror, distribuito per l'home video, \"Urban Legend 3\", film che vide il debutto della sorella Rooney. Nello stesso anno partecipa al pluripremiato \"I segreti di Brokeback Mountain\", dove ricopre il ruolo della diciannovenne Alma Jr., figlia del cowboy Ennis del Mar (interpretato da Heath Ledger). Dopo aver interpretato la bizzarra analista informatica Shari Rothenberg in cinque episodi della serie \"24\", appare in diversi film come \"We Are Marshall\", \"14 anni vergine\", \"Shooter\" e \"Transsiberian\"; ha inoltre un piccolo ruolo in \"Iron Man 2\". Nel 2011 \u00e8 nel cast della prima stagione di \"American Horror Story\". Nel 2014 ottiene la parte della Donna invisibile per il reboot dei Fantastici Quattro della 20th Century Fox; \u00e8 inoltre nel cast della serie TV \"House of Cards - Gli intrighi del potere\".\nRiconoscimenti.\nPremio Emmy\nRazzie Awards\nDoppiatrici italiane.\nNelle versioni in italiano dei suoi lavori, Kate Mara \u00e8 stata doppiata da:"}
{"id": "1854562", "revid": "339392", "url": "https://it.wikipedia.org/wiki?curid=1854562", "title": "Museo nazionale archeologico etnografico Giovanni Antonio Sanna", "text": ""}
{"id": "1854565", "revid": "36426", "url": "https://it.wikipedia.org/wiki?curid=1854565", "title": "Area archeologica di Tharros", "text": ""}
{"id": "1854566", "revid": "36426", "url": "https://it.wikipedia.org/wiki?curid=1854566", "title": "Area archeologica Nuraghe Losa", "text": ""}
{"id": "1854568", "revid": "599013", "url": "https://it.wikipedia.org/wiki?curid=1854568", "title": "Michael Doleac", "text": ""}
{"id": "1854569", "revid": "36426", "url": "https://it.wikipedia.org/wiki?curid=1854569", "title": "Area archeologica Su Nuraxi", "text": ""}
{"id": "1854572", "revid": "36426", "url": "https://it.wikipedia.org/wiki?curid=1854572", "title": "Area archeologica di Carsulae", "text": ""}
{"id": "1854574", "revid": "729019", "url": "https://it.wikipedia.org/wiki?curid=1854574", "title": "Tranvia di Reggio Calabria", "text": "La tranvia di Reggio Calabria, entrata in servizio nel 1918, fu la sola realizzazione di un piano ben pi\u00f9 ambizioso di dotare la citt\u00e0 di Reggio Calabria di propria rete tranviaria. Penalizzata dalla crisi economica e da un atteggiamento non favorevole da parte del Comune durante gli anni trenta, venne infine soppressa nel 1937.\nStoria.\nLa prima discussione ufficiale presso il consiglio comunale cittadino a proposito dell'istituzione di un servizio tranviario avvenne il 18 agosto 1909 in conseguenza della presentazione della relativa proposta da parte del consigliere Pasquale Andiloro. Considerato il difficile periodo di ricostruzione dal terremoto dell'anno prima tale proposta fu per\u00f2 accantonata.\nUn nuovo comitato promotore, presieduto dall'ing. Rodolfo Zehender, si riun\u00ec la prima volta il 20 novembre 1911, deliberando l'istituzione della Societ\u00e0 Anonima Tramvie di Reggio Calabria (SATRC), costituita il 13 gennaio 1912 con un capitale di oltre 600.000 Lire, pari all'incirca alla spesa necessaria per la costruzione dell'opera. La stessa present\u00f2 immediatamente istanza di concessione al comune di Reggio Calabria e alla Provincia, che venne ottenuta nonostante la contestuale presentazione di altri due progetti analoghi giudicati peraltro non soddisfacenti.\nIl difficile periodo storico, che vedeva la partecipazione dell'Italia alla prima guerra mondiale, unitamente ai ritardi nella consegna delle strade da parte del Comune, impose un rallentamento ai lavori e alle autorizzazioni necessarie, a causa del quale il servizio pot\u00e9 essere avviato ufficialmente solo il 10 marzo 1918: alcune corse percorrevano tutta la linea, mentre altre erano limitate al tratto cittadino tra Annunziata e il ponte sul Calopinace. L'orario del servizio era previsto dalle 6 alle 22 con prezzo della corsa intera pari a 15 centesimi. Il numero di passeggeri trasportati in tale anno raggiunse la cifra di quasi 1.800.000 persone.\nNonostante i buoni risultati in termini di frequentazione il risultato economico fu fin dall'inizio penalizzato da una pesante imposta di bollo imposta dallo Stato e dalla generale situazione di crisi economica che, nonch\u00e9 dalla modesta lunghezza di tracciato rispetto ai piani originari. Tale situazione impose nel 1921 addirittura una pur breve sospensione del servizio.\nCon regio decreto n. 2789 del 4 dicembre 1927 venne formalmente approvata la convenzione con la SATRC per \"la costruzione e l'esercizio di una tramvia elettrica nella citt\u00e0 di Reggio Calabria\"., che consent\u00ec alla SATRC di accedere ad almeno una parte dei contributi governativi previsti..\nNel corso degli anni la SATRC non produsse dividendi per i soci, nonostante le economie di gestione e l'appalto per la pubblicit\u00e0 sulle vetture. Le difficolt\u00e0 economiche e la concorrenza del servizio di autobus municipali istituito nell'ambito della costituzione della cosiddetta \"Grande Reggio\" costrinsero la SATRC prima ad abolire i rimorchi, poi a ridimensionare il servizio e infine, il 31 agosto 1937, a decretarne la fine dopo risoluzione anticipata della convenzione con il Comune e con la Provincia.\nCaratteristiche.\nIl progetto originario prevedeva la realizzazione di una rete basata su una linea principale Archi-Sbarre che dal fiume Torbido avrebbe sfruttato la strada provinciale e successivamente quella comunale, e di tre diramazioni per il porto (da Santa Lucia per viale Genoese Zerbi), per il Castello (da Santa Lucia per via Aschenez) e per la Rotonda-Belvedere, distaccandosi all'altezza di via Aschenez.\nNonostante fosse in origine previsto un ulteriore prolungamento da Sbarre verso Pellaro e da Archi fino a Villa San Giovanni, vide per\u00f2 la luce solo il tronco principale e limitatamente al tratto compreso tra il Ponte Annunziata e il convento dei Padri Riformati, in fondo al quartiere Sbarre, per un totale di 5,3 chilometri.\nL'armamento aveva lo scartamento di un metro ed era realizzato con rotaie Phoenix sul Corso Garibaldi, a quell'epoca in corso di lastricatura, e rotaie Vignoles per le altre vie. La linea era tutta a binario unico, con punti di incrocio posti soprattutto lungo il Corso: dal ponte Annunziata percorreva via Romana (poi via De Nava), corso Garibaldi, ponte Calopinace, via Macello e via Sbarre.\nL'alimentazione, a filo aereo, avveniva alla tensione di 850 V in corrente continua e l'energia elettrica era fornita a prezzo di favore dalla Societ\u00e0 Anonime Riunite di Elettricit\u00e0, i cui soci erano quasi tutti azionisti anche della societ\u00e0 tranviaria. La sottostazione era inoltre dotata di una batteria ad accumulatori per sopperire ad eventuali interruzioni della fornitura elettrica. Tali impianti erano ubicati presso il deposito-officina sociale, costruito presso il rione Americano della Palmara lungo Via De Nava, tra le vie Romana, Miceli, Columbia e Mattia Preti, ed era dotato di 6 binari in grado di ospitare fino a 3 veicoli ciascuno.\nMateriale rotabile.\nIl parco veicoli era costituito in origine da 6 elettromotrici bidirezionali, dotate di presa di corrente ad asta e rotella, costruite da Carminati &amp; Toselli con numeri di servizio da 1-6 (la cui parte elettrica, fornita dalla CGE, era costituita da due motori da 33\u00a0kW di potenza continuativa) capaci di 18 posti a sedere, nonch\u00e9 due rimorchi numerati 20-21 dello stesso costruttore, ad assi radiali.. Tutto il materiale rotabile era verniciato in una colorazione rosso-grigia.\nSuccessivamente fu acquistato altro materiale: nel 1919 quattro rimorchiate, numerate 22-25, e una settima elettromotrice, la numero 7, nel 1920, tutti realizzati dalle Officine Meccaniche di Roma, gi\u00e0 Officine Tabanelli. Un'altra elettromotrice fu ricavata dalla trasformazione di un rimorchio nelle officine sociali. Tutti i mezzi furono demoliti dopo la chiusura della linea direttamente nella rimessa aziendale."}
{"id": "1854582", "revid": "767487", "url": "https://it.wikipedia.org/wiki?curid=1854582", "title": "Raymond Rahme", "text": "Raymond Rahme si \u00e8 distinto per essere stato il primo giocatore professionista di poker africano a raggiungere il tavolo finale del Main Event delle World Series of Poker: nell'edizione 2007 ha infatti raggiunto il terzo posto, guadagnando 3.048.035 dollari. Si iscrisse al Main Event dopo essere giunto quarto al All African Poker Championship, il pi\u00f9 grande torneo di poker mai giocato nel continente africano. Ad oggi \u00e8 il giocatore di poker professionista africano ad aver vinto pi\u00f9 denaro in tornei di poker sportivo.\nCollegamenti esterni.\n "}
{"id": "1854586", "revid": "197778", "url": "https://it.wikipedia.org/wiki?curid=1854586", "title": "Africano", "text": ""}
{"id": "1854594", "revid": "490388", "url": "https://it.wikipedia.org/wiki?curid=1854594", "title": "Beta-2 agonisti selettivi", "text": " \nI \u03b22-agonisti selettivi (spesso indicati semplicemente come \u03b22-agonisti) sono una classe di farmaci impiegati nel trattamento dell'asma e di altre malattie polmonari caratterizzate da broncospasmo. Farmacologicamente agiscono come agonisti dei recettori \u03b22-adrenergici della muscolatura liscia dei bronchi, determinandone il rilassamento con conseguente broncodilatazione.\nClassificazione.\nI \u03b22-agonisti possono essere classificati in base alla durata d'azione:\nFarmacodinamica.\nIl recettore \u03b22 adrenergico \u00e8 accoppiato a proteina Gs che attiva l'Adenilato ciclasi. Questo enzima catalizza la formazione del secondo messaggero cAMP, che fa aprire i canali del calcio e fa attivare la Protein chinasi A nelle cellule muscolari lisce dei bronchi. Tali modificazioni conducono all'inattivazione della Chinasi delle catene leggere della miosina e all'attivazione della Fosfatasi delle catene leggere della miosina.\nIn aggiunta, la stimolazione \u03b22 porta all'apertura di un canale del potassio regolato dal calcio che tende a iperpolarizzare la cellula muscolare liscia per via dell'uscita di K+.\nLa combinazione di questi meccanismi porta al rilassamento del muscolo liscio delle vie aeree e quindi broncodilatazione.\nIndicazioni.\nAsma, BPCO.\nControindicazioni.\nDa evitare durante quadri clinici di ARDS. Controindicati in caso di ipertiroidismo e aritmie, sono da usare con attenzione in caso di gravidanza (specie in alte dosi).\nEffetti indesiderati.\nTremore, crampi muscolari, cefalea, tachicardia."}
{"id": "1854595", "revid": "339392", "url": "https://it.wikipedia.org/wiki?curid=1854595", "title": "\u03922-agonisti", "text": ""}
{"id": "1854598", "revid": "106908", "url": "https://it.wikipedia.org/wiki?curid=1854598", "title": "Jakob Bernoulli II", "text": " Il nome di vari membri della famiglia \u00e8 numerato perch\u00e9 sono esistiti pi\u00f9 Bernoulli con lo stesso nome che si sono distinti come matematici. Il prozio di Jakob II \u00e8 infatti noto come Jakob Bernoulli I.\nBiografia.\nJakob II Bernoulli fu l'ultimo figlio del matematico Johann Bernoulli II e nipote di Daniel Bernoulli e Nicolas Bernoulli II, nonch\u00e9 fratello pi\u00f9 giovane di Johann III Bernoulli. Dopo aver terminato i suoi studi letterari fu mandato a Neuch\u00e2tel ad imparare la lingua francese. Al suo ritorno si laure\u00f2 in diritto; tuttavia questi studi non modificarono la sua passione ereditaria per la geometria, la matematica e la fisica. Le prime lezioni ricevute dal padre proseguirono sotto la guida dello zio Daniel, e tali furono i suoi progressi che all'et\u00e0 di ventun anni fu chiamato ad assumere la titolarit\u00e0 della cattedra di fisica sperimentale, che non poteva pi\u00f9 essere mantenuta dallo zio a causa dell'et\u00e0 avanzata.\nIn seguito accett\u00f2 il compito di segretario presso il conte de Brenner, che gli diede l'opportunit\u00e0 di visitare la Germania e l'Italia. In Italia instaur\u00f2 un rapporto amichevole con Antonio Maria Lorgna, professore di matematica a Verona, e fondatore della associazione in seguito divenuta l'Accademia nazionale delle scienze. Fu anche nominato membro della Societ\u00e0 reale di Torino e, durante un periodo di residenza a Venezia, fu ammesso, grazie all'amichevole raccomandazione di Nicolaus von Fuss, all'Accademia di San Pietroburgo, in cui venne nominato professore di matematica nel 1788. In Russia comp\u00ec importanti ricerche, specialmente nei settori della balistica e dell'elasticit\u00e0.\nDue mesi prima di compiere i trenta anni mor\u00ec annegato nella Neva, nel luglio 1789, pochi mesi dopo il suo matrimonio con una nipote di Leonardo Eulero.\nMolti dei suoi scritti sono contenuti nei primi sei volumi di \"Nova Acta Academiae Scientiarum Imperialis Petropolitanae\", negli \"Acta Helvetica\", nelle \"Memoirs of the Academies of Berlin and Turin\", e nelle pubblicazioni di suo fratello Johann. Egli pubblic\u00f2 anche separatamente alcune tesi di diritto e di fisica, nonch\u00e9 una traduzione in tedesco delle \"M\u00e9moires du philosophe de Merian\".\nFu uno degli ultimi e pi\u00f9 importanti membri della famiglia Bernoulli."}
{"id": "1854599", "revid": "246027", "url": "https://it.wikipedia.org/wiki?curid=1854599", "title": "F-4C Phantom", "text": ""}
{"id": "1854610", "revid": "241649", "url": "https://it.wikipedia.org/wiki?curid=1854610", "title": "Energia potenziale magnetica", "text": ""}
{"id": "1854612", "revid": "76963", "url": "https://it.wikipedia.org/wiki?curid=1854612", "title": "Steve Miner", "text": "Carriera.\nCresciuto in Connecticut, il suo debutto cinematografico avviene nel 1981 con ', secondo capitolo della saga che parla delle gesta del temibile Jason Voorhees, l'assassino di Crystal Lake. Nel 1982 dirige ', terzo capitolo della serie di Venerd\u00ec 13. Dopo questi due lavori, che hanno avuto un discreto successo, Miner dirige l'horror \"Chi \u00e8 sepolto in quella casa?\" con William Katt. \nDopo una breve parentesi con il film commedia \"Soul Man\" del 1986, nel 1989 torna al genere horror con il film \"Warlock\" che narra di uno stregone del New England del '600. Successivamente si distacca dall'horror per un certo periodo per dirigere film come \"Amore per sempre\" del 1992, \"Ma dov'\u00e8 andata la mia bambina?\" del 1994 e \"Il grande bullo\" del 1996. \nTorna al genere horror dirigendo \"Halloween 20 anni dopo\" del 1998, settimo capitolo della saga di Halloween, \"Lake Placid\" del 1999 e \"Day of the Dead\", remake de \"Il giorno degli zombi\" di George A. Romero.\nIl suo ultimo lavoro al cinema risale al 2008 con la commedia \"Pericolosamente bionda\".\nHa svolto attivit\u00e0 registica anche in ambito televisivo, dirigendo alcune puntate delle serie \"Dawson's Creek\", \"Smallville\" e \"Dead of Summer.\""}
{"id": "1854618", "revid": "287204", "url": "https://it.wikipedia.org/wiki?curid=1854618", "title": "Virtua Fighter 3", "text": " \u00e8 il terzo videogioco della serie \"Virtua Fighter\", uscito nel 1996 nelle sale giochi. Gira sull'hardware Model 3. \u00c8 stato prodotto dalla SEGA e sviluppato da Sega-AM2, come i precedenti capitoli.\n\"Virtua Fighter 3\" sub\u00ec una riedizione con varie migliorie, Virtua Fighter 3 Team Battle, uscito per gli arcade nel 1997 e convertito anche per il Dreamcast nel 1998.\nModalit\u00e0 di gioco.\nIl gioco ha introdotto diverse novit\u00e0: innanzitutto l'aggiunta del tasto \"Evade\", che permette, tramite un movimento laterale repentino del personaggio, di evitare l'attacco dell'avversario e contrattaccare subito dopo; sono stati aggiunti due nuovi personaggi; infine, \u00e8 stata notevolmente migliorata la grafica, con i personaggi che sembrano pi\u00f9 realistici che in passato e nuove ambientazioni.\nSviluppo.\nLa storia di \"Virtua Fighter 3\" \u00e8 stata segnata da numerose avversit\u00e0: innanzitutto riguardavano la conversione su console. Allora la Sega aveva in commercio il Sega Saturn, il quale non era in grado di gestire una grafica cos\u00ec avanzata; questo acceler\u00f2 di molto lo sviluppo del Dreamcast, uscito nel 1998."}
{"id": "1854622", "revid": "115751", "url": "https://it.wikipedia.org/wiki?curid=1854622", "title": "Perclorati", "text": ""}
{"id": "1854625", "revid": "181699", "url": "https://it.wikipedia.org/wiki?curid=1854625", "title": "Erik Dahlberg", "text": "Dal 1693 conte dell'impero, feldmaresciallo e governatore generale di Brema e Verda e, dal 1696, della Livonia svedese.\nBiografia.\nErik Dahlbergh era figlio di contadini di Stoccolma, in Svezia, ma venne in seguito elevato sino alla nobilt\u00e0 per le sue abilit\u00e0 militari. Rimasto orfano di entrambi i genitori in tenera et\u00e0, Dahlberg prosegu\u00ec comunque i propri studi e nel 1641 trov\u00f2 un impiego presso l'ufficio di Gert Rehnski\u00f6ld, capo contabile di Pomerania e Meclemburgo. Durante questi sei anni trascorsi da impiegato egli apprese i fondamenti del disegno e mise in pratica le proprie doti naturali nel campo, studiando nel contempo matematica, architettura, prospettiva e disegno mappale.\nCome ufficiale geniere prest\u00f2 servizio negli ultimi anni della Guerra dei Trent'anni. Nel 1650 venne inviato da parte del governo a Francoforte per reclamare la parte di indennit\u00e0 spettante alla Svezia a seguito della fine della guerra e della sottoscrizione del Trattato di Vestfalia. Dahlbergh venne contattato poi da Matth\u00e4us Merian per la cui opera realizz\u00f2 delle mappe topografiche. Nel 1635 Matth\u00e4us Merian il Vecchio aveva infatti iniziato il suo \"Theatrum Europaeum\", una serie di cronache contemporanee pubblicate poi solo nel 1732. Sia il \"Theatrum Europaeum\" che le stampe topografiche vennero continuate alla morte di Mattheus Merian nel 1650 dai suoi figli e figliastri. \nTent\u00f2 con insuccesso di compiere dei pellegrinaggi in Palestina ed a Gerusalemme, sia via mare che via terra. Portatosi in Italia per studiare l'arte e l'architettura locale, venne raggiunto dalla notizia dello scoppio della guerra tra Svezia e Polonia-Lituania e riconobbe il potenziale d'iniziare una carriera militare e quindi viaggi\u00f2 ininterrottamente per precipitarsi in patria il prima possibile, raggiungendo Stettino da Roma in soli 23 giorni.\nDurante la sua carriera militare, Dahlbergh prest\u00f2 servizio in Polonia dove probabilmente prese parte alla seconda battaglia di Varsavia e sopravvisse alla peste che quasi lo uccise. Come aiutante generale e capo geniere di Carlo X di Svezia, ebbe un ruolo rilevante nella famosa marcia sui Belt ghiacciati, nell'assedio di Copenaghen e in quello di Kronborg dove diresse il corpo dei genieri nella Grande Guerra del Nord. Nonostante il suo servizio meritevole, Dahlbergh rimase sempre un oscuro tenente-colonnello per tanti anni. Il suo patriottismo si dimostr\u00f2 superiore anche alle allettanti offerte rivoltegli da Carlo II d'Inghilterra.\nI suoi talenti vennero ad ogni modo riconosciuti anche in patria e pertanto dal 1676 divenne direttore generale delle fortificazioni della corona svedese. In questo nuovo ruolo, Dahlbergh prest\u00f2 un servizio lodevole nei successivi 25 anni di attacchi della Guerra di Scania. A Helsingborg nel 1677, fu la chiave operativa della Grande Guerra del Nord a Dunam\u00fcnde, e nel 1700 risult\u00f2 fondamentale nella difesa dei due assedi di Riga. Le sue opere di riparazione della fortezza gli tributarono il titolo di \"Vauban di Svezia\", e fu inoltre il fondatore del vero e proprio corpo militare dei genieri di Svezia. \n\"Suecia antiqua et hodierna\".\nIl suo principale lavoro, \"Suecia antiqua et hodierna \" (1693-1714 Stoccolma, dal 1772 come ristampa in commercio), in 3 volumi con 354 incisioni e 321 pannelli piegati in parte e 13 pagine registro \u00e8 un raro e magnifico lavoro di vedute della Svezia con citt\u00e0, porti, insenature e notevoli edifici, ma anche siti Old Norse e monumenti svedesi e Finlandesi. Questo lavoro \u00e8 considerato come un monumento agli ambiziosi progetti di costruzione ed agli obiettivi bellici della corona e della grande nobilt\u00e0. Nella rappresentazione di singoli edifici e giardini egli segue il modello francese ed olandese, mentre per le citt\u00e0 segue il modello e le piante di Matteo Merian."}
{"id": "1854628", "revid": "1543377", "url": "https://it.wikipedia.org/wiki?curid=1854628", "title": "Fenoterolo", "text": "Fenoterolo \u00e8 un composto, a breve durata d'azione, con attivit\u00e0 di tipo agonista selettivo sui recettori \u03b22-adrenergici. Come farmaco, spesso sotto forma di sale bromidrato, viene utilizzato per ridurre il broncospasmo in alcune condizioni patologiche quali l'asma e la broncopneumopatia cronica ostruttiva. In Italia \u00e8 venduto dalla societ\u00e0 farmaceutica Boehringer Ingelheim con il nome commerciale di \"Dosberotec\" nella forma farmacologica di soluzione pressurizzata per inalazione. Viene venduto anche con diversi altri nomi commerciali in combinazione predosata con ipratropio bromuro. Il farmaco \u00e8 commercializzato in molti paesi in tutto il mondo. Si segnala che in Nuova Zelanda, pur essendo stato ampiamente utilizzato, fu ritirato dal mercato nei primi anni '90, a causa della sua associazione con un numero eccessivo di morti.\nChimica.\nIl 5-(1-idrossi-2-{[2-(4-idrossifenil)-1-metiletil]ammino}etil)-benzene-1,3-diolo \u00e8 una molecola con due diversi centri stereogenici. Ne consegue che possono esistere quattro stereoisomeri: la forma (R, R)-, (S, S)-, (R, S)-, e (S, R)- (Vedi lo schema).\nFenoterolo \u00e8 un racemo comprendente gli enantiomeri (R, R)- e (S, S)-. Questo racemo \u00e8 da 9 a 20 volte pi\u00f9 efficace, rispetto al racemo degli enantiomeri (R, S)- e (S, R)-.\nFarmacodinamica.\nFenoterolo \u00e8 una molecola adrenergica, un agonista selettivo dei recettori \u03b22-adrenergici, la cui concentrazione \u00e8 particolarmente elevata a livello della muscolatura liscia bronchiale. La stimolazione di questi recettori da parte del farmaco attiva la adenilciclasi attraverso la proteina Gs stimolatrice e comporta un incremento dell'AMP ciclico endocellulare. \nL'aumento di AMP ciclico, a sua volta, comporta l'attivazione della protein-chinasi A, la quale inibisce la fosforilazione della catena leggera della miosina, inattivando la miosina, necessaria per la contrazione, con conseguente rilassamento e comparsa di un effetto di tipo broncodilatatore con risoluzione del broncospasmo.\n\u00c8 stato dimostrato che fenoterolo inibisce il rilascio di mediatori della broncocostrizione e della infiammazione da parte delle mastcellule. Il farmaco inoltre, sia pure a dosaggi pi\u00f9 elevati, produce benefici effetti tramite l'aumento della clearance mucociliare.\nFarmacocinetica.\nDopo assunzione per via inalatoria circa il 10-30% del principio attivo rilasciato dal sistema di erogazione raggiunge le vie respiratorie inferiori. La quota rimanente si deposita nelle vie aeree superiori e nel cavo oro-faringeo.\nParte del fenoterolo che \u00e8 stato assunto per inalazione penetra nel tratto gastroenterico e viene rapidamente assorbito dallo stesso. \nL'effetto terapeutico \u00e8 comunque dovuto all'attivit\u00e0 topica a livello delle vie respiratorie e non esiste alcuna correlazione tra i livelli plasmatici raggiunti e l'effetto farmacodinamico.\nStudi sperimentali hanno evidenziato che dopo somministrazione per via orale, l'assorbimento di fenoterolo \u00e8 pari a circa il 60%. La quota assorbita \u00e8 soggetta ad effetto di primo passaggio epatico, e la biodisponibilit\u00e0 orale \u00e8 pari al 1,5%. L'emivita plasmatica (dopo assunzione per os) \u00e8 risultata di circa 7 ore. La durata d'azione \u00e8 invece variabile tra le 5 e le 8 ore.\nFenoterolo nell'organismo umano viene metabolizzato quasi esclusivamente per solfatazione, in particolare nella parete intestinale, ed eliminato prevalentemente per via urinaria ed attraverso il fegato, sempre sotto forma di solfoconiugati (che rappresentano circa il 99% del farmaco eliminato).\nTossicologia.\nLa DL50 nei roditori adulti (topo e ratto) e nei conigli \u00e8 stata valutata nel range di 1600\u20137400\u00a0mg/kg peso corporeo, nei cani tra 150\u2013433\u00a0mg/kg, quando somministrato per via orale.\nLa DL50 per topo, ratto, coniglio e cane varia tra 34 e 81\u00a0mg/kg peso corporeo, quando somministrato per via endovenosa.\nUsi clinici.\nFenoterolo in soluzione per inalazione \u00e8 indicato nel trattamento sintomatico degli accessi acuti di asma bronchiale e nella profilassi dell'asma da sforzo.\nViene anche impiegato per alleviare i sintomi dell'asma bronchiale e di altri disturbi broncopolmonari caratterizzati da broncospasmo reversibile, come ad esempio la broncopneumopatia cronica ostruttiva. Nei soggetti asmatici ed affetti da bronchite cronica ostruttiva pu\u00f2 essere tranquillamente associato alla terapia antinfiammatoria con corticosteroidi.\nEffetti collaterali ed indesiderati.\n(1) Sospendere immediatamente il trattamento.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altri \u03b2-agonisti, oppure ad uno qualsiasi degli eccipienti della formulazione farmaceutica. \nUlteriori controindicazioni sono rappresentate dalla cardiomiopatia ipertrofica ostruttiva oppure da una qualche condizione predisponente allo sviluppo di tachiaritmia.\nAnche lo stato di gravidanza e l'allattamento al seno debbono essere considerate condizioni di controindicazione, tranne in quei casi nei quali il beneficio atteso per la madre sia considerato superiore al possibile rischio per il feto.\nIl farmaco non deve essere somministrato a bambini con meno di 6 anni di et\u00e0.\nDosi terapeutiche.\nNegli adulti e nei bambini con pi\u00f9 di 6 anni di et\u00e0, in caso di:\nuna singola erogazione (in genere alla dose di 100\u00a0mcg/erogazione) \u00e8 sufficiente nella maggioranza dei pazienti per determinare un immediato sollievo. In alcuni casi caratterizzati da una particolare gravit\u00e0, a fronte di una difficolt\u00e0 respiratoria non migliorata in modo sensibile entro 5 minuti, si pu\u00f2 rendere necessaria una seconda dose.\nLa necessit\u00e0 di assumere ulteriori erogazioni \u00e8 indicativa dell'opportunit\u00e0 di consultare quanto prima un medico oppure recarsi in un dipartimento d'emergenza ospedaliero.\nSi consigliano 1-2 erogazioni prima delle sforzo, fino ad un massimo di 8 erogazioni giornaliere. \nSi consigliano 1-2 erogazioni, senza oltrepassare il numero massimo di 8 erogazioni giornaliere.\nUn trattamento saltuario, che abbia come obiettivo il controllo della sintomatologia, \u00e8 da preferirsi rispetto ad un uso continuativo del farmaco. In caso di un trattamento regolare, il medico valuter\u00e0 l'opportunit\u00e0 di iniziare oppure di incrementare, qualora gi\u00e0 attivata, una terapia antinfiammatoria (in genere con corticosteroidi per via inalatoria) finalizzata a migliorare il controllo dell'infiammazione delle vie aeree e nello stesso tempo a prevenire i disturbi ed i danni che si instaurano a lungo termine.\nSe il paziente si trova costretto ad assumere in quantit\u00e0 progressivamente crescenti il \u03b22-agonista, allo scopo di tenere sotto controllo la sintomatologia dell'ostruzione bronchiale, ci\u00f2 pu\u00f2 rappresentare il segnale inequivocabile di un ridotto controllo della malattia.\nIl progressivo peggioramento della capacit\u00e0 di mantenere il disturbo sotto controllo, nonostante l'assunzione di fenoterolo, pu\u00f2 segnalare che l'intensit\u00e0 della malattia di base \u00e8 evoluta in modo tale da costituire un pericolo per la vita stessa del paziente.\nGravidanza e allattamento.\nGli studi sperimentali ed i pochi dati disponibili nell'uomo non hanno evidenziato il verificarsi di alcun effetto dannosi in gravidanza. Ci\u00f2 nonostante l'uso di fenoterolo durante la gravidanza, in particolare durante il primo trimestre, deve essere limitato ai casi di assoluta necessit\u00e0 e solo dopo una attenta valutazione da parte del medico dei benefici attesi per la madre in rapporto al rischio potenziale per il feto. Nella valutazione non deve essere dimenticato l'effetto di inibizione del beta2 agonista sulle contrazioni uterine.\nGli studi effettuati sugli animali hanno mostrato che fenoterolo \u00e8 escreto nel latte materno. Non essendo stato stabilito il profilo di sicurezza di fenoterolo, il farmaco non dovrebbe essere impiegato nelle donne che allattano al seno."}
{"id": "1854632", "revid": "1442080", "url": "https://it.wikipedia.org/wiki?curid=1854632", "title": "Luciobarbus graellsii", "text": "Luciobarbus graellsii o barbo di Graells \u00e8 un pesce della famiglia Cyprinidae.\nDistribuzione.\n\u00c8 una specie endemica della Spagna settentrionale e pi\u00f9 in particolare del bacino dei fiumi Ebro, Oria, Nervi\u00f3n, Artibai, Oca, Ter e Llobregat.\nUna popolazione di origine alloctona \u00e8 riportata per la Toscana (fiume Ombrone).\nCaratteristiche e riconoscimento.\nAppare molto simile ai membri del genere \"Barbus\" autoctoni dell'Italia ma:\nCollegamenti esterni.\nhttp://www.fishbase.de/Summary/speciesSummary.php?ID=46094&amp;genusname=Barbus&amp;speciesname=graellsii"}
{"id": "1854634", "revid": "110157", "url": "https://it.wikipedia.org/wiki?curid=1854634", "title": "Microregione di Frederico Westphalen", "text": "Frederico Westphalen \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 27 comuni:"}
{"id": "1854637", "revid": "1186766", "url": "https://it.wikipedia.org/wiki?curid=1854637", "title": "Barbo spagnolo", "text": ""}
{"id": "1854638", "revid": "110157", "url": "https://it.wikipedia.org/wiki?curid=1854638", "title": "Alpestre", "text": "Alpestre \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854639", "revid": "339392", "url": "https://it.wikipedia.org/wiki?curid=1854639", "title": "Barbo di Graells", "text": ""}
{"id": "1854640", "revid": "339392", "url": "https://it.wikipedia.org/wiki?curid=1854640", "title": "Barbus graellsi", "text": ""}
{"id": "1854643", "revid": "88740", "url": "https://it.wikipedia.org/wiki?curid=1854643", "title": "Videogiochi de I Cavalieri dello zodiaco", "text": "Dalla loro nascita i \"Cavalieri dello zodiaco\" hanno ispirato diversi videogiochi di combattimento e strategia per varie console e PC, tutti i videogiochi sono basati sui personaggi della serie classica anni 80.\nLa maggior parte dei giochi sono usciti solo in Giappone (specialmente i primi), alcuni sono usciti anche in Europa (specialmente gli ultimi videogiochi sulla saga di \"Hades\"), ma nessuno \u00e8 uscito ufficialmente nel mercato statunitense. I giochi per PS2, PS3, PS4 per cellulari e online sono stati lanciati oltre che in Europa anche in Cina e Brasile.\n\"Saint Seiya: Ougon Densetsu\".\nPicchiaduro a scorrimento e gioco di ruolo uscito nel 1986 per NES.\nIl giocatore gioca con Pegasus e gli altri Cavalieri di bronzo portandoli a conquistare l'armatura ed altri combattimenti fino a sconfiggere i Cavalieri d'argento.\n\"Saint Seiya: Ougon Densetsu Kanketsu Hen\".\nPicchiaduro a scorrimento e gioco di ruolo uscito nel 1988 per NES.\n\u00c8 la continuazione del gioco precedente: il giocatore gioca con Pegasus e gli altri Cavalieri di bronzo per sconfiggere i dodici Cavalieri d'oro e il Grande Sacerdote Arles.\n\"Saint Seiya: Ougon Densetsu Hen Perfect Edition\".\nPicchiaduro a scorrimento e gioco di ruolo uscito nel 2003 per WonderSwan Color.\n\u00c8 il remake del videogioco \"Saint Seiya: Ougon Densetsu\" per NES, che si distingue dall'originale per l'aggiunta di animazioni e di qualche dialogo, eliminazione di alcuni combattimenti (ad esempio contro i Cavalieri neri) ed un miglioramento della grafica.\n\"Saint Paradise\".\nGioco di ruolo uscito nel 1992 per Game Boy.\nIl giocatore gioca con Pegasus e gli altri Cavalieri di bronzo in versione \"super deformed\" percorrendo tutta la serie animata (esclusa la parte di Asgard) dalla fine della Guerra Galattica fino alla saga di Nettuno, cercando di sconfiggere tutti i nemici che incontra.\n\"Saint Seiya Typing Ryusei Ken\".\nGioco di ruolo e a quiz uscito nel 2003 per PC.\nIl giocatore gioca con Pegasus e gli altri Cavalieri di bronzo portandoli a conquistare l'armatura ed altri combattimenti fino a vincere la Guerra Galattica e a sconfiggere i Cavalieri d'oro e il Grande Sacerdote Arles. Tutto il gioco \u00e8 gestito con la tastiera, e i combattimenti si basano sulla velocit\u00e0 di digitazione di alcune frasi.\nPlayStation 2.\nDopo l'uscita della serie animata di \"Hades\" sono usciti parallelamente anche due videogiochi per la PlayStation 2.\nIl primo videogioco ispirato alla saga delle 12 case dei cavalieri d'oro, mentre il secondo proprio alla serie di \"Hades\".\n\"I Cavalieri dello zodiaco - Il Santuario\".\nPicchiaduro a incontri uscito nel 2005 per PS2.\n\"I Cavalieri dello zodiaco - Hades\".\nPicchiaduro a incontri uscito nel 2006 per PS2.\nPlayStation 3.\nSono usciti in totale (rispettivamente nel 2011 e nel 2013) due giochi per PlayStation 3 ispirati ai \"Cavalieri dello zodiaco\". Nel dettaglio:\n\"I Cavalieri dello zodiaco - Cronache di guerra\".\nNoto in patria come \"Saint Seiya Senki\", ed internazionalmente come \"Saint Seiya: Sanctuary Battle\" \u00e8 il primo gioco per PS3 ad essere commercializzato. Pubblicato prima per il mercato giapponese e (nel 2012) successivamente su quello europeo e brasiliano. Di genere action e picchiaduro ad incontri ripercorre la storia della battaglia delle Dodici Case, pi\u00f9 varie missioni dedicate ai singoli personaggi.\n\"Saint Seiya: Brave Soldiers\".\nPicchiaduro Bandai uscito nell'autunno 2013 per il mercato giapponese, europeo e brasiliano. \u00c8 il primo picchiaduro a comprendere la modalit\u00e0 storia con i personaggi della serie TV del 1987 e delle serie OAV \"Hades\" seguendo la trama del manga. Il gioco comprende infatti solo i capitoli delle 12 case, il capitolo di Nettuno e quello di Hades.\nPlayStation 4 e PC.\n\"Saint Seiya: Soldiers' Soul\" (videogioco picchiaduro in CGI per PS3, PS4 e PC, contiene tutte le 4 saghe dell'anime classico anni 80 con relativi personaggi ed introduce corazze tratte da \"\", uscito nel 2015-16.\nVideogiochi portatili.\nSono stati realizzati anche dei videogiochi portatili con il gioco nella memoria del dispositivo.\n\"Explode, Pegasus Ryuseiken\".\nGioco del 1987, bisogna controllare Pegasus e farlo lottare contro Phoenix per salvare la dea Atena.\n\"Sanctuary Armageddon\".\nGioco del 1988, \u00e8 ambientato al Grande Tempio, dove il giocatore manovra Pegasus contro Cancer, Ioria e Scorpio finch\u00e9 non riesce a vincere 15 round.\n\"Burn! Seven Sense\".\nGioco del 1988, \u00e8 ambientato ad Asgard, qui il giocatore controlla Pegasus e dovr\u00e0 affrontare Hilda di Polaris, cercando di evitare che Sirio, Andromeda e Cristal vengano feriti.\n\"Saint Paradise - Battle of the 12 Temples\".\nGioco del 1992, i personaggi sono disegnati in stile super deformed ed il compito del giocatore sar\u00e0 quello di scegliere tra Pegasus o Arles, dopodich\u00e9 dovr\u00e0 affrontare l'altro personaggio.\n\"I Cavalieri dello zodiaco - Electronic Game\".\nGioco del 2001 venduto in Italia dalla Giochi Preziosi, \u00e8 un gioco picchiaduro in cui il giocatore manovra Pegasus o Sirio in 20 combattimenti, che vengono superati se si vincono 2 round su 3.\n\"I Cavalieri dello zodiaco - Il duello decisivo\".\nGioco del 2008 venduto in Italia dalla Giochi Preziosi, similmente al precedente \u00e8 un gioco picchiaduro in cui bisogner\u00e0 scegliere se interpretare Pegasus o Phoenix in una serie di combattimenti.\nSaint Seiya Galaxy Card Battle (Smartphone).\nVideogioco di carte (rappresentanti scene o personaggi delle varie produzioni animate della Toei Animation) misto a picchiaduro uscito in Giappone nell'aprile 2012 per smartphone.\n\"Saint Seiya \u03a9 Ultimate Cosmo\" (PSP).\n\"Saint Seiya \u03a9 Ultimate Cosmo\": videogioco Bandai sulla serie omonima uscito in autunno del 2012 per il mercato Giapponese, per console PSP. Si tratta dell'unico titolo a non essere basato sull'adattamento animato del manga originale, bens\u00ec sulla serie animata originale prodotta dalla Toei Animation nel 2012.\n\"Saint Seiya Cosmo Slotte\" (Cellulari).\n\"Saint Seiya Cosmo Slotte\": videogioco Nanco/Bandai, che mescola elementi RPG e di carte, uscito in Giappone all'inizio del 2014, per cellulari.\n\"Saint Seiya Legend of Sanctuary\" (iPhone).\nPuzzle game ispirato al film in CG, \"I Cavalieri dello zodiaco - La leggenda del Grande Tempio\". Uscito in Giappone nel corso del 2014 per iPhone.\n\"Saint Seiya Cosmo Fantasy\".\nVideogioco per cellulari uscito nel gennaio 2016 per iOS e nell'aprile dello stesso anno per Android in Giappone mentre nel resto del mondo \u00e8 stato reso disponibile dalla fine di novembre 2017; si tratta di un GdR dove il giocatore ha la possibilit\u00e0 di schierare una squadra di massimo cinque personaggi contro i nemici, che verranno affrontati automaticamente, l'intervento del giocatore sar\u00e0 esclusivamente legato alla scelta delle abilit\u00e0 speciali da utilizzare una volta che queste saranno state caricate.\n\"Saint Seiya: Awakening\".\nRealizzato da \"Saint Seiya Tencent\" nel 2017, RPG per smartphone con tutti i personaggi della serie classica anni 80, uscito nel giugno 2019.\n\"Saint Seiya: Galaxy Spirits\".\nVideogioco per cellulari con i personaggi della serie classica anni 80 uscito a maggio 2019 per i dispositivi Android.\n\"Saint Seiya Shining Soldiers\".\nRealizzato da Bandai Namco Games, GdR per smartphone con tutti i personaggi delle varie serie animate, uscito nel febbraio 2020.\nAltri videogiochi.\nPachinko.\nDei Pachinko sono stati prodotti in Giappone nel corso del 2011 per celebrare il venticinquesimo anniversario della serie. Per l'occasione molte scene della saga classica sono state rifatte a nuovo ed inserite come clip. Alla prima serie, tra il 2013 e il 2015, sono seguiti altri pachinko e pachislot contenenti come contenuti extra la saga dei Silver Saint e la saga di Poseidon. Nuovi pachislot sulla serie classica di Saint Seiya anni 80 sono usciti in Giappone nel 2017.\n\"Saint Seiya - Online Game\".\nInizialmente previsto per l'estate del 2009, un gioco online \u00e8 stato realizzato da SEGA, con la registrazione della colonna sonora negli studi americani di Los Angeles. Il gioco \u00e8 uscito ufficialmente nel corso del 2013.\nAltre apparizioni.\nI personaggi della serie classica de \"I Cavalieri dello zodiaco\" sono presenti anche nei seguenti videogiochi:"}
{"id": "1854644", "revid": "110157", "url": "https://it.wikipedia.org/wiki?curid=1854644", "title": "Ametista do Sul", "text": "Ametista do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854645", "revid": "281901", "url": "https://it.wikipedia.org/wiki?curid=1854645", "title": "Pseudorasbora", "text": "Pseudorasbora, \u00e8 un genere di pesci d'acqua dolce appartenente alla famiglia Cyprinidae.\nDistribuzione e habitat.\nTutte le specie sono originarie dell'estremo Oriente, dove sono diffuse nelle acque dolci della Cina: \"P. parva\" \u00e8 diffusa anche in Siberia e Coree mentre \"P. pumila\" soltanto nell'arcipelago giapponese. \"P. parva\" \u00e8 stata introdotta in Europa dove si \u00e8 rivelata essere una specie invasiva.\nDescrizione.\nPresentano un corpo allungato e idrodinamico, compresso ai fianchi, tipico dei ciprinidi, con dorso convesso e ventre pi\u00f9 lineare.\nLe dimensioni variano dai 5,5 cm di \"P. interrupta\" agli 11,7 di \"P. elongata\".\nSpecie.\nIl genere attualmente comprende 4 specie:"}
{"id": "1854646", "revid": "74801", "url": "https://it.wikipedia.org/wiki?curid=1854646", "title": "Cai\u00e7ara", "text": "Cai\u00e7ara \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854647", "revid": "1915706", "url": "https://it.wikipedia.org/wiki?curid=1854647", "title": "Formoterolo fumarato", "text": "Il formoterolo, \u00e8 un agonista \u03b22 selettivo di lunga durata d'azione (fino a 12 ore). Salificato con l'acido fumarico costituisce il principio attivo di numerosi farmaci con indicazione specifica contro alcune malattie ostruttive respiratorie di tipo reversibile. Il formoterolo \u00e8 un farmaco utilizzato per prevenire e trattare l'asma, la broncopneumopatia cronica ostruttiva (BPCO) e le malattie nelle quali si ha costrizione dei bronchi causata da esposizione al freddo, da sostanze che provocano allergia o da sforzo. Viene di solito somministrato sotto forma di spray PMDI o di polvere da inalare DPI. Viene commercializzato anche in combinazione con altri broncodilatatori oppure in associazione ad antinfiammatori di tipo corticosteroideo.\nIn Italia il farmaco \u00e8 venduto dalla societ\u00e0 farmaceutica Sigma-tau con il nome commerciale di \"Eolus\" nella formulazione farmaceutica di soluzione pressurizzata per inalazione, nonch\u00e9 da altre societ\u00e0 come medicinale equivalente.\nFarmacodinamica.\nFormoterolo agisce come un agonista estremamente potente e selettivo dei recettori \u03b22-adrenergici. Il farmaco presenta un inizio d'azione molto rapido (variabile da 1 a 3 minuti) ed un effetto broncodilatatore che si prolunga fino a 12 ore dall'assunzione.\nL'effetto broncodilatatore risulta particolarmente evidente nei soggetti con broncopneumopatia cronica ostruttiva reversibile. Negli studi sperimentali la molecola ha evidenziato anche propriet\u00e0 antinfiammatorie e azione di inibizione della liberazione di istamina e di leucotrieni da parte delle mastcellulule polmonari umane.\nFarmacocinetica.\nUna volta assunto per via inalatoria formoterolo viene assorbito in misura ridotta attraverso gli alveoli polmonari, mentre in misura maggiore viene deglutito e quindi assorbito dal tratto gastroenterico. Quando assunto per via orale la concentrazione plasmatica massima (Cmax) viene raggiunta entro 1 ora dalla somministrazione. Formoterolo si lega alle proteine plasmatiche in misura del 61-64%, per il 34% circa legandosi all'albumina.\nNell'organismo il farmaco viene metabolizzato, principalmente a livello epatico, tramite O-demetilazione e tramite reazioni di glucuronazione.\nL'emivita di eliminazione terminale \u00e8 di circa 10 ore. Il 67% della dose assunta \u00e8 escreta per via renale, principalmente sotto forma di metaboliti, e la rimanente quantit\u00e0 nelle feci.\nUsi clinici.\nFormoterolo viene utilizzato nella prevenzione e nel trattamento del broncospasmo in pazienti affetti da broncopneumopatie ostruttive, come ad esempio l'asma bronchiale e la bronchite cronica, associate o meno ad enfisema. Trova inoltre indicazione nel caso di broncospasmo da attivit\u00e0 fisica o da sforzo, da freddo, oppure causato da allergeni.\nEffetti collaterali ed indesiderati.\nAnche in corso di trattamento con formoterolo, cos\u00ec come per altri \u03b22-agonisti, si pu\u00f2 assistere al fenomeno chiamato broncospasmo paradosso, cio\u00e8 ad una reazione totalmente contraria ed opposta a quella normalmente indotta da un broncodilatatore. In caso si verifichi tale evento la terapia deve cessare immediatamente.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmaceutica. \u00c8 inoltre controindicato nei pazienti affetti da tachiaritmia, blocco atrioventricolare di terzo grado, stenosi subaortica ipertrofica idiopatica, cardiomiopatia ipertrofica ostruttiva, sindrome del QT lungo, grave ipertiroidismo.\nNon deve essere assunto da bambini con meno di sei anni di et\u00e0.\nDosi terapeutiche.\nPer i bambini con pi\u00f9 di 6 anni di et\u00e0, gli adulti ed i pazienti anziani la terapia di mantenimento e profilassi prescritta, per via inalatoria, \u00e8 pari ad 1-2 spruzzi da 12 microgrammi (12-24 mcg) due volte al giorno. In situazioni assolutamente occasionali possono essere assunti durante il giorno, per ottenere un sollievo sintomatico, 1-2 spruzzi aggiuntivi oltre a quelli consigliati per la terapia di mantenimento.&lt;br&gt;\nNella profilassi del broncospasmo da attivit\u00e0 fisica oppure prima di una possibile esposizione ad un allergene noto, possono essere inalati 1-2 spruzzi da 12 mcg, con almeno un quarto d'ora di anticipo.\nGravidanza e allattamento.\nIl profilo di sicurezza di formoterolo durante la gravidanza e l'allattamento non \u00e8 ancora stato adeguatamente stabilito. Il farmaco in studi in vivo \u00e8 risultato teratogeno.\nLa Food and Drug Administration (FDA) ha inserito il formoterolo in classe C per l'uso in gravidanza. In questa classe sono inseriti i farmaci privi di studi controllati sulle donne ma i cui studi sugli animali hanno rilevato effetti dannosi sul feto (teratogenico, letale o altro), oppure i farmaci per i quali non sono disponibili studi n\u00e9 sull'uomo n\u00e9 sull'animale.\nL'uso di questa tipologia di farmaci in gravidanza dovrebbe essere perci\u00f2 evitato per quanto possibile, ad eccezione di casi selezionati nei quali il beneficio atteso giustifica il potenziale rischio per il feto.\nFormoterolo come altri farmaci \u00df2-agonisti pu\u00f2 indurre un effetto di rilassamento sulla muscolatura liscia uterina e quindi inibire il travaglio a causa della inibizione delle contrazioni.\nNon \u00e8 noto se formoterolo venga escreto nel latte materno. Tuttavia studi sperimentali sugli animali hanno messo in evidenza che la molecola pu\u00f2 essere ritrovata nel latte delle ratte trattate.\nIl farmaco precauzionalmente non deve essere utilizzato da donne che allattano al seno.\nSovradosaggio.\nIn caso di sovradosaggio da formoterolo si possono verificare sintomi tipici dei \u03b22-stimolanti: nausea, vomito, cefalea, tremori, sonnolenza, palpitazioni, tachicardia, aritmia ventricolare, ipertensione arteriosa, acidosi metabolica, ipokaliemia, iperglicemia.\nAvvertenze.\n\"Corticosteroidi (budesonide, beclometasone, mometasone):\" quando il formoterolo \u00e8 somministrato in associazione a budesonide, beclometasone o mometasone, deve essere preso in considerazioni anche il profilo farmacologico del corticosteroide, cio\u00e8 devono essere considerate anche controindicazioni, avvertenze, interazioni farmacologiche, effetti collaterali e tossicit\u00e0 della budesonide, del beclometasone e del mometasone. L'associazione del formoterolo con budesonide, beclometasone o mometasone non \u00e8 indicata nel trattamento iniziale dell'asma bronchiale. L'associazione del formoterolo con il corticosteroide per via inalatoria \u00e8 indicato nel trattamento di mantenimento dell'asma; una volta raggiunto il controllo della malattia, il formoterolo deve essere sospeso e la cura dell'asma deve continuare con il corticosteroide per inalazione. Nel trattamento della BPCO, l'associazione formoterolo pi\u00f9 budesonide \u00e8 indicata nelle forme moderate-gravi (FEV1 &lt; 50% dell'atteso) caratterizzate da frequenti riacutizzazioni\n\"Terapia di mantenimento dell'asma:\" il formoterolo \u00e8 indicato nel trattamento dell'asma in associazione ai corticosteroidi per via inalatoria. Il formoterolo non deve essere somministrato in monoterapia. La somministrazione in monoterapia dei farmaci beta2-agonisti a lunga durata d'azione (LABA), come il formoterolo, \u00e8 stata associata ad un aumento del rischio composito di morte correlata all'asma, intubazione e ospedalizzazione; tale rischio \u00e8 risultato particolarmente elevato nei bambini di et\u00e0 compresa fra 4 e 11 anni. L'associazione di formoterolo alla terapia corticosteroidea inalatoria nei pazienti che non controllano l'asma con basse dosi di corticosteroide migliora la funzione polmonare e riduce le esacerbazioni della malattia e il ricorso ai beta2-agonisti a breve durata d'azione (farmaci \u201cal bisogno\u201c).\n\"Lattosio:\" alcune specialit\u00e0 contenenti formoterolo pi\u00f9 budesonide contengono lattosio. La quantit\u00e0 di lattosio erogata per singola inalazione (meno di 1\u00a0mg/inalazione) \u00e8 in genere tollerata nei pazienti che presentano intolleranza al lattosio (la quantit\u00e0 di lattosio tollerata \u00e8 soggettiva e pu\u00f2 variare nel tempo: dosi singole fino a 5-10 g di lattosio sono tollerate)."}
{"id": "1854650", "revid": "113172023", "url": "https://it.wikipedia.org/wiki?curid=1854650", "title": "Strategia r-K", "text": "In ecologia, la strategia r-K o selezione r-K \u00e8 un modello teorico che descrive la dinamica attraverso la quale una popolazione di una determinata specie cresce e si afferma in un ecosistema.\nFondamenti.\nIl modello fu proposto da Edward Osborne Wilson e Robert MacArthur nel 1967, sulla base dei loro studi sulla biogeografia insulare, e descrive gli aspetti fondamentali con cui la popolazione di una specie varia nel corso del tempo in un ambiente.\nGli studi sulla dinamica delle popolazioni analizzano i fenomeni nel breve periodo sotto l'aspetto biometrico, definendo parametri quantitativi quali il ritmo di crescita e la distribuzione di et\u00e0, ma non prendono in esame la dinamica nel lungo periodo, ovvero il destino che avr\u00e0 una determinata specie in un ambiente dinamico. La teoria sulla selezione r-K definisce le basi ecologiche ed etologiche si cui si fonda la dinamica di una popolazione, ponendo i presupposti per l'elaborazione di modelli previsionali che definiscano le potenzialit\u00e0 di successo di una determinata specie.\nLa teoria, espressa in termini quantitativi, si basa fondamentalmente sul rapporto di due variabili che sono, rispettivamente, il potenziale biotico e la capacit\u00e0 portante dell'ambiente.\nIl concetto di \"potenziale riproduttivo\" o \"potenziale biotico\" fu elaborato da Chapman nel 1928. Chapman defin\u00ec il potenziale biotico come la capacit\u00e0 intrinseca degli organismi di aumentare di numero e lo mise in relazione a parametri demografici quantificabili, quali il numero di individui di una generazione, il rapporto numerico fra i sessi, la frequenza degli eventi riproduttivi nell'unit\u00e0 di tempo, e ad altri meno quantificabili come la capacit\u00e0 di sopravvivenza.\nIl concetto di \"capacit\u00e0 portante dell'ambiente\" o \"capacit\u00e0 biologica specifica\" (detta \"carrying capacity\" in inglese) fu elaborato matematicamente dallo statistico Pierre Fran\u00e7ois Verhulst nel 1838. La capacit\u00e0 portante esprime il numero massimo di individui che possono essere mantenuti stabilmente in un ambiente.\nLa teoria della selezione r-K applica come modello matematico l'equazione di Verhulst:\nformula_1\ndove:\nRelazione fra potenziale biotico (riproduttivo) e capacit\u00e0 portante ambientale.\nSotto l'aspetto ecologico, le due variabili sono reciprocamente indipendenti.\nIl potenziale biotico \u00e8 una variabile associata alle caratteristiche intrinseche della specie. Nel breve periodo prescinde dalle condizioni ambientali e pu\u00f2 essere rappresentata dall'equazione di Chapman:\nformula_2\nIntegrando questa funzione, si ottiene la relazione\nformula_3\nCome si pu\u00f2 osservare, l'entit\u00e0 di una popolazione dipende dal numero di individui nella generazione parentale e dal fattore tempo e procede in termini esponenziali. Questa relazione ha per\u00f2 un valore esclusivamente teorico in quanto non tiene conto della resistenza opposta dall'ambiente, ovvero la capacit\u00e0 portante. La capacit\u00e0 portante \u00e8 associata a caratteristiche sia della specie sia dell'ambiente. Il suo valore \u00e8 tanto pi\u00f9 alto quanto minore \u00e8 la resistenza offerta dall'ambiente a una determinata specie.\nOsservando l'equazione di Verhulst, si deduce che, per ogni specie, la dinamica della popolazione segue una curva il cui andamento dipende contemporaneamente dal potenziale riproduttivo e dal rapporto tra entit\u00e0 della popolazione all'attualit\u00e0 e capacit\u00e0 portante dell'ambiente:\nIn definitiva, l'equazione di Verhulst sintetizza matematicamente la dinamica della popolazione di una specie in un determinato ambiente in funzione del rapporto fra le variabili r e K e del grado di sviluppo della popolazione. In sintesi si possono verificare le seguenti condizioni:\nSecondo la teoria della selezione r-K, le diverse specie attuano strategie di sviluppo demografico differenti. Si possono distinguere due casi estremi, indicati rispettivamente come \"strategia r\" e \"strategia K\". Fra questi due modelli di riferimento esistono in natura vari casi intermedi che, secondo l'andamento tendenziale, si riconducono a uno dei due casi estremi.\nStrategia R.\n\u00c8 definita \"strategia R\" la dinamica di popolazione basata sul potenziale riproduttivo. Le popolazioni di specie a strategia r sono caratterizzate, nel breve periodo, da ritmi di crescita esponenziali che si verificano finch\u00e9 le condizioni ambientali sono favorevoli. La popolazione cresce e colonizza rapidamente l'ambiente fino a raggiungere un picco che dipende, naturalmente, dalla capacit\u00e0 portante dell'ambiente. A queste fasi di gradazione si alternano crolli repentini dovuti a una drastica riduzione del fattore K: il superamento della capacit\u00e0 portante ha un impatto tale da ridurre il fattore K. Di conseguenza la popolazione si trover\u00e0 su livelli non sostenibili che ne causano la drastica riduzione.\nLa curva di crescita della popolazione ha un andamento a J nella fase di gradazione, mentre nel lungo periodo \u00e8 caratterizzata da andamenti decrescenti pi\u00f9 o meno inclinati.\nLe specie a strategia r sono caratterizzate da elementi che denotano una notevole capacit\u00e0 di \"invasione\" dell'ambiente ma anche una sostanziale instabilit\u00e0:\nSotto l'aspetto etologico, specie con questa strategia, usano scarse cure alla prole e mostrano una notevole competizione intraspecifica. Gli individui si sviluppano rapidamente raggiungendo in tempi brevi l'et\u00e0 riproduttiva. Nonostante l'elevata mortalit\u00e0, che si identifica materialmente con la capacit\u00e0 portante dell'ambiente, l'elevata prolificit\u00e0 e il frequente ricambio generazionale sono in grado di garantire intensi ritmi di crescita.\nLa resistenza dell'ambiente si esprime con la pressione ecologica sulla specie. Quando si raggiunge il punto critico, con il superamento della capacit\u00e0 portante, si innescano reazioni omeostatiche che portano al crollo repentino della popolazione a causa di un incremento notevole del tasso di mortalit\u00e0: sono fattori di mortalit\u00e0 l'insufficienza delle risorse alimentari determinata dalla competizione intraspecifica, l'insorgenza di malattie a decorso epidemico, l'incremento delle popolazioni degli organismi antagonisti, nella fattispecie predatori e parassiti.\nLe specie a strategia R si annoverano, in generale, fra i microrganismi (batteri, funghi, protisti, alghe) e gli invertebrati. Fra i vertebrati rientrano per lo pi\u00f9 i pesci e gli anfibi. Le piante, entro certi aspetti, si riconducono alla strategia R, tuttavia manifestano la pi\u00f9 alta espressione soprattutto le specie erbacee annuali. Sotto l'aspetto funzionale, tali specie si collocano principalmente fra gli organismi produttori, i consumatori primari e i saprofiti.\nStrategia K.\n\u00c8 definita \"strategia K\" la dinamica di popolazione basata sulla capacit\u00e0 di adattamento e sopravvivenza. Le popolazioni delle specie a strategia K hanno ritmi di crescita lenti e, una volta saturata la capacit\u00e0 portante dell'ambiente, si assestano su un livello di equilibrio, con oscillazioni \"fisiologiche\" intorno a questo valore.\nA differenza delle specie a strategia r, la popolazione non subisce i repentini crolli che si verificano al culmine della gradazione. La curva di lungo periodo \u00e8 infatti rappresentata da una sigmoide o \"curva logistica\" la cui regressione statistica si avvicina asintoticamente a una retta orizzontale con ordinata correlata alla capacit\u00e0 portante.\nLe specie a strategia K sono caratterizzate da elementi che denotano una crescita demografica lenta ma sostanzialmente stabile. Il flusso di energia e materia \u00e8 infatti indirizzato sulla capacit\u00e0 di adattamento e sopravvivenza, pi\u00f9 che sul potenziale riproduttivo:\nSotto l'aspetto etologico, le specie con questa strategia manifestano comportamenti che tendono a instaurare condizioni di equilibrio. Gli individui si sviluppano lentamente e una volta raggiunta l'et\u00e0 adulta sono in grado di riprodursi per tempi relativamente lunghi, presentando una certa longevit\u00e0. Il basso grado di prolificit\u00e0 \u00e8 compensato dalla cura della prole, comportamento che riduce notevolmente la mortalit\u00e0 fino all'et\u00e0 riproduttiva. La competizione intraspecifica \u00e8 limitata - almeno fra gli animali - da comportamenti che tendono a prevenirla, come ad esempio la territorialit\u00e0. I fattori di controllo naturali, rappresentati dalle malattie e dagli antagonisti naturali, hanno un basso impatto, perci\u00f2 tendono a mantenere costante il tasso di mortalit\u00e0 senza bruschi incrementi, come avviene invece nella strategia r.\nLe specie a strategia K si annoverano principalmente fra gli uccelli e i mammiferi e alcuni rettili, ma va precisato che in queste categorie sistematiche sono frequenti anche specie a strategia r. Sotto l'aspetto funzionale occupano in generale i vertici delle catene alimentari ma si collocano, con alcune prerogative, anche fra i consumatori primari (es. i grandi erbivori).\nAspetti pratici.\nStrategie di sviluppo e successioni ecologiche.\nDi particolare interesse \u00e8 la relazione che lega la strategia di sviluppo con le caratteristiche intrinseche degli ecosistemi. Entrambe le strategie presentano vantaggi e svantaggi, determinando le condizioni per un'affermazione secondo il contesto.\nLe specie a strategia r sono comunemente definite, secondo il punto di vista, \"opportuniste\" o \"pioniere\". Tali specie sono infatti in grado di sfruttare condizioni favorevoli transitorie, colonizzando rapidamente l'ambiente, ma le loro popolazioni cadono drasticamente al sopraggiungere di condizioni sfavorevoli. Si trovano in condizioni di vantaggio biologico a bassi livelli di biodiversit\u00e0 e in occasione di flussi eccedenti di energia e materia. Per questi motivi le specie a strategia r hanno il sopravvento negli ecosistemi giovani, in quelli degradati e, in generale, in quelli soggetti a forti variazioni stagionali.\nLe specie a strategia K sono invece molto pi\u00f9 esigenti e necessitano di condizioni ambientali stabili e in equilibrio. In tali condizioni manifestano una notevole competitivit\u00e0 arrivando a colonizzare stabilmente l'ecosistema. Si trovano in condizioni di vantaggio ad alti livelli di biodiversit\u00e0 e con flussi di energia e materia stabili. Per questi motivi le specie a strategia K hanno il sopravvento negli ecosistemi maturi e in quelli pi\u00f9 produttivi.\nStrategie di sviluppo e degrado ambientale.\nIn condizioni di equilibrio, una comunit\u00e0 allo stadio climacico, o prossima ad esso, vede una forte affermazione delle specie a strategia K. Le specie a strategia r, pur essendo presenti, non sono in grado di espletare il loro potenziale riproduttivo in quanto le dinamiche di popolazione sono smorzate dalla capacit\u00e0 di reazione omeostatica dell'ecosistema maturo.\nLa superiorit\u00e0 biologica della strategia K presenta tuttavia una debolezza intrinseca nella forte dipendenza dalle condizioni di equilibrio e stabilit\u00e0. Situazioni di squilibrio, anche temporanee, causate da eventi di degrado ambientale hanno effetti disastrosi proprio su queste specie.\nStrategie di sviluppo e agrosistemi.\nUn aspetto di grande importanza pratica \u00e8 la ripartizione fra specie a strategie K e r negli agrosistemi. Per la loro peculiarit\u00e0, gli agrosistemi offrono le condizioni ambientali ottimali per lo sviluppo delle specie a strategia r: il basso grado di biodiversit\u00e0 e l'intenso flusso energetico transitorio, dovuto all'apporto di energia ausiliaria (concimazione), sono le cause delle pullulazioni dei fitofagi, per lo pi\u00f9 insetti e altri artropodi."}
{"id": "1854651", "revid": "767487", "url": "https://it.wikipedia.org/wiki?curid=1854651", "title": "Constantina (Brasile)", "text": "Constantina \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854654", "revid": "62221", "url": "https://it.wikipedia.org/wiki?curid=1854654", "title": "Edward O. Wilson", "text": ""}
{"id": "1854655", "revid": "110157", "url": "https://it.wikipedia.org/wiki?curid=1854655", "title": "Cristal do Sul", "text": "Cristal do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854657", "revid": "110157", "url": "https://it.wikipedia.org/wiki?curid=1854657", "title": "Dois Irm\u00e3os das Miss\u00f5es", "text": "Dois Irm\u00e3os das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854658", "revid": "287204", "url": "https://it.wikipedia.org/wiki?curid=1854658", "title": "Joachim Patinir", "text": "Specializzato in paesaggi e soggetti storici, fu uno dei primi specialisti nella rappresentazioni di vedute, raccogliendo l'eredit\u00e0 della scuola danubiana.\nBiografia.\nFormatosi a Bruges presso Gerard David, si trasfer\u00ec ad Anversa dove nel 1515 si iscrisse alla locale gilda dei pittori. Una mancanza quasi assoluta di documentazione sulla sua vita e la sua opera rende particolarmente difficile la ricostruzione della sua attivit\u00e0, aggravata dalla confusione che si \u00e8 accumulata nei secoli riguardo alle numerose opere non autografe ed alle mediocri derivazioni di seguaci e copisti. Solamente cinque quadri sono firmati dall'artista: \"Fuga in Egitto\", \"San Girolamo\" (Karlsruhe), \"Battesimo di Cristo\", \"San Girolamo\" (Madrid), \"Tentazione di sant'Antonio\".\nMolti altri gli sono stati attribuiti grazie a affinit\u00e0 stilistiche; a tal riguardo basti pensare che solo il museo del Prado ne espone ventuno.\nIn giovent\u00f9 guard\u00f2 sicuramente le opere di Hieronymus Bosch, dal quale riprese il gusto visionario e la particolare capacit\u00e0 di evocare scenari fantastici pieni di dettagli realistici assemblati in maniera fantasiosa. La sua evoluzione artistica lo condusse alla produzione di opere paesaggistiche contenenti figure di grandi dimensioni, fino ad una miniaturizzazione delle stesse, tale da renderle elementi di un microcosmo.\nGradualmente i paesaggi presero il sopravvento. Rappresentati con toni di verde e di blu cobalto, con accesi contrasti tra parti di territorio serenamente abitate e parti selvagge, sconvolte da una natura bizzarra e densa di suggestioni.\nSe la sua arte eccelleva, come si \u00e8 detto, nel paesaggio, pi\u00f9 limitato era nella pittura di figure, che considerava certamente un soggetto poco attraente, pi\u00f9 che altro un pretesto per mettere in scena le sue ambiziose vedute naturali. Per questa ragione si leg\u00f2 ai principali maestri anversesi, tra cui in particolare Quentin Metsys, al quale chiese talvolta di dipingere le figure nelle sue opere. \nAlbrecht D\u00fcrer, di cui era intimo amico, fu testimone delle sue seconde nozze.\nFu zio di Herri met de Bles, col quale contribu\u00ec a iniziare la pittura di paesaggio."}
{"id": "1854661", "revid": "110157", "url": "https://it.wikipedia.org/wiki?curid=1854661", "title": "Engenho Velho", "text": "Engenho Velho \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854662", "revid": "767487", "url": "https://it.wikipedia.org/wiki?curid=1854662", "title": "Il maggiore Brady", "text": "Il maggiore Brady (\"War Arrow\") \u00e8 un film del 1953 diretto da George Sherman."}
{"id": "1854664", "revid": "62221", "url": "https://it.wikipedia.org/wiki?curid=1854664", "title": "Strategia r", "text": ""}
{"id": "1854665", "revid": "767487", "url": "https://it.wikipedia.org/wiki?curid=1854665", "title": "Parrocchie della Giamaica", "text": "Le parrocchie della Giamaica sono la suddivisione territoriale di primo livello del Paese e sono pari a 14; sono raggruppate in tre contee, prive di valenza amministrativa e dotate di un rilievo esclusivamente storico.\nLista.\nLe parrocchie di Kingston e Saint Andrew formano insieme la \"Kingston and St. Andrew Corporation\"."}
{"id": "1854669", "revid": "110157", "url": "https://it.wikipedia.org/wiki?curid=1854669", "title": "Erval Seco", "text": "Erval Seco \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854670", "revid": "287204", "url": "https://it.wikipedia.org/wiki?curid=1854670", "title": "Strategia K", "text": ""}
{"id": "1854673", "revid": "712828", "url": "https://it.wikipedia.org/wiki?curid=1854673", "title": "Bongo (Guerre stellari)", "text": ""}
{"id": "1854674", "revid": "110157", "url": "https://it.wikipedia.org/wiki?curid=1854674", "title": "Frederico Westphalen", "text": "Frederico Westphalen \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854678", "revid": "110157", "url": "https://it.wikipedia.org/wiki?curid=1854678", "title": "Gramado dos Loureiros", "text": "Gramado dos Loureiros \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854679", "revid": "110157", "url": "https://it.wikipedia.org/wiki?curid=1854679", "title": "Ira\u00ed", "text": "Ira\u00ed \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854681", "revid": "110157", "url": "https://it.wikipedia.org/wiki?curid=1854681", "title": "Bug-Jargal", "text": "Bug-Jargal \u00e8 un romanzo di Victor Hugo scritto nel 1818, a volte stampato con il sottotitolo \"La rivolta dei negri a San Domingo\".\nDal romanzo \u00e8 stata tratto nel 1890 un melodramma in quattro atti, con i soli tre personaggi protagonisti, su musica di Jos\u00e9 Candido da Gama Malcher (1853-1921) e testi di Vincenzo Valle (1857-1890).\nStoria editoriale.\nPrimo romanzo scritto dall'autore, composto all'et\u00e0 di sedici anni, nasce da un gioco letterario proposto da Hugo al \"Banquet Litt\u00e9raire\", un circolo letterario parigino a cui partecipava assieme ai fratelli e ad altri giovani scrittori. Il gioco consisteva nell'immaginare che alcuni ufficiali, in attesa di una battaglia, si distraessero raccontando a turno una storia. L'unico a terminare il racconto nei quindici giorni previsti fu Hugo. Il manoscritto, conservato alla Biblioth\u00e8que nationale de France porta la data di aprile 1819 (ma i rimaneggiamenti sullo stesso sono del 1825). Una prima stampa avvenne in 5 puntate sulla rivista \"le Conservateur litt\u00e9raire\" (marzo-giugno 1820). Sette anni pi\u00f9 tardi la storia fu rimaneggiata dall'autore e pubblicata anonimamente in volume (1826). Una successiva edizione (1829) aggiunse la divisione in capitoli (in tre volumi capp. 1\u201318, 1-19 e 1-21) e il nome in frontespizio, unificati quindi in 58 capitoli nell'edizione Eug\u00e8ne Renduel (1832), nella forma in cui si presenta ancora oggi.\nHugo fu ispirato probabilmente da \"Adonis ou le Bon N\u00e8gre\" (1798), romanzo di Jean-Baptiste Picquenard, e certamente dalla rivoluzione di Haiti (dal 14 agosto 1791 al 18 novembre 1803) che portarono all'indipendenza nel 1804 (ratificata in Francia nel 1825, pochi mesi prima dell'uscita del volume, anche se la schiavit\u00f9 nell'isola fu ufficialmente abolita nel febbraio 1794).\nTrama.\nNella colonia francese di Santo Domingo in una piantagione, nel 1791, uno schiavo di nome Pierrot s'innamora in segreto della figlia del suo padrone, Maria, fidanzata per\u00f2 a un tale Leopoldo d'Auverney, capitano. Quando, in occasione del loro matrimonio, scoppia una rivolta, Maria viene rapita e Leopoldo si getta alla sua ricerca ma viene catturato dagli insorti e potrebbe essere ucciso se non venisse salvato da uno dei rivoltosi, Bug-Jargal, principe africano (che poi \u00e8 Pierrot), il quale lo conduce dalla ragazza. Si capisce che lei, quando \u00e8 stata rapita, \u00e8 stata invece salvata dalla collera omicida dei rivoltosi. Una volta messi in contatto i due, Bug-Jargal poteva anche fuggire, ma ha deciso nobilmente di tornare e farsi catturare (anche perch\u00e9 per accompagnare d'Auverney dalla bella Maria, aveva lasciato in ostaggio dieci suoi compagni). Quindi viene fucilato.\nAltri personaggi di rilievo sono Biassou, grottesco capo di un'altra banda di insorti, Habibrah, buffone nero che odia in propri padroni (in qualche modo modello del successivo Triboulet in \"Il re si diverte\") e il cane affezionato di Pierrot."}
{"id": "1854683", "revid": "123810683", "url": "https://it.wikipedia.org/wiki?curid=1854683", "title": "Omochiralit\u00e0", "text": "Con il termine omochiralit\u00e0 ci si riferisce, in chimica, a un gruppo di molecole non necessariamente uguali, ma con la stessa configurazione assoluta (R o S). In biologia alcune molecole costituenti gli esseri viventi sono omochirali. Praticamente tutti gli amminoacidi hanno configurazione L e tutti i carboidrati biologicamente rilevanti hanno configurazioni D.\nL'origine dell'omogeneit\u00e0 chirale in natura non \u00e8 ancora chiara come non \u00e8 ancora chiaro se la vita avrebbe potuto evolversi nello stesso modo qualora al posto degli stereoisomeri presenti ci fossero state le loro immagini speculari, ad esempio se tutti gli amminoacidi fossero stati D e non L. In ogni caso, le strutture tridimensionali di macromolecole complesse, come le proteine, non potrebbero formarsi partendo dal racemo e non dagli amminoacidi otticamente puri. \u00c8 stato dimostrato sperimentalmente che gli amminoacidi riescono a formare meglio aggregati partendo da substrati enantiopuri piuttosto che partendo da racemi.\nSi pensa che l'origine dell'omochiralit\u00e0 sia avvenuta in tre passaggi sequenziali: una \"rottura della simmetria\", che crea un piccolo eccesso enantiomerico, una \"amplificazione\", in cui si ha un arricchimento di molecole di una data configurazione, e una \"trasmissione\", in cui l'eccesso enantiomerico interagendo con altre molecole genera stereoselettivamente altre molecole chirali."}
{"id": "1854689", "revid": "767487", "url": "https://it.wikipedia.org/wiki?curid=1854689", "title": "Daniel Vallejos", "text": "Carriera.\nClub.\nVallejos, giunge al Puntarenas in prestito per un periodo di sei mesi dal Club Sport Herediano, squadra con cui ha trascorso la sua intera carriera professionale.\nNazionale.\nDaniel \u00e8 anche un membro della squadra Nazionale della Costa Rica con la quale debutt\u00f2 il 17 aprile 2002 contro la Nazionale del Giappone in Yokohama, e ha competuto nella Coppa del Mondo FIFA del 2002 in Giappone e Corea del Sud.\nCon la Selezione Giovanile gioc\u00f2 il Mondiale Under 20 in Argentina nel 2001."}
{"id": "1854690", "revid": "2071655", "url": "https://it.wikipedia.org/wiki?curid=1854690", "title": "Discografia di Emma Bunton", "text": "Questa \u00e8 la discografia di Emma Bunton, cantante pop britannica che al momento ha pubblicato in totale tre album di inediti, dieci singoli e altrettanti video musicali, sotto diverse etichette discografiche.\nDopo aver fatto parte delle Spice Girls, gruppo di fama mondiale, fino al 2000, ha esordito come solista nell'aprile 2001 con l'album \"A Girl like Me\", certificato disco d'oro. Da questo album sono stati estratti quattro singoli di successo, tra cui una delle sue canzoni pi\u00f9 famose, \"What Took You So Long?\". Il secondo album, \"Free Me\", \u00e8 stato pubblicato nel febbraio 2003 e ne sono estratti alcuni singoli, tra cui \"Maybe\", successo dell'estate di quell'anno. Nel dicembre del 2006 pubblica \"Life in Mono\", album ispirato alla musica anni sessanta contenente cinque cover, che si rivela un fallimento dal punto di vista commerciale.\nAltre.\nQueste canzoni non sono apparse su un album di inediti della cantante n\u00e9 come b-side dei singoli, ma incluse in pubblicazioni non riguardanti Emma Bunton."}
{"id": "1854692", "revid": "1851848", "url": "https://it.wikipedia.org/wiki?curid=1854692", "title": "Mauro Viviani", "text": "Carriera.\nGiocatore.\nNasce calcisticamente nelle file de G.S Campanile, squadra rionale livornese. A 16 anni viene acquistato dal Rosignano Solvay (allora societ\u00e0 professionistica di Serie C) dove disputa due campionati nel ruolo di terzino fluidificante. In seguito approda al , che lo lega con un contratto triennale. Nel 1966 un fallo subito durante una partita amichevole pre-campionato contro l'Empoli gli fa collassare menisco esterno, crociato anteriore e collaterali del ginocchio destro. Dopo una serie di consulti, il Torino decide di affidare l'intervento al Professor Fenzi presso la casa di cura Villa Tirrena di Livorno. Dopo cinque mesi da quell'operazione peraltro perfettamente riuscita, l'allora allenatore della squadra Primavera del Lino Bonilauri decide di sottoporlo ad un provino, seguito immediatamente dalla firma di un contratto che lo lega ai \"grifoni\" per cinque anni.\nUn altro infortunio allo stesso ginocchio gli nega una convocazione con la Nazionale italiana Under-23 allenata da Azeglio Vicini, che lo avrebbe portato a disputare una gara internazionale a Citt\u00e0 del Messico\nDa quel momento scivola tra i semiprofesionisti e tra i dilettanti, dopo Siena, Messina, Belluno, Alassio, Colligiana (con cui vince il campionato di Prima Categoria nel 1972/73), Merano, Rovereto e quindi approda alla Leonzio, dopodich\u00e9 fa ritorno in Sicilia, ad Agrigento.\nLa tappa successiva \u00e8 nuovamente la Leonzio che a fine stagione lo cede al Cosenza. Alla fine degli anni '70, dopo una breve parentesi, Viviani decide di tornare vicino a casa a Portoferraio dove conclude la carriera da calciatore.\nAllenatore.\nNelle vesti di allenatore muove i primi passi della carriera nel settore giovanile dell'Akragas quando ancora era calciatore della prima squadra, nel 1976.\nL'anno successivo ancora nelle vesti di calciatore gli viene affidata la juniores della Leonzio per poi passare a dirigere la prima squadra di alcune societ\u00e0 dilettantistiche dell'isola d'Elba: Audace Portoferraio, Marciana Marina, Campese e Polisportiva Elbana.\nArriva al nel campionato di serie A 1987-1988 sostituendo Bellotto in qualit\u00e0 di allenatore in seconda. Al Pisa S.C. rimane per cinque campionati, due di serie A e tre di serie B di cui uno vinto, nella stagione 1992-1993 sostituisce Montefusco prendendo in carico una squadra in difficolt\u00e0 e la conduce alla qualificazione del torneo Anglo Italiano.\nChiusa la parentesi alla corte di Romeo Anconetani, approda alla guida del Perugia di Luciano Gaucci, in Serie C1 girone B, ottenendo la promozione al campionato Cadetto in compagnia di Ilario Castagner, la Centese (C2), il Brescello (C1), la Settaurense (D), l'Angelana (D), il Taranto (D), la Sambenedettese (D), la Sanremese (C2), il Foligno (D, il Castelnuovo di Assisi, il Citt\u00e0 di Castello, il Parlesca. Tutte militanti nei campionati dilettanti umbri sono le squadre allenate.\nIncredibile l'avventura del 1994, quando, dopo aver allenato il in serie B, viene richiamato al Pisa SC dal presidente Romeo Anconetani, ma rimane invischiato nel fallimento rimanendo senza squadra, fino a quando non lo chiama la Centese in Serie C2."}
{"id": "1854693", "revid": "767487", "url": "https://it.wikipedia.org/wiki?curid=1854693", "title": "Dong Haichuan", "text": "Dong Haichuan (\u8463\u6d77\u5ddd) \u00e8 da molti considerato il fondatore dello stile di arti marziali cinesi, Baguazhang. \u00c8 nato nel villaggio Zhujiawucun (\u6731\u5bb6\u575e\u6751), nella zona di Wen'an (\u6587\u5b89\u53bf), in provincia di Hebei. Secondo alcuni sarebbe nato nel 1797, per altri nel 1813. Alcuni forniscono date completamente differenti.\nIn origine si sarebbe chiamato Dong Mingkui (\u8463\u660e\u9b41).\nBiografia.\nIl giovane Dong era appassionato di arti marziali e divenne presto famoso per la sua abilit\u00e0.\nCirca dal 1853, Dong Haichuan intraprende un lungo viaggio attraverso la Cina. In particolare si sarebbe recato in Jiangsu, Anhui e per alcuni addirittura in Sichuan. Durante questo viaggio egli avrebbe appreso i principi della Camminata in Cerchio. Egli avrebbe ricevuto gli insegnamenti di un eremita taoista dei monti Jiuhuashan (\u4e5d\u534e\u5c71) in Anhui, il cui nome secondo alcuni autori sarebbe Bi Dengxia (\u7562\u6f84\u971e).\nNel 1864 circa, Dong si trasfer\u00ec a Pechino dove lavor\u00f2 alle dipendenze del Principe Su. Nel palazzo di questo principe, Dong si rivel\u00f2 come incredibile praticante di arti marziali.\nStudenti.\nSulla stele commemorativa eretta nel 1883 sulla sua tomba, si possono leggere i nomi di 56 discepoli di Dong Haichuan.\nSi dice che i nomi su questa stele appaiano nell'ordine in cui Dong avrebbe iniziato ad insegnare, partendo dal suo primo studente, Yin Fu, per arrivare all'ultimo.Cheng Tinghua appare al quarto posto, prima di lui Ma Weiqi e Shi Jidong (rispettivamente secondo e terzo). \u00c8 risaputo che Dong Haichuan accettava solo studenti che erano gi\u00e0 esperti di un altro stile di arti marziali; infatti Dong insegnava il Baguazhang basandosi su ci\u00f2 che gi\u00e0 i suoi allievi conoscevano.\nQuesto \u00e8 l'elenco di una parte degli allievi di Dong Haichuan:"}
{"id": "1854695", "revid": "767487", "url": "https://it.wikipedia.org/wiki?curid=1854695", "title": "Liberato Salzano", "text": "Liberato Salzano \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854697", "revid": "110157", "url": "https://it.wikipedia.org/wiki?curid=1854697", "title": "Nonoai", "text": "Nonoai \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854698", "revid": "287204", "url": "https://it.wikipedia.org/wiki?curid=1854698", "title": "Crocetti Editore", "text": "Crocetti Editore \u00e8 una casa editrice italiana specializzata nella poesia.\nStoria.\n\u00c8 stata fondata nel 1981 da Nicola Crocetti e si occupa principalmente di poesia, in particolare dei poeti greci contemporanei, spesso pubblicati con il testo originale a fronte; e di prosa, soprattutto di autori greci moderni. Sono presenti anche opere di classici. Tra i contemporanei in particolare si cita il poeta greco Odysseas Elyt\u012bs, premio Nobel per la letteratura nel 1979 (Axion Esti), e Derek Walcott, premio Nobel per la letteratura nel 1982.\nLe collane della casa editrice spesso riprendono il nome delle forme della ceramica greca: L\u00e8kythos, Aryballos, Alabastron, Kylix, Pyxis per la poesia, oltre a Delos, Eph\u00e8meris, Saggi, Omicron (collana economica), Eidolon, Anthologia, Ne\u00f2teroi (\"Poeti nuovi\"); per la narrativa, Aristea, Cosmos, Esperia.\nLa casa editrice pubblica inoltre la collana di CD di poesia \"Voci della poesia contemporanea\", in collaborazione con il \"Centro Internazionale Eugenio Montale\".\nDal gennaio 1988 Crocetti pubblica anche la rivista mensile internazionale \"Poesia\" (sottotitolo: \"Mensile internazionale di cultura e poesia\"), con una tiratura di 20.000 copie di cui Nicola Crocetti \u00e8 il direttore responsabile.\nDal 1\u00ba maggio 2020, la casa editrice entra nel Gruppo Feltrinelli, che prevede un restyling grafico della collana editoriale e la pubblicazione di opere di narrativa dal 2021."}
{"id": "1854699", "revid": "453768", "url": "https://it.wikipedia.org/wiki?curid=1854699", "title": "Colonia eritrea", "text": "La colonia eritrea (o Eritrea italiana) fu la prima colonia del Regno d'Italia in Africa. La \"Colonia primogenita\", come fu anche chiamata, aveva gli stessi confini dell'attuale Eritrea.\nStoria.\nLa vicenda storica della colonia dell'Eritrea ebbe inizio con l'acquisizione ufficiale della baia di Assab nel 1882 da parte dell'Italia e si concluse ufficialmente col Trattato di Pace del 1947, quando l'Italia dovette rinunciare a tutte le sue colonie.\nOccupazione di Assab e creazione della colonia.\nL'inizio della colonizzazione italiana si ebbe nel novembre 1869 con il diplomatico (ex padre lazzarista) Giuseppe Sapeto, che avvi\u00f2 le trattative per l'acquisizione da parte dell'armatore Raffaele Rubattino della baia, allo scopo di farne un porto di servizio alle sue navi. Il governo egiziano contest\u00f2 tale acquisizione e rivendic\u00f2 il possesso della baia: da ci\u00f2 segu\u00ec una lunga controversia che si concluse solo nel 1882.\nIl 10 marzo 1882 il governo italiano acquist\u00f2 il possedimento di Assab, che il 5 luglio dello stesso anno divent\u00f2 ufficialmente italiano. Il 5 febbraio 1885 (in seguito al ritiro egiziano dovuto alle vicende della rivolta mahdista e in accordo con la Gran Bretagna) fu occupata l'importante citt\u00e0 portuale di Massaua (che divenne capitale provvisoria del possedimento d'oltremare) e il controllo italiano si estese nell'entroterra (occupazione di Asmara, nel 1889), nonostante la sconfitta nella battaglia di Dogali.\nNel 1890 (r.d.l. 1\u00ba gennaio 1890, n. 6592) l'Eritrea fu ufficialmente dichiarata colonia italiana, con capitale Massaua. Suo primo governatore fu il generale Baldassarre Orero, sostituito pochi mesi pi\u00f9 tardi dal generale Antonio Gandolfi, uomo di fiducia di Francesco Crispi. Il nome di Eritrea (in sostituzione del precedente \"Nuova Etiopia\") fu idea dello scrittore Carlo Dossi, collaboratore di Crispi e primo ministro plenipotenziario nella nuova colonia.\nNel 1893 il Negus etiopico Menelik denunci\u00f2 il trattato di Uccialli. L'Italia continu\u00f2 la sua espansione verso l'entroterra (Axum, Macall\u00e8, Adua) e nel settembre 1895 si svolse la Battaglia dell'Amba Alagi tra le truppe italiane e quelle etiopi, comandate dai Ras Makonnen, Alula e Mangasci\u00e0.\nIl 1\u00ba marzo 1896 gli italiani furono sconfitti ad Adua.\nCol trattato di pace di Addis Abeba, che annullava il trattato di Uccialli, l'Italia riconobbe l'indipendenza dell'impero d'Abissinia e quest'ultimo riconobbe la colonia italiana d'Eritrea.\nLa massima espansione dei confini dell'Eritrea fu raggiunta agli inizi del 1896, quando il Governatore della colonia, Oreste Baratieri cerc\u00f2 di realizzare il progetto di occupazione dell'entroterra etiopico. Nel luglio 1894 aveva fatto occupare la citt\u00e0 sudanese di Cassala, allora possedimento derviscio, mentre nel 1895 durante la campagna d'Africa Orientale, occup\u00f2 ampie zone del Tigr\u00e8, comprendenti la citt\u00e0 di Axum. A seguito della sconfitta nella battaglia di Adua, i confini della colonia ritornarono ad essere quelli stabiliti dal Trattato e tali rimasero fino alla Guerra d'Etiopia.\nPrimo governatore non militare fu Ferdinando Martini (1897-1907) a quel tempo convinto sostenitore della necessit\u00e0 per lo stato italiano di possedere colonie. A costui tocc\u00f2 il compito di ristabilire contatti pacifici con l'Etiopia, di migliorare i rapporti fra italiani e popolazioni indigene e di creare un corpo di funzionari che portasse avanti l'amministrazione della colonia. Fu grazie alla sua politica che la colonia ebbe degli Ordinamenti Organici e dei codici coloniali nel 1905.\nL'Eritrea durante il Fascismo.\nNel 1933 l'Eritrea italiana aveva un'estensione di \u00a0km\u00b2 con una popolazione (dati 1928) di abitanti indigeni, di cui circa un terzo cristiani copti, due terzi islamici, cattolici. Gli europei presenti nella regione, quasi tutti italiani, erano . La capitale Asmara aveva abitanti indigeni e circa europei.\nDurante il fascismo, la colonia fu oggetto di un progetto di modernizzazione, voluto inizialmente dal Governatore Jacopo Gasparini nel 1924, che cerc\u00f2 di tramutarla in un importante centro per la commercializzazione dei prodotti e materie prime.\nSpecialmente negli anni trenta, l'Eritrea fu la colonia maggiormente ammodernata: furono costruiti migliaia di km di strade e ponti, la ferrovia Massaua-Asmara e Asmara-Biscia (iniziata alla fine dell'Ottocento), il porto di Massaua potenziato, e le citt\u00e0 furono sistemate anche con la creazione di numerosi quartieri italiani (ancora visibili). Il porto di Massaua divenne il principale e pi\u00f9 attrezzato del Mar Rosso, essendo sede del \"Comando Navale Africa Orientale Italiana\" della Regia Marina. \nFino alla conquista dell'Etiopia, nel 1936, l'Eritrea fu la colonia con la pi\u00f9 forte presenza di italiani . Nella colonia eritrea vi fu anche un notevole sviluppo del cattolicesimo, grazie ai numerosi missionari italiani che vi si trapiantarono. Nel 1940, anche grazie all'espansione della colonia nell'entroterra etiopico, il 60% degli abitanti dell'Eritrea, inclusi gli Italiani, era cristiano (ed il 33% cattolico). Tra il 1890 ed il 1941 numerose chiese cattoliche furono costruite in Eritrea, essendo la pi\u00f9 rinomata la Cattedrale di Asmara consacrata nel 1922.\nL'amministrazione italiana svilupp\u00f2 i servizi ospedalieri e sanitari in Eritrea e favor\u00ec lo sviluppo dell'agricoltura specie nell'altopiano eritreo. Molti eritrei furono impiegati nelle fabbriche sviluppate dagli italiani negli anni trenta e tutte le citt\u00e0 e villaggi eritrei ebbero un notevole sviluppo urbanistico. Asmara divenne un laboratorio d'urbanistica d'avanguardia.\nIn una regione africana caratterizzata da differenze etniche, linguistiche e religiose, i Governatori italiani riuscirono a mantenere una notevole stabilit\u00e0 ed ordine pubblico.\nBenito Mussolini cambi\u00f2 il rapporto tra gli Italiani e la popolazione locale dopo la creazione dell'Impero nel 1936, tentando di assimilare alla sua ideologia specialmente gli \u00c0scari per motivi militari. Infatti le migliori truppe coloniali italiane furono gli Ascari eritrei, secondo le dichiarazioni dello stesso Maresciallo d'Italia Rodolfo Graziani e di Amedeo Guillet.\nPartendo il 3 ottobre 1935 dalle basi dell'Eritrea, l'Abissinia venne conquistata dalle truppe italiane, e il 9 maggio 1936 tutte le colonie italiane del corno d'Africa furono unificate nella cosiddetta Africa Orientale Italiana (AOI). L'Eritrea italiana entr\u00f2 a far parte dell'AOI sotto un Governatore con sede ad Asmara ed un territorio ampliato con territori settentrionali abissini, anche come compenso per l'aiuto nella conquista dell'Etiopia dato al Regno d'Italia da oltre \u00c0scari eritrei.\nL'Eritrea fu scelta dal governo italiano come sede delle industrie nell'Africa Orientale Italiana, particolarmente nel settore metalmeccanico. Vi era anche un piccolo cantiere navale a Massaua. Alcune fabbriche di munizioni e di armamenti ebbero sede ad Asmara e servirono per la conquista dell'Etiopia nel 1935-1936.\nLa lingua ufficiale era la lingua italiana, mentre la moneta usata fu il Tallero d'Eritrea fino al 1921 e successivamente la Lira dell'Africa Orientale Italiana.\nSviluppo di Asmara.\nOccupata nel 1889, Asmara divenne capitale dell'Eritrea italiana nel 1897, principalmente per il suo clima favorevole all'insediamento di europei, essendo situata a circa metri sul livello del mare.\nAsmara era popolata nella prima met\u00e0 del Novecento da una numerosa comunit\u00e0 italiana: la citt\u00e0 aveva un aspetto tipicamente italiano negli anni trenta e quaranta. Del resto allo scoppio della seconda guerra mondiale Asmara era l'unica capitale africana con la maggioranza della popolazione costituita da europei. Oggi Asmara \u00e8 conosciuta per la sua architettura in stile \"Art d\u00e9co\" e \"Fascista anni quaranta\": le Nazioni Unite la considerano \"World Heritage center\".\nAsmara vanta edifici come l'\"Art Deco\" \"Cinema Impero\", la \"Cubista\" \"Pensione Africa\", l'eclettica chiesa ortodossa \"Tewahdo\", il teatro dell\"'Opera\", la costruzione \"futurista\" \"Fiat Tagliero\", la \"neoromanica\" \"Cattedrale di Asmara\" ed il \"neoclassico\" \"Palazzo del Governatore\". La citt\u00e0 \u00e8 piena di ville e mansioni in stile \"coloniale italiano\". Gran parte della citt\u00e0 di Asmara fu creata tra il 1936 ed il 1941, in soli cinque anni. Le comunicazioni di Asmara furono potenziate con la creazione di un aeroporto internazionale (servito anche dalla famosa Linea dell'Impero), di una moderna strada asfaltata per Addis Abeba (detta \"Via dell'Impero\"), di una efficiente ferrovia per Massaua e finanche di una Teleferica, che all'epoca era il pi\u00f9 lungo impianto trifune del mondo.\nAsmara aveva una popolazione di abitanti, dei quali erano Italiani, secondo il censimento del 1939. Questo fatto rese Asmara la principale \"citt\u00e0 italiana\" nell'Africa Orientale Italiana. In tutta l'Eritrea vi erano Italiani in quell'ultimo anno di pace prima della seconda guerra mondiale.\nL'inizio del conflitto mondiale blocc\u00f2 la fioritura industriale ed economica di Asmara (ed anche Massaua e Keren). L'attacco inglese della primavera 1941 arrec\u00f2 gravi danni alle infrastrutture industriali dell'Eritrea italiana.\nDopo l'occupazione inglese vi furono episodi di guerriglia italiana fino all'estate 1943, che vide protagonisti personaggi come Amedeo Guillet. La resa dell'Italia nel settembre 1943 vide l'inizio dello smantellamento di molte industrie eritree da parte degli Inglesi.\nFine della colonia italiana.\nL'esercito inglese sconfisse gli Italiani nella primavera del 1941 dopo la sanguinosa Battaglia di Cheren ed occup\u00f2 tutta l'Eritrea italiana, mettendola sotto amministrazione militare fino al 1949. La prima cosa che fecero gli Alleati fu smantellare il sistema industriale eritreo come bottino di guerra. Finanche la ferrovia Asmara-Massaua fu smantellata e spedita parzialmente in Sud Africa. La stessa fine fece la teleferica che collegava Asmara con il Mar Rosso.\nNel 1949 divenne protettorato britannico, avendo l'ONU bocciato per un voto una amministrazione fiduciaria all'Italia fino all'indipendenza.\nNel 1952 l'Eritrea fu consegnata ufficialmente all'Etiopia, formalmente come paese federato, provocando l'inizio dell'esodo della comunit\u00e0 italiana dall'Eritrea.\nAncora nel 1949 la popolazione di Asmara era di abitanti di cui italiani, ma il loro numero si and\u00f2 assottigliando negli anni cinquanta. Nel 1975, con l'inizio dei conflitti tra gli indipendentisti eritrei e l'Etiopia, il governo italiano istitu\u00ec un ponte aereo per portare a Roma quasi tutti i membri della comunit\u00e0 italiana di Asmara.\nVivono in Eritrea circa 700 Italiani.\nBandiera e stemma.\nLa bandiera dell'Eritrea italiana fu, dal 1890 al 1941, uguale a quella del Regno d'Italia, ovvero il tricolore con lo scudo sabaudo. Lo stemma della colonia invece era uno scudo troncato con leone passante di rosso.\nLingua ufficiale.\nLa lingua ufficiale era l'italiano. Parlate dalla popolazione erano il tigrino e l'arabo.\nMoneta.\nInizialmente in Eritrea e Somalia circolavano sia il tallero di Maria Teresa che il birr etiope. Dal 1890 venne coniato a Roma il tallero d'Eritrea, diviso in 5 lire, che affianc\u00f2 le precedenti monete senza trovare il favore della popolazione locale, come il tallero italicum coniato nel 1918. Con l'annessione all'AOI, la moneta ufficiale per tutte le colonie del Corno d'Africa divenne la lira dell'Africa Orientale Italiana."}
{"id": "1854700", "revid": "767487", "url": "https://it.wikipedia.org/wiki?curid=1854700", "title": "Novo Tiradentes", "text": "Novo Tiradentes \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854703", "revid": "110157", "url": "https://it.wikipedia.org/wiki?curid=1854703", "title": "Palmitinho", "text": "Palmitinho \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854706", "revid": "254059", "url": "https://it.wikipedia.org/wiki?curid=1854706", "title": "Pinheirinho do Vale", "text": "Pinheirinho do Vale \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854707", "revid": "309289", "url": "https://it.wikipedia.org/wiki?curid=1854707", "title": "Cil'ma", "text": "La Cil'ma () \u00e8 un fiume della Russia europea settentrionale, affluente di sinistra della Pe\u010dora. Scorre nel Le\u0161ukonskij rajon dell'Oblast' di Arcangelo e nell'Ust'-Cilemskij rajon della Repubblica dei Komi.\nNasce dal versante orientale dei rilievi dei Timani, attraversandoli dapprima in senso longitudinale, con direzione settentrionale; piega successivamente verso est, entrando in una regione bassa, piatta e paludosa. Sfocia nella Pe\u010dora a 415\u00a0km dalla foce, in prossimit\u00e0 del villaggio di Ust'-Cil'ma e poco a valle della foce della Pi\u017ema. Ha una lunghezza di 374\u00a0km; l'area del suo bacino \u00e8 di 21\u00a0500\u00a0km\u00b2. Gli affluenti principali sono: Kosma, Myla, Toby\u0161, Usa.\nLungo il corso inferiore del fiume serpeggia una strada che collega diversi villaggi: Ro\u010devo, Filippovo, Nonburg e Trusovo. il clima rigido provoca lunghi periodi di congelamento delle acque, che in un anno medio vanno da fine ottobre a fine aprile - maggio."}
{"id": "1854710", "revid": "80339", "url": "https://it.wikipedia.org/wiki?curid=1854710", "title": "Cilma", "text": ""}
{"id": "1854711", "revid": "80339", "url": "https://it.wikipedia.org/wiki?curid=1854711", "title": "Tsilma", "text": ""}
{"id": "1854713", "revid": "80339", "url": "https://it.wikipedia.org/wiki?curid=1854713", "title": "Tsil'ma", "text": ""}
{"id": "1854714", "revid": "1543377", "url": "https://it.wikipedia.org/wiki?curid=1854714", "title": "Salbutamolo", "text": "Il salbutamolo (conosciuto anche con il nome di albuterolo) \u00e8 un composto, a breve durata d'azione, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per ridurre il broncospasmo in alcune condizioni patologiche quali l'asma e la broncopneumopatia cronica ostruttiva. In Italia \u00e8 venduto dalla societ\u00e0 farmaceutica Valeas con il nome commerciale di \"Broncovaleas\" e dalla societ\u00e0 GlaxoSmithKline con il nome di \"Ventolin\". \u00c8 disponibile in diverse forme farmaceutiche, tra cui sospensione pressurizzata per inalazione, soluzione da nebulizzare e sciroppo.\nSalbutamolo \u00e8 stato il primo agonista \u03b22-selettivo a essere commercializzato, nel 1968. \u00c8 stato venduto dalla societ\u00e0 Allen &amp; Hanburys con il marchio Ventolin. Il farmaco fu un successo immediato, e da allora continua a essere ampiamente utilizzato per il trattamento dell'asma.\nChimica.\nRelazione tra struttura e attivit\u00e0.\nIl gruppo butile terziario della molecola di salbutamolo (albuterolo) lo rende pi\u00f9 selettivo per i recettori \u03b22. Il farmaco \u00e8 venduto come una miscela racemica soprattutto perch\u00e9 l'(\"S\")-enantiomero blocca le vie metaboliche, mentre l'(\" R\")-enantiomero evidenzia l'attivit\u00e0.\nSintesi.\nSalbutamolo pu\u00f2 essere preparato a partire da un derivato dell'acetofenone, a sua volta un derivato dell'acido salicilico (da questa origine il prefisso \"sal\" nel nome salbutamolo).\nFarmacodinamica.\nSalbutamolo \u00e8 una molecola adrenergica, un agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare. Questo aumento di AMP ciclico porta all'attivazione della protein chinasi A, la quale inibisce la fosforilazione della miosina e riduce la concentrazione intracellulare di calcio ionico, con conseguente rilassamento e determinazione di un effetto di tipo broncodilatatore con risoluzione del broncospasmo.\nSalbutamolo rilassa la muscolatura liscia di tutte le vie aeree, dalla trachea fino ai bronchioli terminali, agisce perci\u00f2 come un agonista funzionale che comporta il rilassamento delle vie aeree indipendentemente dal fattore spasmogeno coinvolto, proteggendo cos\u00ec contro tutti gli stimoli broncocostrittori.\nLa selettivit\u00e0 del composto \u00e8 tale che, alle usuali dosi broncodilatatrici, l'attivit\u00e0 di salbutamolo sui recettori \u03b21-adrenergici cardiaci \u00e8 sostanzialmente trascurabile. L'esecuzione di test spirometrici ripetuti sui soggetti in trattamento, conferma i dati sperimentali sull'attivit\u00e0 broncodilatrice della molecola, in assenza di effetti stimolatori cardiaci rilevabili. Tuttavia \u00e8 necessario ricordare che, pur essendo i recettori \u03b22-adrenergici predominanti nei bronchi, vi sono evidenze che una popolazione di recettori \u03b22 \u00e8 presente anche nel muscolo cardiaco umano, normalmente in una concentrazione compresa tra il 10% e il 50%. Non \u00e8 stata ancora precisata la funzione di questi recettori. Un ulteriore effetto di salbutamolo consisterebbe in un'azione stabilizzante sulla membrana del mastocita, tale da prevenire il rilascio di istotossine. Quest'azione rafforza la validit\u00e0 dell'impiego del farmaco nei soggetti affetti da asma di origine allergica.\nFarmacocinetica.\nA seguito di somministrazione per via inalatoria circa il 10-20% del farmaco raggiunge le basse vie respiratorie. La frazione non trattenuta nell'erogatore si deposita nell'orofaringe e viene quindi ingerita e rapidamente assorbita dal tratto gastrointestinale. Anche la parte che si deposita nelle vie aeree viene assorbita attraverso il tessuto polmonare e raggiunge la circolazione sistemica. Il farmaco subisce quindi il metabolismo epatico e quindi eliminato, principalmente per via urinaria, come farmaco non modificato o in forma coniugata come solfato fenolico.\nL'emivita terminale apparente di salbutamolo \u00e8 di circa 4,6 ore.\nTossicologia.\nLa DL50 di salbutamolo nel ratto e nel topo, quando assunto per os \u00e8 superiore a 2 000\u00a0mg/kg peso corporeo. La DL50 per via endovenosa \u00e8 di 60,5\u00a0mg/kg (ratto) e di 72,5\u00a0mg/kg (topo). Per via intraperitoneale \u00e8 pari rispettivamente a 74,8\u00a0mg/kg e 82,2\u00a0mg/kg.\nUsi clinici.\nIl farmaco viene utilizzato nel trattamento del broncospasmo associato all'asma bronchiale e ad altre patologie che comportano occlusione delle vie respiratorie, come ad esempio la broncopneumopatia cronica ostruttiva. Pu\u00f2 essere utilizzato nella prevenzione del broncospasmo associato all'esercizio fisico.\nI medici lo utilizzano anche in ambito ostetrico. L'infusione endovenosa di salbutamolo comporta un effetto tocolitico, ovvero determina un rilassamento della muscolatura liscia uterina, procrastinando cos\u00ec il parto pretermine. Mentre per quest'uso veniva preferito rispetto ad agenti come atosiban e ritodrina, il suo ruolo \u00e8 stato ampiamente sostituito dal calcio antagonista nifedipina, il quale somministrato per via orale, \u00e8 pi\u00f9 efficace e meglio tollerato.\nOff label.\nSalbutamolo \u00e8 stato utilizzato nel trattamento in acuto dell'iperkaliemia: la molecola stimola infatti l'afflusso dello ione all'interno della cellula e ne consegue perci\u00f2 una riduzione dei valori di kaliemia.\nSalbutamolo \u00e8 stato sperimentato anche nel trattamento dell'atrofia muscolare spinale, dove sfortunatamente sembra determinare solo modesti benefici. Il farmaco si ritiene sia in grado di modulare lo splicing alternativo del gene SMN2, aumentando in questo modo la quantit\u00e0 di proteina SMN, la cui carenza \u00e8 considerata la causa principale della malattia.\nEffetti collaterali e indesiderati.\nTra gli effetti collaterali pi\u00f9 comuni si segnalano ansia, cefalea, cardiopalmo, secchezza delle fauci, crampi muscolari.\nIn alcuni pazienti salbutamolo pu\u00f2 determinare la comparsa di tremori fini a carico della muscolatura scheletrica, in genere pi\u00f9 facilmente evidenziabili alle mani. Questo effetto avverso, comune a tutti gli stimolanti \u03b2-adrenergici, \u00e8 in stretta relazione con la dose. Raramente si pu\u00f2 riscontrare cefalea e modesta tachicardia, che tendono a scomparire dopo i primi giorni di terapia, e in particolare dopo una lieve riduzione del dosaggio. Molto raramente in letteratura medica \u00e8 riportata la comparsa di aritmie cardiache (comprendenti la fibrillazione atriale, la tachicardia sopraventricolare ed extrasistolia), nonch\u00e9 di ischemia miocardica.\nCos\u00ec come avviene anche per altre sostanze medicamentose somministrate per via inalatoria, pu\u00f2 manifestarsi broncospasmo paradosso, con aumento del respiro affannoso a distanza di pochi minuti dall'inalazione. Nell'eventualit\u00e0 che si presenti questo effetto, \u00e8 necessario assumere immediatamente un diverso broncodilatatore a rapida insorgenza d'azione, interrompere immediatamente la terapia precedente e istituirne una alternativa.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure a uno qualsiasi degli eccipienti della formulazione farmaceutica.\nAnche lo stato di gravidanza e l'allattamento al seno debbono essere considerate condizioni di controindicazione, tranne in rari casi nei quali il beneficio atteso per la madre sia considerato superiore al possibile rischio per il feto.\nDosi terapeutiche.\nIl paziente asmatico, conoscendo gli orari in cui tende a manifestarsi la crisi broncospastica, cercher\u00e0 di assumere il farmaco circa mezz'ora prima degli stessi. Va ricordato che un uso troppo frequente di \u03b22 agonisti a breve durata d'azione per via inalatoria pu\u00f2 rivelarsi pericoloso in quanto il ricorso a dosaggi elevati \u00e8 gravato da maggiori probabilit\u00e0 di comparsa di effetti indesiderati, oltre a essere indicativo di un controllo non ottimale del disturbo.\nIn questi casi \u00e8 opportuno valutare la possibilit\u00e0 di una terapia di associazione con cortosteroidi e, nel caso siano gi\u00e0 presenti nello schema di trattamento, un incremento del loro dosaggio.\nSovradosaggio.\nI segni e sintomi in corso di sovradosaggio da salbutamolo sono eventi generalmente transitori e correlati all'azione del farmaco sui recettori \u03b2-agonisti. Si deve ricordare che a seguito di sovradosaggio di salbutamolo si pu\u00f2 verificare ipokaliemia, con conseguente necessit\u00e0 di monitoraggio dei livelli sierici del potassio.\nIn caso di importante sintomatologia cardiaca (tachicardia, cardiopalmo e simili) si pu\u00f2 dover ricorrere alla sospensione del trattamento e all'adozione di adeguate misure di controllo della sintomatologia: tra queste possono rivestire un ruolo di primo piano i \u03b2-bloccanti cardio-selettivi, ricordando la necessit\u00e0 di grande cautela nel loro utilizzo, stante la possibilit\u00e0 di evocare broncospasmo.\nGravidanza e allattamento.\nL'uso del salbutamolo in gravidanza richiede cautela e un'attenta valutazione del rapporto rischio/beneficio. Somministrato per via endovenosa nell'ultimo periodo di gravidanza, il farmaco \u00e8 stato associato a tachicardia moderata e alterazioni metaboliche nella madre, tra le quali aumento dell'insulinemia, degli acidi grassi liberi, del glicerolo.\nDurante il travaglio pretermine, l'infusione endovenosa del broncodilatatore a scopo tocolitico \u00e8 stata associata alla comparsa di ischemia cardiaca e di foci ectopici ventricolari.\nSempre nel trattamento del travaglio pretermine la somministrazione in pazienti affette da ipertensione arteriosa \u00e8 stata associata a scompenso cardiaco ed edema polmonare. In ogni caso l'uso del farmaco come tocolitico richiede un controllo continuo dello stato di idratazione della paziente e del battito cardiaco onde evitare la comparsa delle segnalate complicanze. Questo tipo di rischio tende ad aumentare in caso di parto plurimo, di preesistente cardiomiopatia e di infezioni in atto.\nIn pazienti diabetiche l'assunzione della molecola pu\u00f2 invece comportare acidosi metabolica.\nLa Food and Drug Administration ha classificato la molecola in categoria C per l'impiego in gravidanza. In questa classe sono inseriti farmaci i cui studi sugli animali hanno rilevato effetti dannosi sul feto, teratogenico/letale o altro, e per i quali non sono disponibili studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale.\nSalbutamolo, dopo dosi terapeutiche per via inalatoria, viene escreto nel latte materno in minima quantit\u00e0. A causa della potenziale carcinogenicit\u00e0 osservata per questa molecola in studi su animali e la mancanza di esperienza con l'uso di salbutamolo in madri che allattano, \u00e8 opportuno ricorrere all'uso del medicinale solo se i benefici attesi superano i rischi potenziali.\nAvvertenze.\nI pazienti con una grave patologia cardiaca (ad esempio, cardiopatia ischemica, aritmia o grave insufficienza cardiaca) trattati con salbutamolo potrebbero andare incontro a tachicardia con un peggioramento della patologia cardiaca sottostante. La comparsa di sintomi quali dolore toracico, dolore anginoso, affaticabilit\u00e0 del cuore devono essere segnalati prontamente."}
{"id": "1854717", "revid": "110157", "url": "https://it.wikipedia.org/wiki?curid=1854717", "title": "Planalto (Rio Grande do Sul)", "text": "Planalto \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854718", "revid": "767487", "url": "https://it.wikipedia.org/wiki?curid=1854718", "title": "Rio dos \u00cdndios", "text": "Rio dos \u00cdndios \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854719", "revid": "164844", "url": "https://it.wikipedia.org/wiki?curid=1854719", "title": "Risoluzione spaziale", "text": ""}
{"id": "1854720", "revid": "110157", "url": "https://it.wikipedia.org/wiki?curid=1854720", "title": "Rodeio Bonito", "text": "Rodeio Bonito \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854722", "revid": "110157", "url": "https://it.wikipedia.org/wiki?curid=1854722", "title": "Rondinha", "text": "Rondinha \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854723", "revid": "1934238", "url": "https://it.wikipedia.org/wiki?curid=1854723", "title": "Squalius lucumonis", "text": "Il cavedano dell'Ombrone o cavedano etrusco (Squalius lucumonis Bianco, 1983) \u00e8 un pesce appartenente alla famiglia dei Ciprinidi.\nQuesta specie da molti ittiologi \u00e8 considerata solo un morfotipo del cavedano comune (\"Squalius cephalus\" o \"Squalius squalus\").\nCaratteristiche e riconoscimento.\n\u00c8 molto simile al comune cavedano ma presenta le seguenti differenze:\nDistribuzione e habitat.\nLa specie \u00e8 endemica del territorio italiano e pi\u00f9 in particolare del bacino dei fiumi Serchio, Arno (tratto superiore), Ombrone, Tevere (tratto a monte di Umbertide), oltre agli affluenti e ad alcuni corsi d'acqua minori.\nVive di preferenza in piccoli corsi d'acqua, con acque poco profonde, corrente viva e fondi sabbiosi o ghiaiosi, preferendo la confluenza tra gli affluenti ed il corso principale.\nConservazione.\nLa \"IUCN red list\" classifica questa specie come in pericolo di estinzione.\nAppare minacciato soprattutto dalle immissioni di specie alloctone come la lasca (\"Chondrostoma genei\"), suo diretto competitore."}
{"id": "1854724", "revid": "767487", "url": "https://it.wikipedia.org/wiki?curid=1854724", "title": "Seberi", "text": "Seberi \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854725", "revid": "289247", "url": "https://it.wikipedia.org/wiki?curid=1854725", "title": "Cavedano dell'Ombrone", "text": ""}
{"id": "1854730", "revid": "289247", "url": "https://it.wikipedia.org/wiki?curid=1854730", "title": "Cavedano etrusco", "text": ""}
{"id": "1854731", "revid": "767487", "url": "https://it.wikipedia.org/wiki?curid=1854731", "title": "Taquaru\u00e7u do Sul", "text": "Taquaru\u00e7u do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854734", "revid": "767487", "url": "https://it.wikipedia.org/wiki?curid=1854734", "title": "Tr\u00eas Palmeiras", "text": "Tr\u00eas Palmeiras \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854735", "revid": "767487", "url": "https://it.wikipedia.org/wiki?curid=1854735", "title": "Don't Be Shy...", "text": "Don't Be Shy... \u00e8 l'album di debutto della cantante e attrice italiana Viola, pubblicato nel 2006.\nAlbum.\nTutte le tracce sono state scritte dalla stessa Violante Placido, con la collaborazione di Giulio Corda (ex Giuliodorme). Per lo pi\u00f9 cantate in inglese, le canzoni dell'album si ispirano al rock delle cantautrici americane Alanis Morisette e Suzanne Vega e al sound di artiste come Beth Orton.\nIl primo singolo estratto \u00e8 stato \"Still I\", seguito da \"How to Save Your Life\"."}
{"id": "1854737", "revid": "19933", "url": "https://it.wikipedia.org/wiki?curid=1854737", "title": "Taifalae", "text": ""}
{"id": "1854738", "revid": "19933", "url": "https://it.wikipedia.org/wiki?curid=1854738", "title": "Tayfali", "text": ""}
{"id": "1854739", "revid": "19933", "url": "https://it.wikipedia.org/wiki?curid=1854739", "title": "Theifali", "text": ""}
{"id": "1854742", "revid": "38120", "url": "https://it.wikipedia.org/wiki?curid=1854742", "title": "Blueberry hill/Tutti frutti", "text": ""}
{"id": "1854743", "revid": "38120", "url": "https://it.wikipedia.org/wiki?curid=1854743", "title": "The best records in the world", "text": ""}
{"id": "1854744", "revid": "767487", "url": "https://it.wikipedia.org/wiki?curid=1854744", "title": "Trindade do Sul", "text": "Trindade do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854748", "revid": "767487", "url": "https://it.wikipedia.org/wiki?curid=1854748", "title": "Vicente Dutra", "text": "Vicente Dutra \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854749", "revid": "38120", "url": "https://it.wikipedia.org/wiki?curid=1854749", "title": "Don't be shy...", "text": ""}
{"id": "1854751", "revid": "767487", "url": "https://it.wikipedia.org/wiki?curid=1854751", "title": "Vista Alegre (Brasile)", "text": "Vista Alegre \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854760", "revid": "767487", "url": "https://it.wikipedia.org/wiki?curid=1854760", "title": "Novo Xingu", "text": "Novo Xingu \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Frederico Westphalen."}
{"id": "1854762", "revid": "254059", "url": "https://it.wikipedia.org/wiki?curid=1854762", "title": "Diomira Allegri", "text": "Biografia.\nLa famiglia Allegri era una delle pi\u00f9 antiche di Firenzuola e verso il 1650 possedeva beni presso il convento dell'Annunziata e fuori di Porta Bolognese, dove oggi svetta la \"croce degli Allegri\", meta del pellegrinaggio annuale del 25 aprile da parte delle suore e degli abitanti di Firenzuola, che in tale data festeggiano anche la Madre del Buon Consiglio.\nMargherita Allegri nacque a Firenzuola il 26 aprile del 1651 da Benedetto Allegri e Maria Nencetti, cristiani esemplari, i quali ebbero in totale nove figli, di cui quattro morti in tenera et\u00e0: Girolamo fu poi vescovo di Cagli, Pier Domenico sacerdote secolare, e Teresa Antonia divenne \u201cStabilita\u201d, con il nome di Suor Cammilla Diomira della Divina Provvidenza.\nLe biografie presentano Margherita come una fanciulla di indole quieta e docile, dedita alla mortificazione e alla penitenza, incline alla vita di piet\u00e0 e attratta dall'orazione mentale: ai giochi preferiva il silenzio, l'orazione e la contemplazione ai piedi dell'Immagine della Madonna del Buon Consiglio, da lei teneramente amata.\nOltre alla ricerca della penitenza e della mortificazione, praticate per impulso interiore e non per consiglio di una guida spirituale, dobbiamo ricordare il suo amore verso il Santissimo Sacramento dell'Altare: all'eucaristia, come ad unico centro, si rivolgeva continuamente con espressioni d'affetto ed era felice quando poteva accompagnare la madre in chiesa e stare davanti al tabernacolo.\nAveva circa otto anni quando a Firenzuola successe uno spaventoso terremoto: insieme alle altre case fu distrutta anche parte della casa degli Allegri e Margherita si salv\u00f2 miracolosamente.\nMargherita assistette con molto fervore e attenzione alle missioni cittadine predicate dai Padri Gesuiti. Durante la comunione generale uno dei predicatori ebbe modo di osservare il comportamento della fanciulla e fu colpito dal raccoglimento con cui assisteva al Sacrificio divino; terminata la Messa, volle interrogarla e, conosciuto il grande desiderio di ricevere l'eucaristia volle esaudirlo facendola accostare alla Comunione il giorno di Pentecoste.\nDivenuta giovinetta, i genitori pensarono di scegliere un bravo ragazzo a cui affidare la figlia maggiore ma Margherita, udita la risoluzione, siccome anelava alla vita religiosa, prov\u00f2 tanto dolore che si ammal\u00f2 gravemente. Alla fine il padre le permise di realizzare quanto desiderava.\nRiacquistata la salute, ella preg\u00f2 il Signore di essere illuminata nella scelta del monastero. Accolta a Boldrone, dalle monache Camaldolesi, Margherita percep\u00ec l'impossibilit\u00e0 di unire le opere della vita attiva con la contemplazione a cui si mostrava chiaramente attirata e comprese di non essere chiamata nell'ordine camaldolese ma in un altro istituto in cui c'era una maggiore frequenza dei sacramenti, in particolare dell'eucaristia.\nIl confessore, riconosciuta in Margherita una certa preziosit\u00e0 di spirito che meritava il suo interessamento, si impegn\u00f2 ancor pi\u00f9 nella sua formazione: la trov\u00f2 tanto pronta all'obbedienza che pens\u00f2 di porla in una realt\u00e0 in cui si viveva con maggiore fedelt\u00e0 la perfezione religiosa. Egli volse il suo pensiero a due monasteri: quello di Santa Maria degli Angeli, sotto la Regola del Carmelo, ma del tutto autonomo dall'Ordine Carmelitano dal 1520, verso cui propendeva perch\u00e9 in esso era ancora vivo il ricordo delle stupende virt\u00f9 di Santa Maria Maddalena de' Pazzi, e il convento delle Stabilite, la \u201cCarit\u00e0\u201d, in \"Via della Scala\"; lasci\u00f2 alla fanciulla la scelta ed essa opt\u00f2 per quello delle Stabilite, con una decisione scaturita dall'umilt\u00e0 e dall'obbedienza.\nMargherita fu accolta alla Carit\u00e0 il 24 giugno 1672 e, nonostante la salute precaria, il 5 febbraio 1673 fu accettata tra le Stabilite: il 14 agosto 1673 fece la vestizione religiosa, prendendo il nome di \"Suor Maria Margherita Diomira del Verbo Incarnato\" ed emise la promessa di \u201cstabilit\u00e0\u201d preceduta dagli Esercizi di Sant'Ignazio.\nMargherita conobbe qui le meditazioni sul mistero della Divina Incarnazione: ne divenne tanto devota che scelse come giaculatoria le parole \u201c\"Verbum caro factum est\"\u201d; da essa riceveva conforto e forza nelle tentazioni ed avrebbe voluto che il Papa la diffondesse applicandovi un'indulgenza perch\u00e9 tutti potessero arrivare a stimare il frutto spirituale da esso derivante. Durante la meditazione del mistero giunse alla convinzione che quanti aspiravano alla vita religiosa e all'unione con Cristo non potevano ricercare le comodit\u00e0 perch\u00e9 Cristo aveva riposato sul fieno. Ella inizi\u00f2 cos\u00ec a cercare il suo riposo nel cuore piagato di Ges\u00f9, nel suo Costato, nell'umilt\u00e0 e nella preghiera e, alla scuola del Verbo, impar\u00f2 ancor pi\u00f9 l'obbedienza e l'abbandono.\nDai quadernetti e dagli altri scritti \u00e8 evidente che Suor Diomira si \u00e8 lasciata \u201ceducare\u201d dal Verbo che l'ha formata interiormente e resa simile a S\u00e9 chiamandola ad offrirsi, nell'umilt\u00e0 e nell'obbedienza, per la salvezza delle anime.\nLa fama della sua santit\u00e0 si diffuse ben presto fuori della \u201cCarit\u00e0\u201d: nobili dame, sacerdoti e vescovi andarono da lei per consigli ed aiuto.\nNel 1674, suor Diomira inizi\u00f2 a partecipare ai dolori della Passione e il 3 marzo del 1677 tale partecipazione divenne pi\u00f9 completa con l'impressione delle stimmate, durante un'estasi durata 26 ore.\nLa notizia delle stimmate fu riportata a corte e Violante di Baviera, che tante volte era andata da suor Diomira per ricevere consigli, invi\u00f2 Francesco Redi, medico e letterato, per considerare il da farsi; lo stesso Redi dichiar\u00f2 che tali piaghe non erano opera umana: solo chi l'aveva ferita, poteva risanarla.\nSubito dopo la morte, avvenuta il 17 dicembre 1677, il dottor Fabbri, medico della comunit\u00e0, chiese che fosse effettuata l'autopsia per constatare se la piaga del costato le aveva toccato il cuore: questo si present\u00f2 con una ferita pi\u00f9 piccola di quella esterna.\nBen presto arrivarono alla Carit\u00e0 segnalazioni di miracoli e grazie; alcune sono anche recenti e in particolare a favore di bambini e giovani, per quanti si sono affidati a lei, e per le sue consorelle. Il 23 maggio 2008 si \u00e8 riaperto il processo diocesano per la sua beatificazione. Per le Suore Stabilite, per gli amici e per quanti hanno partecipato, \u00e8 stato un momento veramente particolare e di grazia.\nScritti.\nLa prima biografia di Suor Maria Margherita Diomira del Verbo Incarnato, della famiglia degli Allegri, fu pubblicata nel 1703 da monsignor Pier Luigi Malaspina, vescovo di Massa e Populonia, subito dopo la sua morte. Ne sono seguite altre ma l'opera che ci ha consentito di penetrarne la spiritualit\u00e0 \u00e8 \u201cScritti e detti\u201d, antologia di testi, divisi per argomento e trascritti in lingua corrente, con la prefazione di Don Divo Barsotti.\nPer questa pubblicazione edita dalla Libreria Editrice Fiorentina, nel luglio 1979, sono stati trascritti alcuni testi autografi e parti dei quadernetti su cui Suor Reparata, con fedelt\u00e0, ha annotato quanto Suor Diomira, per obbedienza al padre spirituale, ha rivelato della sua vita interiore e di quanto il Signore le dava di penetrare. Questi scritti hanno aiutato a comprendere la profondit\u00e0 spirituale di Suor Diomira.\nLa sua grandezza non \u00e8 nel dono delle visioni, delle estasi e delle rivelazioni o nelle grandi penitenze, ma nella piena disponibilit\u00e0 alla Grazia, nel desiderio di compiere \u201cl'amabilissima volont\u00e0 del Padre\u201d, come il Verbo suo Sposo, nel lasciarsi plasmare ad imitazione di Cristo. Nelle visioni ed estasi si nota sempre un legame con la realt\u00e0, ella manifesta ansie e desideri, preoccupazioni e aspirazioni che ce la rendono vicina: il rinnovamento spirituale della Chiesa, l'amore e l'obbedienza ai pastori, la fedelt\u00e0 ai Sacramenti, la santit\u00e0 dei religiosi e del clero, la salvezza delle anime, l'ansia missionaria, la carit\u00e0 e la delicatezza verso le sorelle, la fedelt\u00e0 alle piccole cose, l'umilt\u00e0, la sponsalit\u00e0 e la maternit\u00e0 dell'anima consacrata.\nLeggendo i quadernetti stupisce la profondit\u00e0 teologica delle rivelazioni, che sgorgano o dalla meditazione della Parola oppure da riflessioni sulla Liturgia. Gli scritti ci comunicano una grande verit\u00e0: la santit\u00e0 sta nel dire s\u00ec, ogni giorno, al Signore che chiama attraverso le varie circostanze della vita e che si rivela nella Parola letta, proclamata e vissuta nella Chiesa, che educa e forma spiritualmente.. Nell'\u201det\u00e0 dell'amore\u201d il Signore passa e ci chiama, poi.. ripassa, e passa ancora perch\u00e9 la risposta sia piena, sia risposta d'amore all'Amore che ci abbellisce con doni particolari e... ci rende unici.\nEcco una sua preghiera:\n\u201cIo, vilissimo vermicello della terra, prostrata nell'abisso del mio nulla, o Trinit\u00e0 Santissima, vi domando, per i meriti e valore del Sangue di Ges\u00f9, che slarghiate con la vostra onnipotente Grazia l'incapacit\u00e0 dell'anima mia, perch\u00e9 resti capace dell'amore e virt\u00f9 esercitate dal mio Sposo Ges\u00f9 Verbo Incarnato, perch\u00e9 lo possa conoscere e amare, benedire e imitare, lodare e ringraziare. Ma, o anima mia, si lodi Egli da se stesso poich\u00e9 Egli solo conosce se stesso; Egli benedica, ami e goda se stesso: altri non potrebbero mai pienamente magnificarlo n\u00e9 ringraziarlo per quel tanto che egli opera in noi e per noi se non lo fa egli stesso poich\u00e9 egli solo \u00e8 capace di se stesso\u201d."}
{"id": "1854767", "revid": "486946", "url": "https://it.wikipedia.org/wiki?curid=1854767", "title": "Articolazione tibiofibulare", "text": ""}
{"id": "1854771", "revid": "205160", "url": "https://it.wikipedia.org/wiki?curid=1854771", "title": "Pugilato alle olimpiadi estive 2004", "text": ""}
{"id": "1854772", "revid": "226458", "url": "https://it.wikipedia.org/wiki?curid=1854772", "title": "Ondata di freddo del dicembre 1879", "text": "L'ondata di freddo del dicembre 1879 fu una delle ondate di freddo pi\u00f9 forti degli ultimi 300 anni in Europa occidentale, e in molti luoghi fu il mese pi\u00f9 freddo dal 1750.\nDinamica.\nDal 20 novembre 1879 ci fu una colata di aria fredda in Europa che port\u00f2 gelo e neve. A inizio dicembre ci fu un'intensificazione, con valori glaciali tra il 6 e il 10. In Francia specialmente fu record: -23,9 \u00b0C a Parigi centro, -25,6 \u00b0C a Parigi Saint-Maur, -30 \u00b0C nella foresta di Fontainbleau, -35 \u00b0C a Saint-Due, temperature mai pi\u00f9 registrate (a Parigi nel XX secolo i -20 \u00b0C non vennero mai lontanamente sfiorati). Il freddo continu\u00f2 per tutto il mese: la Senna gel\u00f2 in profondit\u00e0, insieme ad altri fiumi, e a Natale si festeggi\u00f2 sopra una strato di ghiaccio di 30 cm. A Parigi fu il mese pi\u00f9 freddo delle serie storica dal 1750: -7,9 \u00b0C di media, seguito dal dicembre 1788, con -6,8 \u00b0C. Per fare un raffronto, il febbraio 1956, un mese record per il 1900, ebbe una media di -4,6 \u00b0C. \nNel gennaio 1880 riprese il freddo dal 10, e continu\u00f2 fino al 7 febbraio, ma molto pi\u00f9 attenuato rispetto a dicembre."}
{"id": "1854789", "revid": "115751", "url": "https://it.wikipedia.org/wiki?curid=1854789", "title": "Ghiandola tiroidea", "text": ""}
{"id": "1854798", "revid": "392357", "url": "https://it.wikipedia.org/wiki?curid=1854798", "title": "Paolo Bartolozzi", "text": "Laureato in giurisprudenza, ha iniziato la sua attivit\u00e0 politica nella Democrazia Cristiana, divenendone segretario organizzativo per la provincia di Firenze. Originario di Rufina, dal 1985 al 1987 \u00e8 sindaco di Londa, successivamente diventa consigliere regionale della Toscana, presidente della Commissione per i rapporti con l'Unione europea.\nViene rieletto in Consiglio Regionale in tutte le successive elezioni del 1990, 1995, 2000 e 2005, aderendo dapprima ai Cristiani Democratici Uniti (CDU) - di cui \u00e8 vicesegretario nazionale - e poi definitivamente a Forza Italia. \u00c8 stato presidente della Commissione regionale affari istituzionali, della Commissione di vigilanza e di controllo, presidente del gruppo consiliare di Forza Italia. Dal 2005 \u00e8 stato vicepresidente del Consiglio Regionale toscano.\nA giugno 2001 diventa eurodeputato, subentrando a Silvio Berlusconi nel frattempo nominato Presidente del Consiglio. \u00c8 stato membro della Commissione Giuridica e per il Mercato Interno e della Delegazione per le relazioni con i Paesi dell'America Centrale e il Messico. Rimane in carica fino al 2004 quando, ricandidato, \u00e8 il primo dei non eletti di Forza Italia per la circoscrizione Italia Centrale.\nDa giugno 2008 ritorna al Parlamento europeo, subentrando ad Antonio Tajani nel frattempo scelto come Commissario europeo. Iscritto al gruppo del Partito Popolare Europeo - Democratici Europei. Aderisce alla rinata Forza Italia.\nAlle elezioni Europee del 25 maggio 2014 prende 28.060 preferenze ma non saranno sufficienti per essere rieletto.\nBartolozzi \u00e8 morto a Firenze, dopo una breve malattia, il 4 febbraio 2021. "}
{"id": "1854800", "revid": "307923", "url": "https://it.wikipedia.org/wiki?curid=1854800", "title": "Editore Crocetti", "text": ""}
{"id": "1854805", "revid": "1915706", "url": "https://it.wikipedia.org/wiki?curid=1854805", "title": "Terbutalina", "text": "La terbutalina, un Beta 2 agonista selettivo, \u00e8 il principio attivo di indicazione specifica contro alcune malattie ostruttive respiratorie.\nIndicazioni.\nIn forma di sale solfato, viene utilizzato come trattamento farmacologico contro l'asma e anche altre patologie che occludono le vie respiratorie come la broncopneumopatia cronica ostruttiva. Viene utilizzato anche in neonatologia in casi di nascite premature.\nEffetti indesiderati.\nFra gli effetti indesiderati si riscontrano tremore, crampi muscolari, cefalea, insonnia, tachicardia.\nStereochimica.\nTerbutalene contiene uno stereocentro e consiste di due enantiomeri. Questo \u00e8 un composto racemico, cio\u00e8 una miscela 1: 1 di (R) - e la (S) - forma:"}
{"id": "1854807", "revid": "415370", "url": "https://it.wikipedia.org/wiki?curid=1854807", "title": "Santi degli ultimi giorni", "text": ""}
{"id": "1854809", "revid": "729019", "url": "https://it.wikipedia.org/wiki?curid=1854809", "title": "John Fisher, I barone Fisher", "text": "Durante la sua carriera lunga 60 anni, ha visto la Royal Navy evolversi dalla propulsione a vela alle nuove tecnologie, come i sottomarini, gli incrociatori da battaglia (dei quali fu il principale fautore) e le portaerei. Durante la prima guerra mondiale fu Primo Lord del Mare (l'equivalente del ministro della marina) e il comandante della flotta durante la battaglia dello Jutland fu John Jellicoe, formatosi sotto Fisher.\nFu il creatore delle Dreadnought ossia delle corazzate monocalibro, nuovo tipo di corazzate ideate nel 1902 da un italiano, l'ingegnere Vittorio Cuniberti. La prima corazzata che diede il nome al nuovo tipo, la Dreadnought, venne varata nel 1905 e venne citata anche nel manifesto del futurismo."}
{"id": "1854812", "revid": "289247", "url": "https://it.wikipedia.org/wiki?curid=1854812", "title": "Tiro con l'arco alle olimpiadi estive 2004", "text": ""}
{"id": "1854813", "revid": "307923", "url": "https://it.wikipedia.org/wiki?curid=1854813", "title": "Edizioni Crocetti", "text": ""}
{"id": "1854814", "revid": "289247", "url": "https://it.wikipedia.org/wiki?curid=1854814", "title": "Tiro con l'arco alle olimpiadi estive 2004 - Individuale femminile", "text": ""}
{"id": "1854815", "revid": "289247", "url": "https://it.wikipedia.org/wiki?curid=1854815", "title": "Tiro con l'arco alle olimpiadi estive 2004 - Individuale maschile", "text": ""}
{"id": "1854816", "revid": "289247", "url": "https://it.wikipedia.org/wiki?curid=1854816", "title": "Tiro con l'arco alle olimpiadi estive 2004 - Squadre maschile", "text": ""}
{"id": "1854818", "revid": "289247", "url": "https://it.wikipedia.org/wiki?curid=1854818", "title": "Tiro con l'arco alle olimpiadi estive 2004 - Squadre femminile", "text": ""}
{"id": "1854823", "revid": "1629429", "url": "https://it.wikipedia.org/wiki?curid=1854823", "title": "Curva di domanda ad angolo", "text": "La Curva di domanda ad angolo \u00e8 un tipo di curva di domanda tipico dei mercati oligopolistici.\nDescrizione.\nSecondo la teoria economica neoclassica, la curva della domanda di un bene rispetto al prezzo \u00e8 decrescente, continua e differenziabile in ogni suo punto.\nGli economisti R. L. Hall, C. J. Hitch e P. Sweezy, sulla base di ricerche empiriche, hanno invece ipotizzato una curva di domanda ad angolo.\nSi ipotizza che, in regime di oligopolio (considerato la forma di mercato prevalente), il prezzo venga fissato dalle imprese maggiori secondo il principio del costo pieno e che ciascuna impresa tenda a mantenere invariato il prezzo in quanto:"}
{"id": "1854829", "revid": "115751", "url": "https://it.wikipedia.org/wiki?curid=1854829", "title": "Matrice doppiamente stocastica", "text": ""}
{"id": "1854831", "revid": "1226", "url": "https://it.wikipedia.org/wiki?curid=1854831", "title": "Barzelletta del fantasma Formaggino", "text": ""}
{"id": "1854834", "revid": "1442080", "url": "https://it.wikipedia.org/wiki?curid=1854834", "title": "Camillo II Borghese", "text": "Biografia.\nInfanzia.\nCamillo Borghese nacque a Roma, figlio di Marcantonio IV Borghese, V principe di Sulmona (1730-1800) e della duchessa Anna Maria Salviati, e fratello di Francesco (1776-1839), principe Aldobrandini. \nEt\u00e0 napoleonica.\nEntr\u00f2 al servizio francese nel 1796, distinguendosi in battaglia nelle prime campagne napoleoniche. Nel 1803 si trasfer\u00ec a Parigi, andando ad abitare nel Palazzo d'Oigny di via Grange-Bateli\u00e8re. \nQui incontr\u00f2 la sorella di Napoleone, Paolina Bonaparte che, di ritorno da Santo Domingo, dopo la morte del marito Victor Emanuel Leclerc, viveva con il fratello Giuseppe a Palazzo Mabeuf. \nMatrimonio.\nIl Principe possedeva una dote invidiabile e Napoleone non oppose alcuna resistenza alla richiesta di prenderne in sposa la sorella. Il 23 agosto 1803, meno di un anno dopo la morte di Leclerc, Camillo divenne quindi il secondo marito di Paolina a Montfontain. Venne nominato \"Principe di Francia\" nel 1805; successivamente divenne comandante della Guardia Imperiale nel 1805 e poco dopo colonnello (poi maggiore generale) e \"Duca sovrano di Guastalla\"; nel 1809 divenne Comandante della 27\u00aa e della 28\u00aa Divisione dell'esercito francese.\nInizialmente appassionato (commission\u00f2 la famosa Venere con l'effigie della moglie dal Canova), il matrimonio successivamente si concluse in un concubinaggio con numerose amanti che portarono i due amanti a stravaganti usanze quali quella di utilizzare schiavi africani come poggiapiedi. Ad ogni modo la coppia condusse vite separate ma non divorzi\u00f2 mai e Paolina convinse anzi il fratello a concedere a Camillo il governo del Piemonte nel 1808 funzione che assolse con un certo successo essendo amato sia dalla nobilt\u00e0 piemontese che dal popolo risiedendo al castello di Stupinigi. Camillo ottenne anche la salvaguardia su un prigioniero di riguardo: papa Pio VII.\nNapoleone lo forz\u00f2 inoltre a vendere alla Francia 344 pezzi della Collezione Borghese, che Camillo arricch\u00ec nuovamente con nuovi pezzi provenienti dagli scavi in Egitto e con l'acquisto di altre opere. Camillo prest\u00f2 inoltre notevole attenzione alla villa di famiglia a Porta Pinciana, dando nuova sede alla rinnovata collezione e facendo costruire una nuova entrata monumentale che dava su Piazza del Popolo, ancora oggi esistente.\nUltimi anni e morte.\nDopo la caduta di Napoleone, l'alleanza tra Camillo ed il governo francese si ruppe e lo mise in cattiva luce a Roma, a tal punto che fu costretto a recarsi a Firenze, anche per distanziarsi dalla moglie, evitando ad ogni modo il sequestro delle proprie terre (pratica usuale applicata da Pio VII al suo ritorno al soglio pontificio contro gli ex sostenitori del Bonaparte). \nDopo 10 anni di matrimonio fallimentare, venne convinto dal Papa a riprendere con s\u00e9 Paolina, che per\u00f2 mor\u00ec dopo soli 3 mesi di cancro. Non avendo avuto figli, alla sua morte il suo patrimonio con i suoi numerosi titoli pass\u00f2 al fratello Francesco. Fu padrino di battesimo di Camillo Benso, conte di Cavour."}
{"id": "1854837", "revid": "767487", "url": "https://it.wikipedia.org/wiki?curid=1854837", "title": "Rapisardo Antinucci", "text": "Biografia.\nGi\u00e0 consigliere regionale del Lazio, \u00e8 stato responsabile organizzativo dei Socialisti Democratici Italiani (SDI) deputato per le liste della Rosa nel Pugno alle elezioni politiche del 2006, membro della Commissione Ambiente, Territorio e Lavori Pubblici e della Commissione Trasporti, Poste e Telecomunicazioni. Partecipa alla fondazione del Partito Socialista nel 2007.\nA giugno 2008 diventa eurodeputato (era stato candidato alle elezioni europee del 2004 nella lista di \"Uniti nell'Ulivo\"), subentrando a Nicola Zingaretti nel frattempo eletto presidente della Provincia di Roma. Iscritto al gruppo del Partito Socialista Europeo.\nNel 2009 lascia il Partito Socialista in polemica con la decisione della dirigenza del medesimo di partecipare alle elezioni europee nel cartello Sinistra e Libert\u00e0."}
{"id": "1854839", "revid": "767487", "url": "https://it.wikipedia.org/wiki?curid=1854839", "title": "Una domenica d'estate", "text": "Una domenica d'estate \u00e8 un film del 1962 diretto da Giulio Petroni."}
{"id": "1854854", "revid": "307923", "url": "https://it.wikipedia.org/wiki?curid=1854854", "title": "Ed. Crocetti", "text": ""}
{"id": "1854856", "revid": "1228162", "url": "https://it.wikipedia.org/wiki?curid=1854856", "title": "Ferdinando Tartaglia", "text": " \n \u00c8 stato uno dei pi\u00f9 singolari protagonisti del XX secolo del pensiero religioso contemporaneo.\nBiografia.\nOrfano di madre a nove anni, desider\u00f2 farsi frate ma non ottenne il consenso paterno. A quindici anni pot\u00e9 per\u00f2 entrare in seminario a Parma e poi a Roma: si laure\u00f2 in teologia nella Pontificia Universit\u00e0 Gregoriana. Ordinato sacerdote a Parma nel 1939, prima a Genova e poi a Firenze, nel 1942 form\u00f2 con altri preti una comunit\u00e0 religiosa, che venne per\u00f2 sciolta dalle autorit\u00e0 ecclesiastiche.\nPubblic\u00f2 presso l'editore Guanda di Modena sue traduzioni e commenti di noti testi religiosi: \"La filosofia della religione\" di John Henry Newman, il \"Diario e scritti religiosi\" di Gabriel Marcel, le \"Provinciali\" di Pascal e le \"Meditazioni cristiane e metafisiche\" di Malebranche; scrisse sulla rivista \"Il Contemporaneo\" pubblicata dallo stesso editore.\nDal 1943 collabor\u00f2 a Firenze con Aldo Capitini ai COS, i \"Centri di orientamento sociale\", fondati dal Capitini: comunit\u00e0 aperte a tutti, \u00absenza distinzione di et\u00e0, di razza, di cultura, di sesso, di condizione sociale o culturale, di iscrizione a partito\u00bb e nel 1944 l'autorit\u00e0 ecclesiastica gli proib\u00ec la celebrazione della messa; nel 1945 gli fu interdetto l'abito ecclesiastico e nel 1946 venne colpito dalla massima scomunica \"vitando\", per aver commemorato lo scomunicato ex-prete Ernesto Bonaiuti. Disse, in quell'occasione :\nIl Sant'Uffizio motiv\u00f2 la scomunica con la disobbedienza, la diffusione di dottrine false, eresia e il tentativo di sovvertire i fondamenti della religione, ma Tartaglia vide nella stessa sua scomunica un segnale profetico. Scrisse infatti che\nNel 1947 Tartaglia e Aldo Capitini fondarono il \"Movimento di religione\", al quale aderirono poi lo storico Raffaele Pettazzoni e lo psichiatra Roberto Assagioli, ma dal quale Tartaglia usc\u00ec per fondare nel 1950 il \"Centro per la realt\u00e0 nuova\", sede anche della casa editrice omonima per i cui tipi egli scrisse nel 1960 il \"Discorso di tre aprile\" e dove visse fino alla morte nel 1987, anno in cui venne revocata la scomunica.\nEnorme \u00e8 la mole dei suoi scritti, che solo negli ultimi anni sono stati pubblicati in piccola parte.\nIl pensiero.\nIl pensiero di Tartaglia si muove dalla necessit\u00e0 di una trasformazione radicale del cristianesimo, che provoc\u00f2 il suo progressivo allontanamento dalle istituzioni ecclesiastiche. Molti dei suoi scritti ci raccontano della lotta contro la disperazione di questo sacerdote \"vitando\" che cerca il rimedio ai sintomi apocalittici della terra: rinnovare e capovolgere tutto dall'interno, con la fede nella \"Realt\u00e0 Nuova\". Essa, senza pi\u00f9 divisioni e barriere confessionali, pu\u00f2 trasformare radicalmente il quadro buio e sanguinante del mondo \"antico\" in cui siamo costretti a vivere.\nL'impossibilit\u00e0 di Dio a rispondere alle implorazioni umane, sentita intimamente da Tartaglia, corrispondeva al suo desiderio missionario di reagire lottando, al suo desiderio di raccogliere vecchi e bambini abbandonati nella sua villa di campagna, al suo legame con Germaine Muhlethaler."}
{"id": "1854857", "revid": "123066238", "url": "https://it.wikipedia.org/wiki?curid=1854857", "title": "Catiuscia Marini", "text": "\u00c8 stata sindaco di Todi dal 1998 al 2007 ed europarlamentare dal 2008 al 2009.\nBiografia.\nHa conseguito il diploma di maturit\u00e0 classica ed \u00e8 laureata in scienze politiche con indirizzo politico-internazionale. Dirigente della Legacoop umbra dal 2007, in precedenza ha svolto anche attivit\u00e0 di ricerca nel campo delle scienze sociali. Si \u00e8 inoltre interessata di politiche di genere e ha collaborato alla realizzazione di progetti di cooperazione internazionale in Burkina Faso, nei Balcani e in Palestina.\nHa iniziato la sua attivit\u00e0 politica partecipando all'attivit\u00e0 di gruppi universitari locali, facendo poi parte dell'esecutivo nazionale della Sinistra giovanile.\nSindaco di Todi.\nDopo aver ricoperto gli incarichi di consigliere comunale e vicesindaco della sua citt\u00e0 d'origine, Todi (provincia di Perugia), nel 1998 la Marini \u00e8 stata eletta sindaco di tale comune alla guida di una coalizione di centro-sinistra con il 53,7% dei voti, per poi essere riconfermata per un secondo mandato nel 2002, con il 63,8% dei consensi. Nel 2000 \u00e8 stata nominata dall'UNICEF sindaco difensore ideale dei bambini per la sua attivit\u00e0 a sostegno di progetti per la tutela dei diritti dell'infanzia.\nNel 2004 \u00e8 stata eletta presidente regionale dell'Associazione Nazionale Comuni Italiani in Umbria e membro degli organismi dirigenti nazionali dell'ANCI.\nEurodeputata.\nDa maggio 2008 a giugno 2009, a seguito delle elezioni europee del 2004, per le quali era candidata con L'Ulivo, \u00e8 stata eurodeputata al Parlamento europeo di Strasburgo. Ha fatto parte del gruppo parlamentare del Partito Socialista Europeo e ha ricoperto gli incarichi di membro della commissione Mercato Interno e Tutela dei Consumatori e della delegazione per i Paesi del Maghreb.\nAlle successive elezioni europee del 2009 \u00e8 stata ricandidata nella circoscrizione Italia centrale nel PD. Ha ottenuto circa 63.000 preferenze, posizionandosi come la prima dei non eletti. Nello stesso anno viene inoltre designata dall'allora segretario del PD Pier Luigi Bersani come membro della segreteria nazionale del partito, assegnandole le deleghe all'Europa, alle relazioni internazionali e ai diritti.\nPresidente della Regione Umbria.\nIl 7 febbraio 2010 la Marini ha vinto, con 29.000 voti e grazie anche all'appoggio del presidente uscente Maria Rita Lorenzetti, le elezioni primarie del centro-sinistra per la scelta del candidato governatore della Regione Umbria, prevalendo sul deputato Gianpiero Bocci. Alle elezioni regionali del 2010 viene quindi eletta presidente della giunta regionale dell'Umbria con il 57,24% dei voti, battendo la candidata del centro-destra Fiammetta Modena con il 37,70% dei voti.\nIl 17 novembre 2014 il Partito Democratico la ricandida per un secondo mandato alla guida della regione. Alle elezioni regionali del 2015 viene confermata per un secondo mandato con il 42,78% e 159.869 voti, contro il 39,27% ottenuti dal suo principale sfidante, il candidato del centro-destra Claudio Ricci, sostenuta da una coalizione comprendente PD, Sinistra Ecologia Libert\u00e0 e le liste \"\"Socialisti Riformisti\" e \"Civica Popolare\"\".\nIl 23 settembre 2016 viene nominata dal governo Renzi, assieme a tutti i presidenti delle regioni interessate, vicecommissario alla ricostruzione per il terremoto del Centro Italia dell'agosto precedente.\nIl 16 aprile 2019, a seguito di una inchiesta della procura di Perugia su presunti illeciti nelle assunzioni nel sistema sanitario umbro, in cui risulta indagata per abuso d'ufficio, rivelazione di segreto d'ufficio e falso, annuncia l'intenzione di dimettersi da presidente della regione. Il successivo 7 maggio motiva quindi il fatto in assemblea legislativa, organo che il 18 dello stesso mese, tramite mozione, respinge tale ipotesi; la stessa presidente, nella circostanza, fa parziale \"dietrofront\" votando, come quasi tutta la sua maggioranza, per la permanenza in carica. Dopo essersi riservata la decisione finale, due giorni dopo la Marini ritorna nuovamente sui suoi passi e formalizza le sue dimissioni, esecutive dal successivo 28 maggio. A seguito di ci\u00f2, la presidenza della regione viene temporaneamente presa in carico dal vicepresidente Fabio Paparelli, fino alle nuove elezioni regionali anticipate, convocate per il successivo 27 ottobre, che verranno vinte dalla candidata del centro-destra Donatella Tesei, diventata il primo governatore dell'Umbria a non appartenere al centro-sinistra dai tempi dell'istituzione della regione.\nAltri incarichi politico-istituzionali.\nNel giugno 2010 \u00e8 diventata membro titolare del Comitato europeo delle regioni per poi essere eletta, nel 2011 primo vicepresidente del gruppo del Partito Socialista Europeo del Comitato delle regioni, con delega alla politica di coesione nel quadro delle prospettive finanziarie dell'UE post 2013.\nNel 2013, nell'ambito della Conferenza delle regioni e delle province autonome, ha svolto la funzione di coordinatrice del gruppo di lavoro sulla programmazione comunitaria 2014-2020 con il compito di seguire e gestire i negoziati con il Governo italiano per la programmazione europea 2014-2020. \u00c8 stata inoltre coordinatrice vicario della Commissione salute e coordinatore della Commissione attivit\u00e0 di cooperazione e iniziative per il dialogo e per la pace in Medio Oriente.\nIl 5 giugno 2013 \u00e8 stata scelta dal segretario reggente Guglielmo Epifani come responsabile nazionale per la sanit\u00e0 del Partito Democratico.\nA gennaio 2015 Marini viene riconfermata come membro della delegazione italiana al comitato europeo delle regioni per la legislatura 2015-2020; l'11 febbraio \u00e8 stata poi designata come presidente del gruppo del PSE e nel mese di settembre ha ottenuto la titolarit\u00e0 della commissione affari europei e internazionali.\nNel 2017, a seguito della proclamazione di Matteo Renzi come nuovo segretario del PD, la Marini \u00e8 stata nominata come membro della direzione nazionale del partito. Il 12 luglio 2017 \u00e8 stata riconfermata come presidente del gruppo PSE al comitato europeo delle regioni."}
{"id": "1854864", "revid": "1543377", "url": "https://it.wikipedia.org/wiki?curid=1854864", "title": "Citocromo P450", "text": "La famiglia del citocromo P450 (abbreviata come CYP, P450 e, molto frequentemente, CYP450) \u00e8 una superfamiglia enzimatica di emoproteine presente in tutti i domini dei viventi (sono note pi\u00f9 di 7.700 distinte macromolecole di tipo CYP), appartenente alla sottoclasse enzimatica delle ossidasi a funzione mista (o monoossigenasi). I citocromi P450 sono i maggiori attori coinvolti nella detossificazione dell'organismo, essendo in grado di agire su un gran numero di differenti substrati, sia esogeni (farmaci e tossine di origine esterna) sia endogeni (prodotti di scarto dell'organismo). Spesso prendono parte a complessi con funzione di catena di trasporto di elettroni, noti come sistemi contenenti P450.\nLe reazioni catalizzate dalle isoforme del citocromo P450 sono svariate. La pi\u00f9 comune \u00e8 una classica reazione da monossigenasi: il trasferimento di un atomo di ossigeno dall'ossigeno molecolare a un substrato organico, con riduzione del secondo atomo di ossigeno ad acqua:\nEsempi di reazioni catalizzate dal citocromo P450 sono l'ossidrilazione di composti alifatici o aromatici, la formazione di epossidi e l'ossidazione di alcoli. Gli elettroni necessari alla reazione possono essere forniti dal NADP(H) o dal NADH attraverso altri attori proteici come la ferredossina, il citocromo b5 o la NADPH-emoproteina reduttasi, contenente FAD e FMN come gruppi prostetici. Oltre alle reazioni di eliminazione di composti esogeni, il citocromo P450 \u00e8 coinvolto nella biosintesi del colesterolo e nella steroidrogenesi degli ormoni steroidei.\nIl citocromo P450 deriva il suo nome dal caratteristico picco di Soret di assorbimento massimo a una lunghezza d'onda di 450\u00a0nm, quando il ferro del gruppo eme si trova nello stato ridotto Fe2+ e legato al monossido di carbonio.\nA livello cellulare, negli eucarioti gli enzimi della famiglia si ritrovano principalmente legati alle membrane del reticolo endoplasmatico liscio e alla membrana mitocondriale interna tramite la regione N-terminale idrofobica, in particolare nella frazione microsomiale delle cellule epatiche.\nNomenclatura.\nI singoli enzimi componenti la famiglia del citocromo P450 sono identificati attraverso la sigla comune \"CYP\" seguita da un numero arabo indicante la famiglia (&gt; 40% di omologia di sequenza), una lettera in maiuscolo che definisce la sottofamiglia (&gt; 55% di omologia di sequenza) e un secondo numero arabo che specifica il singolo gene (es. CYP1A1).\nConvenzionalmente, i geni corrispondenti agli enzimi sono indicati con il medesimo nome, ma con caratteri scritti in corsivo; ad esempio il gene \"CYP2e1\" codifica per l'enzima CYP2E1.\nMeccanismo di reazione.\nIl centro catalitico di reazione del citocromo P450 \u00e8 il centro eme-tiolato, altamente conservato in tutte le isoforme conosciute, contenente un gruppo eme in cui un atomo di ferro \u00e8 legato non covalentemente allo zolfo di un residuo cisteinico. Tale cisteina e diversi residui adiacenti sono altamente conservati nei CYP conosciuti e presentano la seguente sequenza consenso [FW] - [SGNH] - x - [GD] - {F} - [RKHPT] - {P} - C - [LIVMFAP] - [GAD]. Il meccanismo di azione del citocromo \u00e8 differente a seconda del tipo di reazione catalizzata, ma pu\u00f2 essere schematicamente riassunto in sei fasi:\n1: Il substrato si lega al sito attivo dell'enzima, nelle vicinanza del gruppo eme, sul lato opposto della catena peptidica. Il substrato legato induce un cambiamento nella conformazione del sito attivo, spesso eliminando una molecola d'acqua dalla posizione di coordinazione distale assiale del ferro, e talvolta cambiando lo stato del ferro eme da fondamentale a eccitato.. Questo causa un cambiamento nelle propriet\u00e0 spettrali dell'enzima, con un aumento dell'assorbanza a 390\u00a0nm e una diminuzione a 420\u00a0nm. Tale variazione pu\u00f2 essere misurata dalla spettrometria differenziale e ci si riferisce a questa variazione come spettro di differenza di \"Tipo I\". Alcuni substrati provocano un cambiamento opposto nelle propriet\u00e0 spettrali, uno spettro \"anti Tipo I\", con processi che non sono ancora molto chiari. Inibitori e particolari substrati che legano direttamente il ferro del gruppo eme, portano a uno spettro di \"Tipo II\", con un massimo a 420\u00a0nm e un minimo a 390\u00a0nm. Se non ci sono equivalenti riducenti a disposizione, questo complesso pu\u00f2 rimanere stabile, permettendo di stabilire il grado di legame da misure di assorbanza \"in vitro\"\nIsoforme nell'uomo.\nNell'uomo sono state sinora identificati pi\u00f9 di 63 geni codificanti per isoforme del citocromo P450, di cui 57 geni completi e 5 pseudogeni, divisi in 18 famiglie e 43 sottofamiglie, espressi nel fegato e in altri tessuti come il tratto gastrointestinale, i reni, i polmoni, la cute e il sistema nervoso centrale. Le funzioni svolte dal citocromo P450 nell'uomo sono di ossidazione ed eliminazione di sostanze endogene, come la bilirubina derivante dal metabolismo dell'emoglobina, e di sostanze esogene, come inquinanti e farmaci, ma comprendono anche la regolazione dei livelli di concentrazione degli ormoni steroidei, come gli estrogeni e il testosterone, la biosintesi del colesterolo e il metabolismo della vitamina D. Un'ulteriore funzione svolta dal citocromo P450 a livello della barriera ematoencefalica \u00e8 l'autoregolazione vascolare. Nella grande maggioranza dei casi una singola isoforma di citocromo P450 pu\u00f2 presentare specificit\u00e0 multiple e catalizzare l'ossidazione di pi\u00f9 substrati diversi, anche con differenti tipi di reazioni.\nMetabolismo dei farmaci.\nLa famiglia del citocromo P450 rappresenta il principale meccanismo di detossificazione dell'organismo per i farmaci, ed \u00e8 una delle cause alla base della variabilit\u00e0 del rapporto dose/risposta in soggetti differenti che assumono lo stesso farmaco. Il differente range di risposta pu\u00f2 infatti derivare, oltre che da fattori fisiologici come l'et\u00e0, il sesso e lo stato di salute dell'individuo, da una differente velocit\u00e0 di metabolizzazione del principio attivo, derivante a sua volta da un polimorfismo genetico nel citocromo P450. Un pi\u00f9 lento smaltimento della molecola farmacologicamente attiva pu\u00f2 portare a una sua eccessiva permanenza nell'organismo, e quindi al manifestarsi di effetti collaterali dovuti al sovradosaggio, mentre un'eccessiva attivit\u00e0 del citocromo aumenta la velocit\u00e0 di smaltimento del farmaco e pu\u00f2 portare a una diminuzione del suo effetto o anche alla mancanza di effetti clinici. Lo studio genetico ha portato all'individuazione di almeno tre classi fenotipiche distinte associate a polimorfismi genetici nella famiglia del citocromo P450, ovvero i metabolizzatori lenti (PM), i metabolizzatori rapidi (EM) e i metabolizzatori ultrarapidi (UR), individuabili mediante test di fenotipizzazione o tipizzazione genetica, a seconda delle quali va calibrata la terapia farmacologica da adottare.\nDi tutte le isoforme enzimatiche di citocromo P450 finora individuate, solo una piccola porzione comprendente gli enzimi CYP3A4, CYP2D6, CYP2C9, CYP1A2 e CYP2E1 agisce nel metabolismo dei farmaci; fra queste l'isoforma pi\u00f9 attiva \u00e8 il CYP3A4, che costituisce circa il 30% dei citocromi P450 espressi nel fegato ed \u00e8 responsabile del metabolismo del 50% dei farmaci attualmente esistenti. Nella fase I dell'eliminazione di composti xenobiotici da parte dell'organismo, i substrati della reazione sono rappresentati principalmente da molecole lipofile in cui l'attacco di ossigeno aumenta l'idrofilicit\u00e0 e favorisce l'azione dei successivi enzimi detossificanti e il conseguente smaltimento.\nInterazioni tra farmaci.\nMolti farmaci possono avere un effetto induttivo o inibitore dell'attivit\u00e0 di una o pi\u00f9 isoforme di citocromo P450, e questi fenomeni sono alla base, nella maggior parte dei casi, degli effetti compromettenti sull'azione terapeutica e degli effetti di tossicit\u00e0 derivanti dall'assunzione contemporanea di differenti principi attivi.\nUn effetto di inibizione dovuto a interazioni fra due farmaci si manifesta quando entrambi sono substrati di una stessa isoforma di citocromo P450; in questo caso, il farmaco che presenta una minore affinit\u00e0 di legame sar\u00e0 smaltito in un tempo superiore rispetto al caso in cui sia assunto singolarmente, provocando un effetto di sovradosaggio e quindi il manifestarsi di effetti collaterali tossici. Allo stesso modo, un farmaco pu\u00f2 essere in grado di indurre, nel tempo, un aumento nella concentrazione e nell'attivit\u00e0 di una o pi\u00f9 isoforme di citocromo P450, diminuendo quindi il tempo di permanenza nell'organismo dei farmaci che ne sono substrati, e di conseguenza la loro azione terapeutica. L'effetto induttivo si manifesta pi\u00f9 lentamente rispetto all'inibizione, in quanto agisce a livello di trascrizione genica e necessita quindi di maggior tempo per evidenziarsi.\nAltre interazioni pi\u00f9 frequenti si verificano fra farmaci e alimenti che agiscono sul citocromo P450: succo di pompelmo, t\u00e8 verde.\nP450 negli animali.\nLo studio e la caratterizzazione biochimica delle isoforme di citocromo P450 negli animali sono mirati principalmente a definire il loro tipo di risposta metabolica agli stress da xenobiotici, in modo da poterli utilizzare come organismi modello nelle sperimentazioni di nuovi farmaci e nella ecotossicologia. Gli animali pi\u00f9 studiati a questo fine sono i topi, i ratti e i cani per le sperimentazioni farmacologiche e varie specie di pesci di fiume e di mare per quel che riguarda l'aspetto ecotossicologico. Molti studi sono stati condotti anche sugli insetti, poich\u00e9 il citocromo P450 risulta coinvolto in molti casi di resistenza agli insetticidi.\nUtilizzo come biomarcatore.\nLe caratteristiche di substrato specificit\u00e0 e inducibilit\u00e0 dei citocromi P450, ovvero la loro espressione solo in presenza di un determinato substrato, rendono gli enzimi appartenenti a questa famiglia dei buoni indicatori della presenza di inquinanti xenobiotici nell'ambiente, e ne consentono quindi l'utilizzo come biomarcatori. Le isoforme pi\u00f9 utilizzate nella rivelazione di inquinanti delle acque sono quelle appartenenti alla famiglia CYP1 nel fegato dei pesci, che risultano indotte dalle classi pi\u00f9 diffuse di contaminanti, come gli idrocarburi policiclici aromatici (IPA), gli idrocarburi poliaromatici nitrati (NPAH), i policlorobifenili (PCB), le diossine (TCDD) e alcuni fitofarmaci. L'utilizzo del citocromo P450 come biomarcatore presenta il vantaggio di poter abbassare il limite di concentrazione di inquinante rilevabile rispetto alle tecniche analitiche tradizionali, e consente inoltre di ottenere una risposta integrata nel tempo e nello spazio dell'esposizione dell'organismo bioindicatore al contaminante. Poich\u00e9 l'effetto del contaminante pu\u00f2 essere individuato anche in dosi subletali, prima della comparsa di danni irrimediabili agli organismi e all'ecosistema, la variazione dei livelli di citocromo P450 pu\u00f2 rappresentare un primo campanello d'allarme di una necessit\u00e0 di intervento di risanamento del sito esaminato.\nL'induzione del citocromo P450 pu\u00f2 essere determinata indirettamente attraverso saggi di attivit\u00e0 di altri enzimi appartenenti al sistema delle monoossigenasi a funzione mista, e il pi\u00f9 utilizzato a questo fine nei pesci \u00e8 la 7-etossiresorufina-O-dietilasi (EROD), che catalizza l'idrolisi dell'etossiresorufina a 7-idrossiresorufina, un composto la cui fluorescenza \u00e8 rilevabile attraverso analisi spettrofluorimetriche di fluorimetria. La metodica di rilevamento fluorimetrica \u00e8 accettata come standard ISO per la valutazione dell'inquinamento delle acque da TCDD, PAH e PCB, ma \u00e8 anche possibile rilevare direttamente il citocromo P450 mediante test immunologici come l'ELISA utilizzando anticorpi specifici per l'isoforma CYP1A."}
{"id": "1854865", "revid": "120822950", "url": "https://it.wikipedia.org/wiki?curid=1854865", "title": "Bartan Baator", "text": " Figlio di Kabul Khan.\nVita.\nDi lui poco \u00e8 noto. Per diritto di discendenza era a capo del clan Borjigin della trib\u00f9 dei Kiyad, mongoli praticanti il cristianesimo nestoriano. Fu eletto khan del suo \"clan\" succedendo al padre. Sua moglie fu Aicigel Ujin e fu sposato anche con Maral Kayak.\nDiscendenze.\nEbbe \"almeno\" 4 figli:"}
{"id": "1854866", "revid": "767487", "url": "https://it.wikipedia.org/wiki?curid=1854866", "title": "Menudo (gruppo musicale)", "text": "Menudo \u00e8 stata una boy band portoricana che venne formata nel 1977 dal produttore Edgardo Diaz. La banda collezion\u00f2 molti successi, specialmente durante gli anni ottanta, quando divenne il pi\u00f9 famoso gruppo di teenager portoricano dell'epoca.\nParte del loro grande successo \u00e8 stato conseguito grazie alla realizzazione di due lungometraggi: \"Una Aventura llamada Menudo\" e \"Menudo: La Pel\u00edcula\".\nLa banda \u00e8 stata un importante punto di partenza per cantanti come Ricky Martin, Fernando Romantico e Robi Draco Rosa, che da giovani ne furono membri.\nNei tardi anni novanta il gruppo ha subito diverse modifiche e, soprattutto, ne furono venduti i diritti. La nuova versione della banda, con il nome di MDO, ha continuato a godere di un discreto successo in America Latina.\nAl marchio Menudo \u00e8 stata ridata vita sotto una nuova gestione con l'annuncio di 5 nuovi membri nel novembre 2007, anno del suo trentesimo anniversario.\nStoria.\nPrimi anni.\nDopo il successo avuto con la gestione del gruppo spagnolo di teenager La Pandilla (1973-1976), il produttore Edgardo Diaz torn\u00f2 a Porto Rico con l'intenzione di formare un nuovo gruppo di ragazzi.\nL'idea che aveva era quella di organizzarlo in modo da mantenerlo sempre giovane, curando la sostituzione dei membri una volta che fossero cresciuti. Cos\u00ec ogni ragazzo avrebbe dovuto lasciare il gruppo al raggiungimento del sedicesimo compleanno, al cambiamento della voce, alla crescita del viso o se fosse diventato troppo alto.\nLa prima incarnazione dei \"Menudo\" era composta da due serie di fratelli, tutti cugini di Diaz: Ricky, Carlos e Oscar Mel\u00e9ndez; Fernando e Nefty Sallaberry. Il nome del gruppo \u00e8 nato per caso quando, durante la loro seconda prova, la sorella di Diaz li trov\u00f2 in garage che cantavano e ballavano e vedendoli esclam\u00f2: \"\u00a1Qu\u00e9 mucho menudo hay aqui!\"\nNegli anni successivi i \"Menudo\" cantarono a Porto Rico presso centri commerciali, feste patronali e altri eventi. Nel 1977 hanno pubblicato il loro primo album intitolato \"Los Fantasmas\". La canzone che d\u00e0 il titolo all'album fu un successo e gli permise di ottenere un regolare show televisivo sulla rete portoricana \"Telemundo Canal 2\" ogni sabato sera.\nNel 1978 hanno pubblicato il loro secondo album dal titolo \"Laura\" mantenendo ancora la formazione originale, mentre nel 1979 hanno pubblicano l'album Chiquitita con il nuovo membro Rene Farrait, che nel frattempo aveva sostituito Nefty. Quest'ultimo album conteneva due cover spagnole delle canzoni degli ABBA \"Chiquitita\" e \"Voulez-Vous\".\nIl successo degli anni 1980.\nNel 1980 uscirono l'album \"Mas Mucho Mas\" con il nuovo membro Johnny Lozada (al posto di Carlos) e l'album natalizio \"Es Navidad\" con Xavier Serbia (al posto di Fernando). Quindi nel 1981, senza modifiche alla formazione, pubblicarono \"Fuego\".\nFu l'album \"Quiero Ser\", ancora del 1981, a lanciare il gruppo nell'universo delle stelle della musica. La formazione della band era costituita da Rene, Johnny, Xavier, Miguel Cancel (al posto di Oscar) e, unico rimanente del gruppo originale, Ricky. L'album include canzoni come \"Subete a mi moto\", destinata a diventare quasi un simbolo dei \"Menudo\", \"Ella A-A\" e le due cover \"Claridad\" (da \"Stella stai\" di Umberto Tozzi) e \"Mi banda toca rock\" (da La mia banda suona il rock di Ivano Fossati).\nIl gruppo divenne molto popolare in tutta l'America Latina, dal Messico fino all'Argentina, passando anche per il Brasile, un paese difficile per i cantanti di pop latino. In questi anni Diaz riusc\u00ec ad ottenere un Lockheed JetStar appartenuto al presidente statunitense Richard Nixon e allo Sci\u00e0 dell'Iran. L'aereo, il primo appartenuto ad una band di bambini, portava il nome \"Menudo\" su entrambi i lati della fusoliera. La popolarit\u00e0 raggiunta rese comuni termini come \"Menuditi\" e \"Menudomania\", cos\u00ec come in modo simile era stata usata la parola \"Beatlemania\" anni prima.\nNel 1982 Rene raggiunse il limite di et\u00e0 e venne sostituito da Charlie Masso. L'immagine del gruppo non rimase danneggiata dal cambiamento e continu\u00f2 la sequenza di successi con il nuovo album Por amor e soprattutto con il lungometraggio, sempre del 1982, dal titolo \"Una Aventura Llamada Menudo\". Fra gli attori compare Gladys Rodriguez nella parte della signora Mia e la colonna sonora, dal titolo omonimo e naturalmente firmata \"Menudo\", include brani come \"A volar\", \"Clara\" e \"Se\u00f1ora M\u00eda\".\nNel 1983, i \"Menudo\" firmarono un contratto milionario di sei anni con la Radio Corporation of America.\nCollegamenti esterni.\nhttp://confesiones1.blogspot.com/2020/06/aqui-alla-y-en-todas-partes-menudo-en.html Cana Rivera, Carlos Esteban. Menudo en 20 canciones. Blog Confesiones. 21 junio 2020."}
{"id": "1854871", "revid": "181142", "url": "https://it.wikipedia.org/wiki?curid=1854871", "title": "Citocromo P-450", "text": ""}
{"id": "1854874", "revid": "2519", "url": "https://it.wikipedia.org/wiki?curid=1854874", "title": "Ascheberg", "text": "Ascheberg \u00e8 un comune del circondario di Coesfeld nello stato della Renania Settentrionale-Vestfalia, Germania.\nLe citt\u00e0 e i comuni limitrofi a Ascheberg sono (in senso orario, partendo dal nord) la citt\u00e0 di M\u00fcnster, il comune di Drensteinfurt (nel circondario di Warendorf), la citt\u00e0 di Hamm, il comune di Werne (nel circondario di Unna), le cittadine di Nordkirchen e Senden (entrambe nel circondario di Coesfeld)."}
{"id": "1854875", "revid": "599013", "url": "https://it.wikipedia.org/wiki?curid=1854875", "title": "William Sunsing", "text": "Carriera.\nClub.\nSunsing veloce attaccante, segn\u00f2 molti gol in Costa Rica in due stagioni con la Ramonense (1996-97, 97-98), quando fu ceduto in prestito dal Club Sport Herediano, dove ritorn\u00f2 per lasciare la sua orma e conquistare i seguaci florenses.\nDi l\u00ec pass\u00f2 in MLS al New England Revolution, ritorn\u00f2 alle file florenses, gioc\u00f2 anche nel P\u00e9rez Zeled\u00f3n, poi giunge in Europa dove pass\u00f2 un breve periodo con Teplice e Akratitos.\nQuindi ritorna in Costa Rica nel Liberia.\nNazionale.\nSunsing \u00e8 anche un membro della squadra Nazionale della Costa Rica con la quale debutt\u00f2 nel 2000, ha competuto nella Coppa del Mondo FIFA del 2002 in Corea del Sud e Giappone, inoltre partecip\u00f2 alla Coppa America 2001 in Colombia e a diverse gare di qualificazione per la Coppa del Mondo FIFA del 2006 in Germania.\nAttualmente \u00e8 parte importante della Selezione Nazionale che si prepara per le eliminatorie a Sudafrica 2010."}
{"id": "1854876", "revid": "697352", "url": "https://it.wikipedia.org/wiki?curid=1854876", "title": "Second Coming", "text": "Second Coming o The Second Coming (in lingua inglese indica il secondo avvento) pu\u00f2 riferirsi a:"}
{"id": "1854881", "revid": "125089733", "url": "https://it.wikipedia.org/wiki?curid=1854881", "title": "Yesugei", "text": " \u00c8 chiamato anche Yesugei Baghatur.\nVita.\nNipote di Kabul Khan, conquist\u00f2 le vicine trib\u00f9 tatare, e aiut\u00f2 Toghril Khan ad prendere il sopravvento sui fratelli nella trib\u00f9 dei Keraiti. Successivamente, rap\u00ec Hoelun, moglie di Chiledu dei Merkit, e ne fece la sua seconda sposa.\nQuando Temujin, primogenito di Hoelun, comp\u00ec nove anni, Yesugei lo port\u00f2 nella trib\u00f9 amica degli Ongirrat, il cui capo, Seichen Dei, diede la figlia B\u00f6rte in sposa al figlio. Durante il viaggio di ritorno, per\u00f2, si fece ospitare da una trib\u00f9, i quali, a sua insaputa, erano in realt\u00e0 i Tatari, che lo avvelenarono vendicandosi del torto subito per mano di lui stesso anni prima, il giorno in cui nacque Temujin stesso: Yesugei, infatti, aveva ucciso il loro capo Temujin, un grande guerriero.\nAlla sua morte, Taigutei, appartenente al clan dei Taichiti, rivali dei Borjigin, usurp\u00f2 la guida dei Mongoli, e le due mogli di Yesugei, Hoelun e Sudjigel, furono costrette a vivere in povert\u00e0 insieme a tutti i loro figli.\nPer diritto di discendenza era un condottiero del clan Borjigin della trib\u00f9 dei Kiyad, Mongoli praticanti il cristianesimo nestoriano.\nDiscendenze.\nCon Hoelun ebbe 5 figli:\nCon la seconda moglie Sudjigel Eke ebbe invece 2 figli:"}
{"id": "1854886", "revid": "339392", "url": "https://it.wikipedia.org/wiki?curid=1854886", "title": "Team High Road", "text": ""}
{"id": "1854894", "revid": "75421", "url": "https://it.wikipedia.org/wiki?curid=1854894", "title": "Stone Roses", "text": ""}
{"id": "1854896", "revid": "729019", "url": "https://it.wikipedia.org/wiki?curid=1854896", "title": "Sputnik 9", "text": "Lo Sputnik 9 (Korabl Sputnik 4) fu una missione spaziale sovietica nell'ambito del programma Vostok. Venne lanciato il 9 marzo 1961 dal cosmodromo di Baikonur e aveva a bordo un cane (Chernushka) e un manichino denominato Ivan Ivanovich. La capsula rientr\u00f2 a terra; il manichino venne lanciato con il seggiolino eiettabile e recuperato a terra, mentre il cane rientr\u00f2 dentro la navicella. Lo scopo principale della missione consisteva nello sperimentare il rientro della capsula, con particolare riguardo al seggiolino eiettabile che sarebbe stato usato dal primo cosmonauta."}
{"id": "1854907", "revid": "767487", "url": "https://it.wikipedia.org/wiki?curid=1854907", "title": "Second Coming (The Stone Roses)", "text": "Second Coming \u00e8 il secondo album in studio del gruppo musicale britannico The Stone Roses, pubblicato il 5 dicembre 1994 dalla Geffen Records.\nL'album fu pubblicato cinque anni dopo il disco d'esordio della band e si discosta notevolmente dalle sonorit\u00e0 del primo lavoro in studio del gruppo. Dominato dalle chitarre, \u00e8 stato paragonato ai dischi dei Led Zeppelin e dei Cream.\nTracce.\nTesti e musiche di John Squire, eccetto dove indicato."}
{"id": "1854910", "revid": "486946", "url": "https://it.wikipedia.org/wiki?curid=1854910", "title": "Taufa' Ahau Tupou IV", "text": ""}
{"id": "1854920", "revid": "729019", "url": "https://it.wikipedia.org/wiki?curid=1854920", "title": "Sputnik 10", "text": "Lo Sputnik 10 (chiamato anche Korabl Sputnik 5) fu una missione spaziale sovietica nell'ambito del programma Vostok. Venne lanciato dal cosmodromo di Baikonur il 25 marzo 1961. Portava a bordo un cane di nome Zvezdochka e un manichino. Come era gi\u00e0 avvenuto per lo Sputnik 9, la capsula rientr\u00f2 a terra; il manichino venne lanciato mediante il seggiolino eiettabile, mentre il cane rientr\u00f2 a bordo della navicella. Fu l'ultimo test della navicella Vostok prima del volo di Gagarin."}
{"id": "1854923", "revid": "486946", "url": "https://it.wikipedia.org/wiki?curid=1854923", "title": "Orchestra RAI", "text": ""}
{"id": "1854924", "revid": "486946", "url": "https://it.wikipedia.org/wiki?curid=1854924", "title": "Orchestra della RAI", "text": ""}
{"id": "1854925", "revid": "484362", "url": "https://it.wikipedia.org/wiki?curid=1854925", "title": "K\u00f8benhavns IF", "text": "K\u00f8benhavns Idr\u00e6ts Forening (in forma abbreviata K\u00f8benhavns IF o KIF) \u00e8 una societ\u00e0 di atletica leggera danese con sede ad \u00d8sterbro, distretto di Copenaghen.\n\u00c8 stata fondata nel 1892, ed \u00e8, pertanto, il primo e pi\u00f9 antico club di atletica leggera della Danimarca. Il nome \u00e8 stato cambiato da K\u00f8benhavns Fodsports-Forening a K\u00f8benhavns Idr\u00e6ts Forening (KIF) nel 1914. Il club ha vinto quasi 600 campionati danesi e ha avuto una ventina di partecipanti olimpici. Ha i suoi impianti sportivi nell'\u00d8sterbro Stadion di Copenaghen ed \u00e8 l'organizzatore di una delle pi\u00f9 importanti competizioni danesi, l\"'Eremitagel\u00f8bet\". "}
{"id": "1854929", "revid": "124123", "url": "https://it.wikipedia.org/wiki?curid=1854929", "title": "Tumbinai Khan", "text": "Vita.\nFu Khagan dei Mongoli. Apparteneva al gruppo tribale dei Borjigin di religione cristiana nestoriana.\nDi lui poco \u00e8 noto. Era nipote di Khaidu Khan e pronipote di Kachi Kaluk.\nDiscendenze.\nFu sposato con Setchen, in precedenza sua \"matrigna\". Ebbe \"almeno\" 5 figli:"}
{"id": "1854930", "revid": "287204", "url": "https://it.wikipedia.org/wiki?curid=1854930", "title": "Controllo dell'inclinazione", "text": ""}
{"id": "1854933", "revid": "1005847", "url": "https://it.wikipedia.org/wiki?curid=1854933", "title": "Antonio Corazzin", "text": "Ha ricoperto la carica di sindaco di Vicenza per due mandati consecutivi dal 1981 al 1990.\nBiografia.\nNato nel 1940 a Feltre (BL), Antonio Corazzin ha lavorato come bancario presso la Banca Cattolica del Veneto (lo stesso istituto in cui ha lavorato un altro sindaco di Vicenza, Achille Variati).\nNel 1981 viene eletto sindaco di Vicenza da una maggioranza formata dalla sola Democrazia Cristiana. Nel 1985, con l'ingresso in giunta di PSI, PRI e PLI e l'appoggio esterno del PSDI, la sua maggioranza diviene la medesima che governa il paese, un pentapartito. I suoi nove anni di mandato come sindaco sono contrassegnati da un allargamento di orizzonti per Vicenza: l'isola pedonale in centro sul modello europeo, il festival Mozartiano, i grandi progetti per l'urbanistica (Renzo Piano per la basilica, Gino Valle per il teatro) sono sue intuizioni. Sar\u00e0 ricordato anche per la visita della Regina Madre Inglese nel 1987.\nNel 1990 viene eletto consigliere regionale in Veneto per la DC, ricoprendo il ruolo di segretario del consiglio e poi l'incarico di assessore regionale dal 1993 al 1994.\nNel 2001 \u00e8 candidato al Senato nel collegio uninominale di Vicenza con L'Ulivo, senza risultare eletto."}
{"id": "1854934", "revid": "2128848", "url": "https://it.wikipedia.org/wiki?curid=1854934", "title": "Rodolfo Mantovani", "text": "Biografia.\nVive sin dalla nascita a Bastia Umbra. Muove i primi passi come attore nel teatro giovanile della propria citt\u00e0 di origine, dove partecipa attivamente agli spettacoli del Palio di San Michele. Dopo la maturit\u00e0 scientifica ad Assisi, prosegue la sua formazione come ufficiale, prestando servizio presso il 186\u00ba Reggimento della Brigata Paracadutisti Folgore per poi iscriversi all'Universit\u00e0 Degli Studi di Perugia.\nIn questo periodo entra in contatto con il Centro Universitario Teatrale diretto da Roberto Ruggieri. Centro Universitario che, successivamente, decider\u00e0 di frequentare sotto la guida di insegnanti come Mario Ferrero, Annamaria Giromella, Ferruccio Marotti, Nicolaj Karpov, Jerzy Stuhr, Francis Pardeilhan, Gree Koerse.\nLo studio del Medioevo e la passione per la storia delle armi.\nAppassionato d\u2019armi e di storia, da oltre vent\u2019anni si occupa in particolare di medioevo: in qualit\u00e0 di reenacters e ricercatore ha collaborato con diverse universit\u00e0 e studiosi di fama internazionale.\nNel 2017 \u00e8 stato scelto come relatore per la IV\u00b0 Edizione del Convegno \"Il Medioevo fra noi\" sul tema: \"\u201cVoglia di Medioevo. Quando la rievocazione diventa tradizione.\u201d\" \n\u00c8 stato direttore artistico della II\u00b0 edizione di Perugia 1416 e, inoltre, dirige la ricerca storica sul Calendimaggio di Assisi, con attenzione particolare verso i mestieri, le dottrine religiose e la vita quotidiana tra Medioevo e Rinascimento. \nDeve la sua notoriet\u00e0 alla partecipazione come co-protagonista con il ruolo di Primo Rivalta nella miniserie tv di Canale 5, La figlia di Elisa - Ritorno a Rivombrosa, regia di Stefano Alleva, dove ha lavorato anche come consulente d\u2019armi.\nDedito all'attivit\u00e0 sportiva, \u00e8 cintura nera di karate e istruttore di nuoto e di atletica leggera.\nLa partecipazione a Il Fuoco Di Spade\nDa marzo 2018 Rodolfo introduce i nuovi episodi de \"Il Fuoco di Spade\", competition show di History, nel quale fabbri provenienti da tutto il mondo concorrono a forgiare armi di ogni tipo."}
{"id": "1854938", "revid": "31092", "url": "https://it.wikipedia.org/wiki?curid=1854938", "title": "Tumbinai Setchen", "text": ""}
{"id": "1854939", "revid": "1543377", "url": "https://it.wikipedia.org/wiki?curid=1854939", "title": "T-Mobile Team 2007", "text": "Questa voce raccoglie le informazioni riguardanti la T-Mobile Team nelle competizioni ufficiali della stagione 2007.\nStagione.\nLa squadra ciclistica tedesca T-Mobile Team partecip\u00f2, nella stagione 2007, all'UCI ProTour. Con i suoi corridori totalizz\u00f2 in quell'anno dieci vittorie nel circuito Pro e ventitr\u00e9 in quello Continental.\nClassifiche UCI.\nUCI ProTour.\nPiazzamenti dei corridori della T-Mobile Team nella classifica individuale UCI ProTour 2007.\nLa squadra T-Mobile Team chiuse in tredicesima posizione con 212 punti."}
{"id": "1854940", "revid": "284282", "url": "https://it.wikipedia.org/wiki?curid=1854940", "title": "Combinazione lineare convessa", "text": ""}
{"id": "1854944", "revid": "200154", "url": "https://it.wikipedia.org/wiki?curid=1854944", "title": "Adern\u00f2", "text": ""}
{"id": "1854946", "revid": "1649409", "url": "https://it.wikipedia.org/wiki?curid=1854946", "title": "Rito di Braga", "text": "Il rito di Braga (in latino: \"ritus Bracarensis\") \u00e8 uno dei riti liturgici della Chiesa cattolica, in particolare dalla Chiesa latina. \u00c8 in vigore nell'arcidiocesi di Braga, nella parte settentrionale del Portogallo. \u00c8 imparentato con i riti mozarabico e romano. Risale al VI secolo.\nNel 1570 papa Pio V, con la bolla \"Quo Primum\", unific\u00f2 la liturgia latina e impose il rito romano, conservando solo i riti che potessero vantare pi\u00f9 di duecento anni. L'arcidiocesi di Braga conserv\u00f2 quindi il suo rito, anche per interessamento dell'arcivescovo di Braga Bartolomeo Fernandes. Il rito di Braga \u00e8 stato restaurato nel sinodo diocesano del 1918. Il nuovo breviario fu approvato da papa Benedetto XV con la bolla \"Sedis huius Apostolicae\" del 14 maggio 1919, che nel 1924 approv\u00f2 anche il messale, che divennero obbligatori nell'arcidiocesi di Braga.\nAll'epoca della riforma del rito romano del 1969, all'arcidiocesi mancavano i mezzi per rivedere il proprio rito \u2013 come \u00e8 stato rivisto il rito ambrosiano \u2013 e perci\u00f2 vi \u00e8 stato generalmente adottato il rito romano. Attualmente l'uso pubblico del rito di Braga \u00e8 limitato alla cattedrale e solo nella festa della Presentazione del Signore (2 febbraio), nella Domenica delle palme e nella Settimana santa."}
{"id": "1854947", "revid": "124123", "url": "https://it.wikipedia.org/wiki?curid=1854947", "title": "Shingkor Dokshin", "text": "Vita.\nDi lui poco \u00e8 noto. Fu Khagan dei Mongoli. Era nipote di Kachi Kaluk e pronipote di Menen Tudun Khan. Fu progenitore diretto della stirpe di Tamerlano. Apparteneva al gruppo tribale dei Borjigin, ceppo principale e cuore della nobilt\u00e0 Mongola, che raggruppava i clan pi\u00f9 importanti; era dedito al cristianesimo nestoriano.\nDiscendenze.\nFu sposato con varie mogli, una di queste fu Setchen. Uno dei suoi figli fu Tumbinai Khan, padre di Kabul Khan. "}
{"id": "1854948", "revid": "33689", "url": "https://it.wikipedia.org/wiki?curid=1854948", "title": "Futurologo", "text": ""}
{"id": "1854950", "revid": "125128840", "url": "https://it.wikipedia.org/wiki?curid=1854950", "title": "Mauricio Wright", "text": "Carriera.\nClub.\nGioc\u00f2 per il Saprissa vincendo i titoli delle stagioni 1993-1994 e 1994-1995. Dopo aver militato nella squadra della capitale costaricense, pass\u00f2 al Comunicaciones del Guatemala e poi negli Stati Uniti dove gioc\u00f2 in club come il San Jose Clash e il New England Revolution.\nDopo l'esperienza nel calcio statunitense, ritorn\u00f2 in Costa Rica all'Herediano, dove ottenne la regolarit\u00e0 che lo port\u00f2 ad essere contrattato dall'AEK Atene, unica parentesi europea, con cui gioc\u00f2 anche in Champions League. Infine milit\u00f2 per un breve periodo anche nel calcio cinese.\nAl suo ritiro nel 2006 gli \u00e8 stata offerta la direzione della squadra Brujas FC\nNazionale.\nHa giocato nella Nazionale costaricana per un decennio tra la met\u00e0 degli anni novanta e la prima met\u00e0 del decennio successivo."}
{"id": "1854951", "revid": "62004", "url": "https://it.wikipedia.org/wiki?curid=1854951", "title": "Kelme (squadra ciclistica)", "text": ""}
{"id": "1854955", "revid": "1543377", "url": "https://it.wikipedia.org/wiki?curid=1854955", "title": "Tireopatia", "text": " \nPer tireopatia in campo medico, si intende una qualunque condizione, sia di natura benigna che maligna che interessa la tiroide.\nEziologia.\nLa tiroide ha la funzione di secernere due ormoni: la tiroxina e la triiodotironina, le alterazioni di questi due ormoni provocano le malattie tiroidali. Inoltre la comparsa di noduli comporta altre specie di patologie.\nTipologia.\nDiverse sono le forme patologiche interessate"}
{"id": "1854960", "revid": "82798550", "url": "https://it.wikipedia.org/wiki?curid=1854960", "title": "Teatro Bellini", "text": "Con il nome Teatro Bellini ci si pu\u00f2 riferire ai seguenti teatri:"}
{"id": "1854961", "revid": "124123", "url": "https://it.wikipedia.org/wiki?curid=1854961", "title": "Khaidu Khan", "text": "Figlio di Kachi Kaluk Khan, fu sovrano dell'Impero Mongolo e diretto progenitore della stirpe reale di Gengis Khan.\nVita.\nApparteneva al gruppo tribale dei Borjigin. Fu il primo Khan ad aver tentato di riunire tutti i \"clan\" Mongoli con il titolo di Khagan. Era nipote di Menen Tudun e pronipote di Kabichi Baator Khan.\nDiscendenze.\nFu sposato con varie mogli. Uno dei suoi figli fu Shingkor Dokshin, padre di Tumbinai Khan. Tra i suoi discendenti diretti c'\u00e8 Tamerlano."}
{"id": "1854964", "revid": "339392", "url": "https://it.wikipedia.org/wiki?curid=1854964", "title": "Matrice di permutazioni", "text": ""}
{"id": "1854965", "revid": "125761764", "url": "https://it.wikipedia.org/wiki?curid=1854965", "title": "Cartello di Sinaloa", "text": "Il cartello di Sinaloa o cartello del Pacifico o organizzazione Guzm\u00e1n-Loera \u00e8 un cartello di trafficanti di droga messicani che opera negli stati di Sinaloa, Sonora e Chihuahua. Gestisce un traffico di droga che negli ultimi anni ha cominciato a estendersi anche in Europa (Francia, Regno Unito e Paesi Bassi), nel 2011 sono stati arrestati 3 presunti esponenti del cartello a Lipa City nelle Filippine per traffico di metanfetamine.\nIl capo del cartello \u00e8 attualmente Ismael Zambada Garc\u00eda e prima di lui furono Joaqu\u00edn Guzm\u00e1n e H\u00e9ctor Luis Palma Salazar ora entrambi in carcere.\nGestiscono il traffico di droga colombiano, la marijuana messicana e l'eroina messicana e del sud-est asiatico. Sono anche produttori di oppio e marijuana.\nAlla fine degli anni ottanta la DEA americana credeva che il cartello del pacifico fosse la pi\u00f9 grande organizzazione trafficante in droga operante in Messico. A met\u00e0 degli anni novanta si credette fosse per dimensioni pi\u00f9 grande il cartello di Medell\u00edn.\nSi pensa sia collegato con il Cartello di Ju\u00e1rez, in un'alleanza strategica seguendo l'alleanza dei loro rivali: il Cartello del Golfo e il Cartello di Tijuana.\nLa United States Intelligence Community la considera l'organizzazione pi\u00f9 forte al mondo nel traffico di droga anche per il suo giro d'affari che si estende in tutti e 6 i continenti: Africa, America meridionale, America settentrionale, Asia, Europa e Oceania. Inoltre si stima che ci siano solo nello Stato di Sinaloa circa 3.000 affiliati, mentre in tutto il resto del Messico circa 15.000.\nStoria.\nOrigini.\nAlla fine degli anni '60 del secolo scorso nello stato di Sinaloa Pedro Avil\u00e9s P\u00e9rez era un pioniere della droga. \nFaceva parte, di quella che oggi viene considerata la prima generazione di trafficanti di droga messicani di marijuana e che diede inizio alla storia del narcotraffico nel paese. Fu anche pioniere nell'uso di aerei per spedire lo stupefacente negli Stati Uniti.\nAnni '80: battaglie contro il Cartello di Tijuana.\nLa seconda generazione di trafficanti di Sinaloa, come Ernesto Fonseca Carrillo, Miguel \u00c1ngel F\u00e9lix Gallardo e il nipote di Avil\u00e9s P\u00e9rez, Joaqu\u00edn Archivaldo Guzm\u00e1n Loera (conosciuto come Joaqu\u00edn \"El Chapo\" Guzm\u00e1n), appresero tutto ci\u00f2 che sapevano sul narcotraffico mentre erano al servizio dell'organizzazione di Avil\u00e9s.\nMiguel \u00c1ngel F\u00e9lix Gallardo, che col tempo fond\u00f2 il Cartello di Guadalajara, fu arrestato nel 1989. \nMentre si trovava in carcere continu\u00f2 a comandare l'organizzazione attraverso telefoni cellulare finch\u00e9 non fu portato in una prigione di massima sicurezza negli anni '90. \nE cos\u00ec la sua organizzazione si divise in due fazioni: il Cartello di Tijuana diretto dai suoi nipoti, i fratelli Arellano F\u00e9lix, e il Cartello di Sinaloa, diretto dagli ex \"tenenti\" H\u00e9ctor Luis Palma Salazar, Adri\u00e1n G\u00f3mez Gonz\u00e1lez e Joaqu\u00edn Guzm\u00e1n Loera.\nAlla fine degli anni '80 Sinaloa sarebbe stata alleata del Cartello di Ju\u00e1rez in contrasto con il Cartello del Golfo e di Tijuana.\nQuesta rivalit\u00e0 incominci\u00f2 a essere preoccupante quando nelle citt\u00e0 venivano ritrovati cadaveri, solitamente impiccati ai cavalcavia (tecnica utilizzata per impaurire la popolazione, le autorit\u00e0 e i cartelli). Attualmente il cartello di Tijuana \u00e8 stato quasi sconfitto dai Los Zetas.\nAnni 2000 - La guerra con il Cartello di Beltr\u00e1n-Leyva.\nA partire dal 2001, il cartello recupera la sua influenza sullo scenario criminale messicano. \nUno degli artefici fu Vicente Zambada (\"El vicentillo\"), figlio di Ismael Zambada Garc\u00eda (\"El Mayo\"), che prima del suo arresto gioc\u00f2 un ruolo chiave come coordinatore delle spedizioni di diverse tonnellate di cocaina dai paesi centroamericani e del Sud America attraverso il Messico per giungere negli Stati Uniti. Fu catturato dall'esercito messicano il 18 marzo 2009 ed estradato negli Stati Uniti, a Chicago il 18 febbraio 2010\nNel 2005, il Cartello di Beltr\u00e1n Leyva, che era alleato con Sinaloa, rompe l'alleanza, da quando riusc\u00ec a dominare il traffico di droga al confine con lo stato dell'Arizona. Nel 2006, il cartello di Sinaloa aveva eliminato completamente la presenza del cartello rivale al confine e si sospettava che riuscissero a corrompere i funzionari del governo statale.\nNel gennaio 2008, il cartello si sarebbe diviso in diverse fazioni in guerra, a causa dell'epidemia di violenza che il Messico ha visto negli ultimi anni.\nNegli ultimi anni Atlanta \u00e8 stata utilizzata da Sinaloa come importante centro di distribuzione negli Stati Uniti. Ci\u00f2 ha portato nella citt\u00e0 a violenze spietate..\nAnni '10 - L'arresto di El Chapo.\nDal febbraio 2010, i principali cartelli messicani si sono divisi in due alleanze, una composta dal Cartello di Juarez, il cartello di TIjuana e il Cartello di Beltr\u00e1n Leyva e l'altro con il Cartello del Golfo, Sinaloa, i Caballeros Templarios. L'alleanza di questi ultimi terminer\u00e0 con il predominio quasi totale di Sinaloa nelle aree di influenza dei vecchi nemici e alleati\nNegli Stati Uniti invece, ha un'alleanza con la banda di prigione Mafia messicana. In Colombia, ha alleanze con il Clan del Golfo; in Venezuela, compra cocaina dal Cartello dei soli. Ha dei contatti in Asia per l'acquisto di metanfetamine.\nL'8 gennaio 2016 viene arrestato per la terza volta il capo del cartello Joaqu\u00edn Guzm\u00e1n Loera.\nDopo l'arresto di Ovidio Guzm\u00e1n L\u00f3pez, figlio di El Chapo, da parte dell'Esercito messicano il 17 ottobre 2019, il Cartello di Sinaloa scaten\u00f2 una violenta battaglia contro il governo per la liberazione del leader del cartello, alla fine il leader venne liberato.\nIl gruppo paramilitare dei Los Negros.\nLos Negros o Gruppo Beltran sono una unit\u00e0 narco-militare formata dal cartello per contrastare le operazioni del cartello dei Los Zetas.\nSi \u00e8 a conoscenza dell'assunzione di gruppi criminali come La Eme (sigla per Mafia Messicana) e Mara Salvatrucha per realizzare omicidi e altre attivit\u00e0 illecite.\nAttualmente \u00e8 in corso una lotta da parte de Los Negros nella regione di Nuevo Laredo per il controllo delle rotte del traffico di droga.\nSottocartelli.\nIl Cartello di Colima, il cartello di Sonora, il Cartello del Millennio e il Cartello Del Centro furono rami del cartello di Sinaloa finch\u00e9 non furono smantellati dalle forze dell'ordine.\nAll'estero.\nEuropa.\nA luglio 2012 si viene a conoscenza che due modenesi, Elio e Bruno Gerardi, erano i mediatori del cartello per conto di alcune famiglie mafiose palermitane e del casertano.\nBruno sarebbe stato ucciso il 24 luglio 2014 per un carico di droga sequestrato dalle forze dell'ordine sull'A1 vicino a Terni, e di cui i messicani lo avrebbero ritenuto responsabile.\nIl 1\u00ba giugno 2016 viene reso noto l'arresto, all'aeroporto di Milano-Malpensa, da parte della Polizia di Frontiera per conto della DEA statunitense, del narcotrafficante Olivas Felix detto \"Abc\" . Resta ancora oscuro il motivo della sua presenza in Brianza e in generale nel Nord Italia. Si attende ora la richiesta di estradizione negli Stati Uniti."}
{"id": "1854967", "revid": "71155", "url": "https://it.wikipedia.org/wiki?curid=1854967", "title": "Diocesi di Assisi", "text": ""}
{"id": "1854970", "revid": "124350037", "url": "https://it.wikipedia.org/wiki?curid=1854970", "title": "Campionato del mondo rally 1992", "text": "Il campionato del mondo rally 1992 \u00e8 stata la 20\u00aa edizione del campionato del mondo rally.\nPremesse.\nPronte a sfidarsi per la stagione 1992 c'erano le Lancia, gestite privatamente dal Jolly Club e affidate al campione del mondo in carica Juha Kankkunen e al francese Didier Auriol; altri piloti nel ruolo di \"wild card\" erano l'altro francese Philippe Bugalski, l'italiano Andrea Aghini e l'argentino Jorge Recalde. Vetture antagoniste principali erano le Ford condotte da Fran\u00e7ois Delecour, Malcolm Wilson e Miki Biasion, nonch\u00e9 le Toyota condotte da Carlos Sainz, Markku Al\u00e9n e Armin Schwarz.\nIn particolare le due contendenti al titolo degli anni precedenti, vale a dire la Lancia e la Toyota, avevano pensato bene di evolvere le loro vetture presentando rispettivamente la Delta HF Integrale \"Evoluzione\" e la Celica Turbo 4WD; mentre la Ford si era affidata alla migliorata Sierra RS Cosworth.\nAltre contendenti erano Subaru con le Legacy RS guidate da Colin McRae e da Ari Vatanen; la Nissan con la Sunny contava sul campione del mondo del 1984 Stig Blomqvist, su Gr\u00e9goire de Mevius, su Fran\u00e7ois Chatriot e sul futuro quattro volte campione del mondo Tommi M\u00e4kinen; la Mitsubishi con la Galant VR-4 puntava invece su Timo Salonen e su Kenneth Eriksson.\nLe singole gare.\nRally di Monte Carlo.\nAl via di quello che \u00e8 la prima gara del campionato, Schwarz prende inaspettatamente il comando della gara, seguito dal compagno di squadra Sainz e da Auriol. Il tedesco della Toyota per\u00f2 esagera con la velocit\u00e0, sbaglia ed esce di pista; Sainz quindi scappa subito al comando tallonato sempre da Auriol. Lo spagnolo fatica a tenere a bada l'arrembante francese che proprio sul \u201cCol de Turini\u201d, l'ultima tappa della gara, fa partire l'ultimo e decisivo attacco: Sainz \u00e8 secondo dietro al pilota francese della Lancia; il terzo posto invece va al campione del Mondo 1991 seguito da Delecour, Bugalski e Salonen.\nRally di Svezia.\nIl secondo rally del calendario \u00e8 per\u00f2 priva dei team principali dato che la gara non \u00e8 valida per il campionato costruttori.\nIl rally viene dunque vinto da Mats Jonsson con la vecchia Celica GT-4.\nRally del Portogallo.\nLa terza gara vede la nuova sfida tra Lancia e Toyota (dato che la Ford avr\u00e0 il semplice ruolo di inseguitrice per il resto del Campionato).\nIn un'edizione del rally portoghese finalmente asciutta dopo il maltempo degli anni precedenti il vincitore \u00e8 Juha Kankkunen che con una guida impeccabile regala alla Delta del Martini Racing un'altra vittoria.\nLa gara registra anche il ritiro del vincitore del Monte Carlo Didier Auriol, fermato da problemi tecnici e dalla rinascita del pilota italiano Biasion, che porta la Ford Sierra al secondo gradino del podio.\nBuona la gara anche per Aghini che riesce a terminare al comando alcune tappe svoltesi sull'asfalto. \nLa Toyota invece disputa un rally da incubo concludendo solo terza (con Sainz) e quarta (con Alen) deludendo cos\u00ec i pronostici che la davano per favorita.\nSafari Rally.\nIl team nippo-tedesco conta dunque di rifarsi alla quarta gara in calendario, ove la Lancia sostituisce Auriol, poco esperto del rally africano, con Jorge Recalde.\nE ci\u00f2 avviene perch\u00e9 Sainz domina la gara.\nJuha Kankkunen, cercando di raggiungere la Toyota, distrugge la sua Lancia ma riesce comunque a raggiungere il secondo posto ceduto da Recalde a tavolino, ma distaccato comunque di 52 minuti dallo spagnolo. Recalde quindi arriva terzo e grazie alla sua buona prova verr\u00e0 riconfermato anche per il rally d'Argentina, per quello in Australia e per quello in Grecia.\nCon la vittoria del pilota spagnolo e il quinto posto di Markku Alen la Toyota sembra dunque essere rinata dopo le delusioni delle prime prove. Sainz inoltre ottiene la prima vittoria in un rally mondiale per la nuova Celica Turbo 4WD (le altre vittorie erano state ottenute con il vecchio modello GT-4, utilizzato dal 1989 al 1991).\nRally di Francia.\nDopo il Safari il mondiale torna in Europa; pi\u00f9 precisamente in Corsica, dove Auriol impone alla gara un ritmo forsennato costringendo gli avversari a combattere per i posti d'onore.\nLa gara sull'isola francese sembra essere di buon auspicio anche per gli altri piloti di casa, vale a dire Jean Fran\u00e7ois Delecour e Philippe Bugalski che terminano rispettivamente secondo e terzo.\nAnche Carlos Sainz deve arrendersi allo strapotere francese concludendo quarto davanti al compagno di team Schwarz e ad Andrea Aghini.\nRally di Grecia.\nLo scatenato Auriol porta a casa anche il rally successivo a quello in terra di Francia. \u00c8 suo infatti anche il rally dell'Acropoli.che conclude davanti a Kankkunen e Biasion.\nPer la Toyota questa sar\u00e0 la tappa del Mondiale in cui toccher\u00e0 il punto pi\u00f9 basso della sua stagione dato che Alen, Sainz e Schwarz escono tutti e tre di strada e sono costretti al ritiro.\nAd approfittarne ovviamente, oltre che la Lancia, sono gli altri inseguitori: Colin Mcrae riesce pertanto a raggiungere un insperato quarto posto davanti a Delecour e Recalde.\nRally di Nuova Zelanda.\nPer far guadagnare punti al pilota madrileno nei confronti di Auriol, la Toyota, a differenza degli altri grandi team, manda Carlos Sainz a gareggiare in Nuova Zelanda.\nCome da pronostico il madrileno ottiene una facile vittoria davanti a Piero Liatti e a Ross Dunkerton. Sainz per\u00f2 ora dovr\u00e0 rinunciare ad altri appuntamenti, visto che ogni pilota pu\u00f2 effettuare massimo dieci rally per stagione.\nRally di Argentina.\nLa Lancia torner\u00e0 a contrastare la Toyota in questa che \u00e8 l'ottava prova del campionato.\nNella gara sudamericana Sainz va subito al comando ma Auriol lo supera dopo alcune speciali e costringe il madrileno della Toyota all'inseguimento.\nSainz tenta la rimonta ma una foratura lo costringe ad accontentarsi della seconda piazza.\nRally di Finlandia.\nNel rally successivo, al Mille Laghi, in Finlandia, ci si aspetta un predominio dei piloti di casa dato che l'unica vittoria di un pilota non finlandese in questo rally all'epoca era quella di Carlos Sainz nel 1990 sempre con la Celica; ma le cose andranno diversamente.\nSugli insidiosi terreni scandinavi la Delta di Auriol permette al francese di ottenere la sua quinta vittoria su sei gare disputate sorprendendo il compagno di squadra Kankkunen che concluder\u00e0 secondo e soprattutto Markku Al\u00e9n, vincitore sei volte di questo rally, costretto al terzo gradino del podio.\nCon questa doppietta la Lancia \u00e8 matematicamente vincitrice del Mondiale Costruttori. Colin McRae sar\u00e0 vittima di ben 4 incidenti, per fortuna tutti senza conseguenze, ma che gli pregiudicher\u00e0 l'ottima gara fino a quel momento disputata. Auriol sembra avere il titolo in tasca: Kankkunen non sembra in grado di tenere il suo ritmo e Sainz, dopo aver saltato la Finlandia, sar\u00e0 costretto a disputare un rally in meno rispetto al francese, avendo corso in Nuova Zelanda.\nRally d'Australia.\nLa marcia vittoriosa di Didier Auriol comunque continuer\u00e0 ancora nel seguente rally nella terra dei canguri, dove con sei vittorie in una sola stagione ottiene un record; il Mondiale Piloti \u00e8 oramai a un passo.\nKankkunen e Recalde, in ogni caso, confermano l'ottimo periodo attraversato dalla Lancia terminando in seconda e in quarta posizione.\nCarlos Sainz invece si accontenta del terzo posto.\nRally d'Italia.\nDopo aver terminato la prova australiana i piloti sono costretti a tornare in Europa e pi\u00f9 precisamente in Italia dato che si corre a Sanremo.\nCon Didier Auriol fuori strada dopo essere rimasto privo di una ruota, la gara vede il duello tra Juha Kankkunen e l'italiano Andrea Aghini che vuole ottenere una vittoria nel rally di casa.\nAghini, per nulla intimorito dal blasone del compagno di squadra, vince la prima tappa interamente su asfalto, suo terreno di gara preferito.\nIl campione finlandese vince la successiva tappa su sterrato ma Aghini riesce a mantenere un sottile vantaggio; Kankkunen, approfittando delle successive speciali da correre ancora sulla terra, aumenta il ritmo ma Aghini, aspettando l'ultimo percorso notturno su asfalto, non molla e riesce di nuovo a contenere la rimonta del pilota finlandese.\nAll'ultima manche Andrea Aghini porta in trionfo ancora una volta la Delta e ottiene la sua prima e al tempo stesso ultima vittoria mondiale in carriera; questa sar\u00e0 anche l'ultimo primo posto tutto italiano in un rally del Campionato del Mondo.\nDietro alle imprendibili Lancia concludono le due Ford Sierra con Delecour terzo e Biasion quarto, mentre il Toyota Team Europe non partecipa alla gara.\nRally della Costa d'Avorio.\nNel dodicesimo rally del Mondiale 1992, disputato in Costa d'Avorio, ancora una volta i grandi team non partecipano lasciando momenti di gloria ai piloti locali.\nA vincere sar\u00e0 la Mitsubishi di Kenjiro Shinozuka che terminer\u00e0 davanti alla Opel Kadett Gsi 16v di Bruno Thiry.\nRally di Catalogna.\nLa sfida tra la Toyota e la Lancia si riapre con il Rally di Catalogna, dove Carlos Sainz vuole vincere dato che si trova davanti al suo pubblico e deve recuperare diversi punti da Auriol che \u00e8 primo in classifica.\nLa gara spagnola quell'anno \u00e8 composta da tre tappe; la prima su asfalto e le altre due sulla terra, superficie dove la Celica ultimamente, a causa delle sue dimensioni eccessive, non sta passando un bel periodo.\nIl madrileno parte velocissimo e nella tappa asfaltata si porta in testa al gruppo seguito dalle Delta di Auriol e Kankkunen.\nLa Lancia del pilota francese per\u00f2 inizia ad avere problemi tecnici e Auriol, dopo un'uscita di strada, termina la gara al decimo posto.\nKankkunen nel frattempo cerca la seconda vittoria stagionale mettendo in difficolt\u00e0 Sainz sui terreni sterrati delle tappe successive ma lo spagnolo vince per un margine di 36 secondi sul finlandese.\nTerzo concluder\u00e0 Andrea Aghini (che con questo ottimo risultato e con la vittoria al Sanremo si guadagna il posto in squadra anche per la stagione successiva) precedendo Alex Fiorio con la Delta dell'Astra Team, Armin Schwarz con la Celica ufficiale e il pilota locale Jes\u00fas Puras.\nRally di Gran Bretagna.\nPer via degli ultimi risultati, imprevedibilmente, Auriol, Sainz e Kankkunen si trovano distaccati di soli tre punti e i giochi quindi sono ancora aperti.\nI tre giorni di gara sono emozionantissimi: Sainz e Auriol si danno battaglia speciale dopo speciale e mentre gli appassionati tengono il fiato sospeso, la Delta del francese \u00e8 costretta alla resa per una candela difettosa che far\u00e0 spegnere il motore.\nSainz vola e a nulla servono i tentativi di Kankkunen di recuperare terreno dopo un'uscita di strada. Il finlandese concluder\u00e0 terzo dietro ad un rinato Vatanen e consegna di fatto la vittoria del Mondiale Piloti a Carlos Sainz ed al suo fedele navigatore, il connazionale Luis Moya.\nL'altra Toyota, quella di Alen, conclude quarta precedendo nell'ordine Biasion, McRae, Eriksson, Makinen, Wilson e Aghini."}
{"id": "1854975", "revid": "775372", "url": "https://it.wikipedia.org/wiki?curid=1854975", "title": "Guerra messicana della droga", "text": "La guerra messicana della droga \u00e8 un conflitto armato che vede contrapposti i cartelli messicani della droga tra loro e contro le forze armate del governo messicano e le milizie del Pana.\nLe autorit\u00e0 statunitensi e messicane affermano che in Colombia, luogo dove si trovano la maggior parte delle piantagioni, la produzione di droghe illegali \u00e8 in crescita da quando la principale rotta di rifornimento di cocaina e altre droghe illegali che entrano negli Stati Uniti passa per il Messico e l'America Centrale. Il conflitto \u00e8 cominciato in Messico nel 1989 dopo l'arresto di Miguel \u00c1ngel F\u00e9lix Gallardo, detto El Padrino, che gestiva il traffico di cocaina. Vi fu una tregua verso la fine degli anni novanta, ma dal 2000 il ritorno alla violenza \u00e8 aumentato. Il presidente Vicente Fox invi\u00f2 un piccolo numero di truppe a Nuevo Laredo e nel Tamaulipas, ai confini con gli Stati Uniti, ma non ottenne i successi sperati.\nIl Dipartimento di Giustizia statunitense stima che i guadagni all'ingrosso dalle vendite di droga vadano da 13,6 a 48,4 miliardi di dollari l'anno. I trafficanti di droga messicani spostano clandestinamente in Messico somme di denaro sempre pi\u00f9 ingenti all'interno di automobili e camion.\nNella seconda met\u00e0 del 2015, quindi a oltre 8 anni e mezzo dall'inizio della guerra alla droga messicana o narcoguerra militarizzata dichiarata dal presidente Felipe Calder\u00f3n nel dicembre 2006, i cartelli messicani secondo la DEA (\"Drug Enforcement Administration\") erano otto: Sinaloa, Cartello Jalisco Nueva Generaci\u00f3n (CJNG), Beltr\u00e1n-Leyva Organization (BLO), Los Zetas, Cartello del Golfo (CDG), Cartello di Ju\u00e1rez/La L\u00ednea (CDJ), La Familia Michoacana (LFM) e Los Caballeros Templarios (LCT).\nStoria.\nData la sua posizione geografica, il Messico \u00e8 il punto di trasporto per la droga, per gli immigrati illegali e per il contrabbando. Oltre che nel Messico, tutto il Sud America \u00e8 destinato ai mercati degli Stati Uniti. Durante gli anni ottanta e agli inizi dei novanta, il cartello di Medell\u00edn di Pablo Escobar \u00e8 stato il principale gruppo esportatore di cocaina a livello globale e ha trattato con le organizzazioni criminali di tutto il mondo. Quando le forze messe in campo dagli Stati Uniti sulle coste della Florida e nella zona dei Caraibi divennero ingenti, le organizzazioni colombiane formarono varie partnership con i trafficanti messicani per trasportare la cocaina via terra attraverso il Messico verso gli Stati Uniti. Ci\u00f2 fu facilmente realizzabile perch\u00e9 il Messico era stato a lungo una delle principali fonti di eroina e di cannabis e i trafficanti di droga colombiani potevano gi\u00e0 contare su una struttura organizzativa preesistente. A met\u00e0 degli anni 80, le organizzazioni del Messico consolidarono le loro strutture e si mostrarono affidabili nel trasporto della cocaina colombiana oltre confine. In un primo momento le bande messicane venivano pagate in contanti per i loro servizi di trasporto, ma alla fine degli anni 80 le organizzazioni messicane e i trafficanti colombiani optarono, come forma di pagamento, per la cessione di parte degli stupefacenti trafficati. Ai trasportatori messicani veniva di solito ceduta una quantit\u00e0 di droga che variava dal 35% al 50% per ciascuna spedizione di cocaina. Questo signific\u00f2 che le organizzazioni del Messico vennero coinvolte anche nella distribuzione, oltre che nel trasporto, divenendo a loro volta trafficanti. Attualmente, il cartello di Sinaloa e il cartello del Golfo hanno preso in \"franchising\" il traffico di cocaina dalla Colombia verso i mercati di tutto il mondo.\nNel corso del tempo, la bilancia del potere tra i vari cartelli messicani ha cominciato a pendere ogni qualvolta i vecchi cartelli collassavano e i nuovi subentravano. Un'interruzione del sistema di potere, come ad esempio gli arresti o le morti dei capi del cartello, genera quasi sempre una guerra di successione per il vuoto di potere. I vuoti di leadership a volte sono generati dallo Stato che riesce ad applicare la legge, cos\u00ec i cartelli spesso tentano di utilizzare l'applicazione della legge l'uno contro l'altro, sia corrompendo i funzionari messicani affinch\u00e9 organizzino azioni contro un cartello rivale, sia rivelando informazioni sulle operazioni di un'organizzazione rivale al governo messicano o alla Drug Enforcement Administration (DEA). Molti fattori hanno contribuito all\"escalation\" della violenza, ma gli analisti messicani concordano riguardo a quella che \u00e8 stata una delle cause principali: la perdita del potere politico, a fine anni 80, del Partito Rivoluzionario Istituzionale (PRI) che per lungo tempo aveva stretto un accordo implicito con i cartelli. L'inizio dell\"escalation\" degli scontri tra i cartelli pu\u00f2 essere fatto risalire al 1989, nel periodo dopo l'arresto di Miguel \u00c1ngel F\u00e9lix Gallardo che gestiva il business della cocaina in Messico. C'\u00e8 stata una pausa nei combattimenti durante la fine degli anni 90 ma la violenza \u00e8 costantemente aumentata dal 2000 in poi.\nPresidenza di Vicente Fox.\nLa violenza aument\u00f2 in particolare dal 2000 quando il presidente Vicente Fox invi\u00f2 le truppe a Nuevo Laredo, Tamaulipas, per combattere i cartelli. Si stima che siano morte 110 persone a Nuevo Laredo durante il solo periodo gennaio-agosto 2005 come conseguenza dei combattimenti tra i cartelli del Golfo e di Sinaloa. Nel 2005 ci fu un'ulteriore \"escalation\" quando il cartello legato a La Familia Michoacana cominci\u00f2 ad affermarsi in Michoac\u00e1n.\nPresidenza di Felipe Calder\u00f3n.\nAnche se la violenza tra i cartelli si era manifestata gi\u00e0 molto tempo prima dell'inizio della guerra nel 2006, il governo aveva sempre tenuto un atteggiamento generalmente passivo negli anni 90 e nei primi anni 2000. La situazione cambi\u00f2 l'11 dicembre 2006, quando fu eletto Felipe Calder\u00f3n il quale subito invi\u00f2 6.500 soldati federali nello Stato di Michoac\u00e1n per porre fine alla violenza. Questa azione \u00e8 considerata la prima grande operazione contro la criminalit\u00e0 organizzata in Messico ed \u00e8 generalmente vista come il punto di inizio della guerra tra il governo e i cartelli. Col passare del tempo, Calder\u00f3n ha continuato a portare avanti in maniera massiccia la sua campagna antidroga, nella quale sono oggi coinvolti 45.000 soldati, oltre alle forze di polizia statali e federali. Nel 2010 ha dichiarato che i cartelli cercano \"di sostituirsi al governo\" e \"stanno cercando di imporre un monopolio con la forza delle armi e le proprie leggi\".\nEscalation.\nNell'aprile 2008, il generale Sergio Aponte, l'uomo responsabile della campagna antidroga nello Stato della Baja California, fece una serie di accuse di corruzione dirette alle forze di polizia nella regione. Tra l'altro, Aponte asser\u00ec che aveva elementi per credere che la squadra anti-sequestri della Baja California era in realt\u00e0 un gruppo di sequestratori che lavorava in congiunzione con la criminalit\u00e0 organizzata, mentre le unit\u00e0 di polizia corrotte venivano usate come guardie del corpo per i trafficanti di droga.\nIl 26 aprile 2008, ebbe luogo uno scontro tra i membri del cartello di Tijuana e quelli del cartello di Sinaloa, nella citt\u00e0 di Tijuana, Baja California, che lasci\u00f2 sul selciato 17 morti. Lo scontro armato caus\u00f2 notevole apprensione per la violenza inaudita e per la vicinanza di Tijuana, e di altre citt\u00e0 coinvolte in quella che ormai si delineava come una vera e propria guerra. Nel settembre del 2008, i cartelli scatenarono una serie di attacchi con granate a Morelia che portarono alla morte di otto civili e al ferimento di altri 100. Nel marzo 2009, il presidente Calderon invi\u00f2 altri 5.000 soldati dell'Esercito a Ciudad Ju\u00e1rez, citt\u00e0 gi\u00e0 tristemente famosa per gli omicidi di donne (dal 1990 si parla di 2000 tra assassinate e scomparse), dove la situazione stava esplodendo a causa di una sanguinosa guerra tra il cartello di Sinaloa e il cartello di Ju\u00e1rez per il controllo della zona della frontiera con gli Stati Uniti. La citt\u00e0 di Juarez \u00e8 stata per 4 anni la citt\u00e0 con il tasso di omicidi pi\u00f9 alto al mondo, tanto da guadagnarsi il nome di \"Murder City\", con una media di circa 9 assassinii al giorno (3.200 nel 2009). Il Department of Homeland Security degli Stati Uniti dichiar\u00f2 che stava valutando un qualche tipo di azione con la Guardia Nazionale per contrastare la minaccia della violenza al confine. I governatori dell'Arizona e del Texas chiesero al governo federale di inviare ulteriori truppe della Guardia Nazionale a sostegno di quelle gi\u00e0 presenti sul campo contro i trafficanti di droga.\nAltra zona caldissima \u00e8 la frontiera con gli Stati Uniti sul Golfo del Messico (frontiera Cica). Da sempre sotto il controllo del Cartello del Golfo, dal 2003 ha subito anche l'influenza degli ex militari dei Los Zetas assoldati come braccio armato del Cartello del Golfo. Intorno all'ottobre del 2009 avvenne la separazione tra i due gruppi culminata poi con l'uccisione da parte di un capo del cartello del Golfo, Samuel Flores (detto \"M3\") e di un luogotenente degli Zetas (Pena Mendoza alias \"il condor\"). Ci furono poi una serie di attacchi del Cartello del Golfo contro gli Zetas a San Fernando, Valle Hermoso, Ciudad Miller e altre zone del Tamaulipas e del Nuevo Le\u00f3n che fecero arretrare gli Zetas fino a Ciudad Victoria. Durante le settimane degli scontri gli abitanti di quelle zone subirono brutalit\u00e0 portate avanti da entrambi gli schieramenti.\nSoprattutto in questa zona non \u00e8 tanto il numero degli omicidi a sconvolgere ma la brutalit\u00e0 delle esecuzioni e la mutilazione dei cadaveri, a cui vengono asportate teste e/o mani e poi appesi a pali della luce, ad alberi o a ponti stradali. Dal 2012 gli Zetas controllano quasi tutti i due stati mentre al Cartello del Golfo restano le citt\u00e0 di Matamoros e Reynosa. Messo alle strette il Cartello del Golfo ha stretto un'alleanza con l'altro cartello dominante in Messico, il cartello di Sinaloa del famigerato Chapo Guzman (tra i mille uomini pi\u00f9 ricchi al mondo e il ricercato numero uno anche dagli USA) fresco vincitore della sanguinosa guerra di Ciudad Ju\u00e1rez (10.000 morti in 4 anni) e Tijuana. Lo scontro sta continuando nelle regioni del Golfo con inaudita violenza. I giornali locali non ne parlano pena attacchi con granate e omicidi di giornalisti. Altissimo \u00e8 anche il numero dei \"desaparecidos\", una delle principali attivit\u00e0 degli Zetas. A maggio del 2012 le zone pi\u00f9 calde restano la frontiera con gli Stati Uniti, in particolare la zona del Golfo del Messico, e quelle di Acapulco (con ben 5 cartelli in lotta) e Sinaloa.\nCartelli messicani.\nOrigini.\nLa nascita dei cartelli della droga messicani viene fatta risalire ad un ex agente di polizia giudiziaria federale messicano, Miguel \u00c1ngel F\u00e9lix Gallardo, che negli anni 80 controllava tutto il commercio illegale di droga in Messico e nei corridoi del confine Messico-USA. Gallardo inizi\u00f2 contrabbandando marijuana e oppio negli Stati Uniti e fu il primo messicano a fare da raccordo con i cartelli colombiani negli anni 80. Attraverso i suoi collegamenti, Gallardo divent\u00f2 l'uomo di punta per il cartello di Medell\u00edn, gestito da Pablo Escobar. Prima di servire da raccordo per i colombiani, Gallardo aveva gi\u00e0 stabilito una sua infrastruttura che era poi servita da base per trafficanti di Escobar. Non c'erano cartelli in quel periodo in Messico, F\u00e9lix Gallardo era il signore dei signori della droga messicani. Supervisionava tutte le operazioni; l'organizzazione era composta, oltre che da Gallardo, da alcuni suoi stretti affiliati e da un manipolo di politici corrotti che lo proteggevano. F\u00e9lix Gallardo riusc\u00ec a mantenere sempre un profilo basso e nel 1987 si trasfer\u00ec con la famiglia a Guadalajara. Secondo Peter Dale Scott, il cartello di Guadalajara prosper\u00f2 principalmente perch\u00e9 godeva della protezione della Direcci\u00f3n Federal de Seguridad.\nGallardo decise poi di diversificare le attivit\u00e0 della sua organizzazione per aumentarne l'efficienza e per diminuire le probabilit\u00e0 che potesse essere decapitata in un colpo solo dalle forze dell'ordine. In un certo senso, effettu\u00f2 una sorta di privatizzazione del traffico di droga in Messico affidandolo ad altre organizzazioni minori i cui capi erano molto meno conosciuti e, per questo, meno soggetti alle azioni di contrasto della DEA. Gallardo convoc\u00f2 i principali narcos messicani in una casa nella localit\u00e0 di Acapulco e con loro design\u00f2 le nuove piazze di spaccio (\"plazas\") e i nuovi itinerari del narcotraffico verso gli Stati Uniti. L'itinerario di Tijuana sarebbe andato ai fratelli Arellano Felix, nipoti del \"padrino\". Quello di Ciudad Ju\u00e1rez sarebbe andato alla famiglia Carrillo Fuentes (cartello di Ju\u00e1rez). A Miguel Caro Quintero fu assegnato il corridoio di Sonora (cartello di Sonora). Il controllo del corridoio di Matamoros - poi sotto il controllo del cartello del Golfo - sarebbe finito sotto il dominio di Juan Garc\u00eda \u00c1brego. Joaqu\u00edn Guzm\u00e1n Loera e Ismael Zambada Garc\u00eda avrebbero diretto le operazioni sulla costa del Pacifico, fondando il cartello di Sinaloa. F\u00e9lix Gallardo avrebbe continuato a supervisionare le operazioni a livello nazionale, grazie alle sue importanti connessioni, ma non avrebbe pi\u00f9 avuto il controllo in dettaglio dell'intero business. Gallardo fu poi arrestato l'8 aprile 1989. Altri arresti, l'avidit\u00e0 e il desiderio inarrestabile di potere portarono poi alla nascita di numerosi conflitti tra i cartelli che divennero pressoch\u00e9 indipendenti l'uno dall'altro gi\u00e0 alla fine degli anni 90.\nAnni 2000.\nLe alleanze o gli accordi tra i cartelli hanno spesso dimostrato di essere fragili, tesi o temporanei. Dal febbraio 2010, i cartelli pi\u00f9 importanti si sono allineati in due fazioni, una composta dal cartello di Ju\u00e1rez, dal cartello di Tijuana, dai Los Zetas e dal cartello Beltr\u00e1n-Leyva; l'altra dal cartello del Golfo, dal cartello Sinaloa e dalla Familia Michoacana. I cartelli hanno aumentato la loro cooperazione con le bande di strada e con le bande carcerarie degli Stati Uniti ampliando le loro reti di distribuzione all'interno del paese nordamericano. \nCartello Beltr\u00e1n-Leyva.\nI fratelli Beltr\u00e1n Leyva, prima integrati nel cartello di Sinaloa, si allearono con i Los Zetas nel 2008. Da febbraio 2010 hanno iniziato una guerra, insieme ai Los Zetas, contro tutti gli altri cartelli del Messico. Il cartello del Pacifico del Sud (\"C\u00e1rtel del Pac\u00edfico Sur\") \u00e8 un ramo del cartello Beltr\u00e1n Leyva creato da H\u00e9ctor Beltr\u00e1n Leyva come cellula separata operante nel territorio dello Stato di Morelos.\nFamilia Michoacana.\nLa Familia Michoacana ha la sua base a Michoac\u00e1n. La Familia \u00e8 stata in passato alleata del Cartello del Golfo e dei Los Zetas, ma si \u00e8 poi divisa ed \u00e8 diventata un'organizzazione indipendente. Nel febbraio 2010, la Famiglia ha stretto una nuova alleanza con il cartello del Golfo contro il cartello dei Los Zetas e quello dei fratelli Beltr\u00e1n Leyva. Il Procuratore Generale in Messico (PGR) ha dichiarato che il cartello della Familia Michoacana \u00e8 stato \"sterminato\" da met\u00e0 del 2011.\nCartello del Golfo.\nIl cartello del Golfo, con base a Matamoros, \u00e8 stato uno dei due cartelli dominanti in Messico negli anni 2000. Alla fine degli anni 90, il cartello ingaggi\u00f2 un esercito privato di mercenari, chiamato \"Los Zetas\", che nel febbraio 2010, ha poi interrotto la collaborazione, divenendo autonomo e scatenando un'efferata violenza in tutte le citt\u00e0 dello Stato di Tamaulipas, trasformando diversi centri di confine in \"citt\u00e0 fantasma\". I Los Zetas fecero poi un accordo con gli ex capi del cartello di Sinaloa, i fratelli Beltr\u00e1n-Leyva, e si contrapposero agli ex alleati del cartello del Golfo.\nCartello di Ju\u00e1rez.\nIl cartello di Ju\u00e1rez controlla una delle rotte primarie del traffico di droga verso gli Stati Uniti dal Messico. Dal 2007, il cartello di Juarez ha combattuto una feroce guerra con il suo ex partner, il cartello di Sinaloa, per il controllo della citt\u00e0 di frontiera di Ciudad Ju\u00e1rez. La L\u00ednea \u00e8 un gruppo di trafficanti di droga, noti per essere feroci assassini e mutilatori di corpi, coadiuvati da ufficiali corrotti della polizia di Ju\u00e1rez e dello Stato del Chihuahua. La L\u00ednea \u00e8 un'ala del cartello di Ju\u00e1rez. A capo del cartello di Juarez vi \u00e8 Vicente Carrillo Fuentes.\nCaballeros templarios.\nIl cartello dei Caballeros Templarios (\"cavalieri templari\") fu fondato nel Michoac\u00e1n a marzo 2011. \u00c8 considerato un ramo dell'ormai quasi estinto cartello della Familia Michoacana.\nLos Negros.\nI Los Negros erano il braccio armato del cartello di Sinaloa, formato per contrastare i Los Zetas e le forze di sicurezza governative. Furono poi ingaggiati dal Cartello di Beltr\u00e1n Leyva.\nCartello di Sinaloa.\nIl cartello di Sinaloa ha iniziato a contrastare il dominio del cartello del Golfo nella rotta della droga a sud-ovest del Texas dopo l'arresto del leader del cartello del Golfo Osiel C\u00e1rdenas nel marzo del 2003. Il cartello \u00e8 il risultato di un accordo del 2006 tra diversi gruppi situati nello Stato di Sinaloa. Il cartello \u00e8 guidato da Joaqu\u00edn \"El Chapo\" Guzm\u00e1n, il pi\u00f9 ricercato trafficante di droga del Messico il cui patrimonio personale stimato in oltre un miliardo di dollari lo rende il 701\u00b0 uomo pi\u00f9 ricco del mondo secondo Forbes. Nel febbraio del 2010, il cartello di Sinaloa, tramite nuove alleanze, si contrappose al cartello Beltr\u00e1n Leyva e ai Los Zetas. A partire dal maggio del 2010, numerose segnalazioni da parte dei media messicani e statunitensi osservarono che il cartello di Sinaloa si era infiltrato nel governo federale messicano e nell'esercito per distruggere gli altri cartelli. Il cartello di Colima, il cartello di Sonora e il cartello del Millennio sono al 2011 considerati rami del cartello di Sinaloa.\nCartello di Tijuana.\nIl cartello della famiglia Arellano-F\u00e9lix, definito \"cartello di Tijuana\" o \"C\u00e1rtel Arellano F\u00e9lix\", una volta era tra i pi\u00f9 potenti del Messico, \u00e8 caduto in disgrazia a causa degli arresti di alcuni capi. Il gruppo \u00e8 entrato in una breve fase di collaborazione con il cartello del Golfo. Il cartello \u00e8 stato oggetto di diverse operazioni militari che ne hanno quasi smantellato l'ossatura e che avrebbero provocato la divisione del cartello in gruppi pi\u00f9 piccoli. Il cartello di Oaxaca si \u00e8 unito al cartello di Tijuana nel 2003.\nTraffico di droga.\nIl Messico, produttore di stupefacenti oltre che paese di transito, \u00e8 il principale fornitore di cannabis e uno dei principali fornitori di metanfetamine per gli Stati Uniti. Quasi la met\u00e0 delle entrate dei cartelli provengono dalla cannabis. Per quanto riguarda l'eroina, pur producendola in parte minima rispetto ad altri produttori sudamericani e mondiali, il Messico ne \u00e8 uno dei principali distributori per il mercato nordamericano. I cartelli controllano circa il 70% delle sostanze stupefacenti che entrano negli Stati Uniti.\nSecondo il National Drug Intelligence Center, i cartelli messicani sono ormai i distributori dominanti a livello globale della cocaina prodotta in Sud America; distribuiscono inoltre cannabis, metanfetamine ed eroina prodotte in Messico. L'influenza dei gruppi messicani \u00e8 cresciuta a livello esponenziale con la fine del cartello di Medell\u00edn e del cartello di Cali. Dopo la forzata impraticabilit\u00e0, da parte dei trafficanti degli anni 80, dell'itinerario classico per il trasporto della cocaina negli Stati Uniti attraverso la Florida, i trafficanti messicani hanno ricoperto un ruolo sempre pi\u00f9 determinante. I messicani hanno espanso il loro controllo sulla distribuzione in zone prima controllate da gruppi criminali colombiani e dominicani, conquistando la maggior parte delle piazze statunitensi. Non pi\u00f9 intermediari solo per i produttori colombiani, i cartelli messicani sono diventati potenti organizzazioni criminali transnazionali che dominano il mercato della droga nelle Americhe. Secondo l'FBI, i cartelli messicani si concentrano solo sulla distribuzione all'ingrosso, lasciando le vendite al dettaglio alle bande di strada. Sono infatti collegati a numerose \"gang\" e non prendono posizione nei numerosi conflitti che si scatenano di tanto in tanto tre le bande degli Stati Uniti.\nIl Dipartimento di Stato americano stima che il 90% della cocaina che entra gli Stati Uniti transita attraverso il Messico, con la Colombia come principale produttore, seguita da Bolivia e Per\u00f9, e con il Venezuela come punto di trasbordo.\nTraffico di armi da fuoco.\nI messicani hanno il diritto costituzionale di possedere armi da fuoco, ma l'acquisto presso l'unico fornitore legale di tutto il Messico, presente a Citt\u00e0 del Messico, controllato dall'esercito, \u00e8 estremamente difficile. I cartelli della droga contrabbandano armi dagli Stati Uniti o dal Guatemala, o via mare, oppure le rubano alla polizia o ai militari. Di conseguenza, le armi da fuoco sul mercato nero sono ampiamente disponibili. Molte armi da fuoco vengono acquistate negli Stati Uniti da donne senza precedenti penali, che trasferiscono i loro acquisti ai trafficanti attraverso parenti, fidanzati e conoscenti; le armi vengono poi contrabbandate in Messico un po' alla volta. Le armi di contrabbando pi\u00f9 comuni sono fucili tipo AR-15 e AK-47 e pistole semi-automatiche calibro FN 5,7. Molte armi da fuoco vengono acquistate negli Stati Uniti in una configurazione semiautomatica, prima di essere equipaggiate con un selettore di fuoco e convertite a mitragliatrici. Nel 2009 furono sequestrate in Messico un totale di oltre 4.400 armi da fuoco del tipo AK-47 e AR-15, e il 30% dei fucili AK-47 sequestrati erano stati modificati con il selettore di fuoco e trasformati in veri e propri fucili d'assalto.\nInoltre, ci sono diversi rapporti delle forze dell'ordine che testimoniano l'uso di lanciagranate, e sono stati confiscati almeno dodici fucili M4 con lanciagranate M203. Si ipotizz\u00f2 che queste armi fossero state prelevate da basi militari statunitensi tuttavia, la maggior parte delle armi d'assalto di tipo militare come granate e lanciamissili anticarro sono acquisite dai cartelli attraverso la fornitura dagli arsenali utilizzati in varie guerre in America Centrale e in Asia. \u00c8 stato segnalato che ci sono state 150.000 diserzioni dall'esercito messicano dal 2003 al 2009; circa un ottavo dei militari dell'esercito messicano all'anno diserta. Molti di questi disertori portano con loro i fucili automatici, alcuni di origini statunitensi.\nTracciamento delle armi e azioni di contrasto degli Stati Uniti.\nIl governo degli Stati Uniti, principalmente attraverso il Bureau of Alcohol, Tobacco, Firearms and Explosives (ATF), l'Immigration and Customs Enforcement (ICE) e il Customs and Border Protection, assiste le forze dell'ordine del Messico con la tecnologia, le attrezzature e la formazione. Il \"Progetto Gunrunner\" fa parte di un sistema di iniziative dell'ATF, in collaborazione con le autorit\u00e0 messicane, che ha come scopo principale l'espansione in Messico di eTrace, un sistema informatico atto a facilitare il tracciamento delle armi da fuoco che sono state prodotte o importate legalmente negli Stati Uniti.\nSin dal 1992, il Congressional Research Service ha dichiarato che il sistema di tracciamento dell'ATF \"eTrace\" non \u00e8 stato progettato per raccogliere statistiche. Tuttavia, nel febbraio 2008, William Hoover, vicedirettore per il settore Operazioni dell'ATF, ha testimoniato davanti al Congresso che oltre il 90% delle armi da fuoco sequestrate o recuperate mentre erano dirette verso il Messico, provenivano da diverse fonti all'interno degli Stati Uniti. A seguito di un riesame da parte dell'Office of the Inspector General (OIG) a settembre del 2010, l'ATF ha ammesso che \"la cifra del 90% citata al Congresso poteva essere fuorviante, perch\u00e9 si applicava solo alla piccola porzione di armi della criminalit\u00e0 organizzata messicana che sono state tracciate\". Durante questo riesame, l'ATF non ha potuto fornire informazioni aggiornate sulla percentuale della provenienza delle armi, prodotte o importate negli Stati Uniti, mentre un'analisi dei dati del novembre 2010 sugger\u00ec una percentuale molto pi\u00f9 bassa, che andava dal 27% al 44%. Nel febbraio del 2011, Stratfor Global Intelligence ricalcol\u00f2 la percentuale collocandola tra il 12% e il 48%, e riportando che quasi il 90% delle armi sequestrate in Messico nel 2008 non erano riconducibili agli Stati Uniti. L'analisi della OIG sui dati dell'ATF ha inoltre concluso che i tentativi dell'ATF di espandere il sistema di tracciamento delle armi anche in Messico non hanno avuto successo. Anche se gli Stati Uniti non sono l'unica fonte per le armi da fuoco e per le munizioni utilizzate dai cartelli, secondo l'ATF una percentuale significativa di queste proviene comunque dai negozi di armi e altre fonti presenti negli Stati Uniti e i trafficanti di armi spesso usano le stesse rotte dei trafficanti di droga. L'ATF ritiene, inoltre, che, sempre pi\u00f9 spesso, i cartelli messicani si riforniscono di armi da fuoco e di munizioni facendole passare dal confine meridionale con il Guatemala. Nonostante gli sforzi degli Stati Uniti, la maggior parte delle armi sequestrate in Messico resta non tracciata e di dubbia provenienza. Inoltre, la maggior parte dei tentativi di tracciamento non riescono a identificare il rivenditore dell'arma e il tasso di tracciamenti riusciti \u00e8 diminuito progressivamente dall'inizio del progetto. Infine, i tracciamenti riusciti possono essere utilizzati in maniera limitata per fini investigativi. Le stesse autorit\u00e0 investigative messicane considerano queste forme di contrasto statunitensi, basate sul tracciamento della provenienza delle armi, poco efficaci a causa delle informazioni limitate, caratteristica intrinseca a tutti i progetti di tracciamento del traffico di armi, e ad un non perfetto apparato comunicativo tra l'ATF e le autorit\u00e0 messicane.\nIn conformit\u00e0 alla legge messicana, tutte le armi sequestrate dal governo messicano devono essere consegnate all'esercito entro 48 ore. Dopo che i militari messicani hanno preso in custodia le armi, \u00e8 improbabile che l'ATF o la polizia federale messicana riescano ad accedervi in maniera tempestiva per raccogliere le informazioni necessarie per avviare le indagini. I funzionari dell'esercito hanno riferito che il loro ruolo \u00e8 salvaguardare le armi e che non hanno alcun potere specifico a sostegno delle indagini. Per ottenere l'accesso alle armi, i funzionari dell'ATF devono fare una richiesta formale al Procuratore Generale del Messico per ogni sequestro, citando una ragione specifica per l'accesso, dimostrando che le informazioni richieste sono relative a un'indagine sull'attivit\u00e0 criminale e fornendo una descrizione dell'arma con il numero di serie. Tuttavia, se l'ATF fosse gi\u00e0 in possesso di informazioni quali la descrizione e il numero di serie dell'arma, i suoi funzionari non avrebbero bisogno di richiedere l'accesso all'esercito messicano. A causa di queste barriere, gli sforzi dell'ATF per ottenere l'accesso alle armi sequestrate in Messico per fini investigativi non hanno avuto successo e la maggior parte dei esse non vengono tracciate. La relazione finale dell'OIG, pubblicata a novembre del 2010, concluse che, poich\u00e9 l'ATF non era in grado di comunicare le informazioni sul tracciamento delle armi ai funzionari messicani delle forze dell'ordine, questi sono sempre meno propensi a dare priorit\u00e0 alla ricerca di informazioni riguardanti le armi sequestrate e ad inserirle nel sistema eTrace. Questo rappresenta un ostacolo significativo per il successo dell'ATF nella strategia di contrasto ai trafficanti d'armi. Nel 2009, il Messico ha riferito di aver proceduto al sequestro di 305.424 armi da fuoco, e di aver presentato alla ATF i dati riguardanti 69.808 armi per il tracciamento tra il 2007 e il 2009.\nProgetto Gunrunner.\nIl progetto Gunrunner dell'ATF ha l'obiettivo ufficiale di fermare la vendita e l'esportazione di armi dagli Stati Uniti in Messico, al fine di negare ai cartelli della droga messicani le armi da fuoco considerate gli essenziali \"strumenti del mestiere\". Tuttavia, dal febbraio 2008 le operazioni portate avanti sotto il progetto Gunrunner, \"Fast and Furious\", \"Too Hot to Handle\", \"Wide Receiver\" e altre (tutti satiricamente poi soprannominate \"Operazione Gunwalker\"), sono state accusate di aver conseguito il risultato contrario consentendo e facilitando l'acquisto e la rivendita ai trafficanti di armi da fuoco, e consentendo alle armi di essere trasportate in Messico. Queste accuse hanno portato a notevoli controversie.\nIl senatore Charles E. Grassley (IA) ha aperto un'inchiesta con una lettera all'ATF il 27 gennaio 2011, e di nuovo il 31 gennaio 2011. L'ATF ha risposto attraverso il Dipartimento di Giustizia negando tutte le accuse. Il senatore Grassley ha risposto con specifica documentazione a sostegno delle accuse con nuove missive dirette al procuratore generale degli Stati Uniti il 9 febbraio e il 16 febbraio 2011. L'ATF ha per\u00f2 rifiutato di rispondere alle domande specifiche riservandosi l'invio di un briefing formale al senatore Grassley il 10 febbraio 2011. Gli atti d'accusa depositati al tribunale federale, la documentazione ottenuta dal senatore Grassley e le dichiarazioni degli agenti dell'ATF mostrano che la Phoenix Field Division dell'ATF ha permesso e facilitato la vendita di oltre 2.500 armi da fuoco (fucili AK-47, pistole FN 5,7 millimetri, e fucili calibro 0,50), destinate al Messico. Secondo alcuni agenti dell'ATF, i funzionari messicani non ne hanno ricevuto notifica e gli agenti ATF che operano in Messico sono stati istruiti affinch\u00e9 non allertassero le autorit\u00e0 messicane sull'operazione. Alcuni agenti e supervisori ATF sono stati fortemente contestati dai rivenditori di armi (che stavano cooperando con l'ATF) per queste cessioni e l'ATF ha esplicitamente chiesto loro di completare le transazioni per chiarire la catena di fornitura e raccogliere informazioni. L'ATF \u00e8 stata anche accusata di stare cercando di aumentare le statistiche per \"provare\", dati alla mano, che sono le armi americane che stanno armando i cartelli messicani al fine di conseguire un maggiore budget per le operazioni e pi\u00f9 grandi obiettivi. Secondo le accuse, molte di queste armi vengono poi sequestrate ai confini col Messico, in Arizona e nello stesso Messico per gonfiare artificialmente le statistiche del programma di tracciamento delle armi eTrace riguardante il traffico diretto verso il Messico.\nTendenze nell'esportazione delle armi dagli Stati Uniti.\nAnche se ci sono circa 78.000 rivenditori di armi negli Stati Uniti, l'ATF ha suggerito che le fiere periodiche (\"gun shows\"), i furti e le vendite private possono essere una fonte maggiore di rifornimento di armi per i messicani. I contrabbandieri di armi sono soliti costringere o pagare cittadini residenti negli Stati Uniti per l'acquisto legale di fucili semiautomatici e altre armi da fuoco dalle rivendite o nelle fiere per poi trasferirle al rappresentante di un cartello. Questo scambio \u00e8 conosciuto come \"straw purchase\", una tipologia di compravendita, adottata in particolare per la cessione di armi, in cui l'acquirente \u00e8 solamente un prestanome.\nAttualmente non esiste un registro computerizzato nazionale delle armi negli Stati Uniti, ma il Firearms Tracing System \u00e8 parzialmente automatizzato con inserimenti di singoli nomi e indirizzi, insieme ad altre informazioni di identificazione. Gli agenti dell'ATF in prima istanza interrogano i database presso il National Tracing Center per ottenere dati quali la marca, il modello e numero di serie dell'arma. Quindi possono utilizzare un altro sistema informatico (Access 2000) con un'interfaccia automatizzata che comprende 100 o pi\u00f9 produttori, importatori e distributori. Se questi metodi non aiutano a identificare l'arma, gli agenti contattano direttamente il fabbricante o l'importatore con cui collaborano per identificare tutta la catena di fornitura. Gli agenti raramente ottengono dati oltre quelli che riguardano il primo sospetto (il primo acquirente) nei casi in cui l'arma viene rivenduta pi\u00f9 volte dopo il primo acquisto. L'et\u00e0 media del tracciamento di un'arma \u00e8 di oltre 10 anni, e di oltre 15 anni per le armi sequestrate in Messico.\nEffetti in Messico.\nLa violenza.\nI cartelli hanno preso il controllo diretto di vaste aree del territorio messicano e, tramite l'utilizzo della violenza, esercitano un'influenza crescente nella societ\u00e0 e nella base dell'elettorato del sistema politico nazionale. Stanno inoltre scontrandosi tra loro, conducendo violente battaglie, assalti e sparatorie, per il controllo dei corridoi del contrabbando da Matamoros a San Diego. Per le azioni mirate, i gruppi impiegano sicari e gruppi di esecutori specializzati, noti come \"sicarios\". La DEA riporta che i cartelli della droga messicani che operano oggi lungo il confine sono molto pi\u00f9 sofisticati e pericolosi di qualunque altro gruppo criminale organizzato nella storia degli Stati Uniti. I cartelli usano lanciagranate, armi automatiche, giubbotti antiproiettile e, talvolta, elmetti in Kevlar. Alcuni gruppi hanno anche fatto uso di ordigni esplosivi improvvisati (IED). Il numero delle vittime \u00e8 aumentato in maniera vertiginosa dal 2006 al 2011. Secondo una relazione Stratfor, il numero di morti violente per droga nel 2006 e 2007 (2.119 e 2.826) \u00e8 pi\u00f9 che raddoppiato nel 2008 (6.837). Il numero \u00e8 ulteriormente incrementato in modo sostanziale nei successivi due anni, passando da 9.614 nel 2009 a oltre 15.000 nel 2010.\nL'ufficio del procuratore generale afferma che 9 vittime di omicidio su 10 in Messico sono membri di gruppi del crimine organizzato, e i morti tra il personale militare e di polizia sono circa il 7% del totale. Gli stati che soffrono maggiormente il conflitto sono Baja California, Guerrero, Chihuahua, Michoac\u00e1n, Tamaulipas, Nuevo Le\u00f3n e Sinaloa. Il governo del presidente Calder\u00f3n sta combattendo i cartelli soprattutto nel suo Stato natale di Michoac\u00e1n, ma diverse operazioni militari hanno luogo negli Stati di \"Jalisco\" e Guerrero. Nel 2009 la violenza \u00e8 aumentata considerevolmente nel Sonora.\nUn apparente paradosso per l'amministrazione di Calder\u00f3n \u00e8 che, anche se il governo sia chiaramente riuscito a danneggiare i cartelli, la situazione della sicurezza del paese continua a peggiorare a quello che sembra essere un ritmo inarrestabile.&lt;ref name=\"Stratfor11/11/2008\"&gt; &lt;/ref&gt; Il segno pi\u00f9 evidente che il livello di sicurezza si sta abbassando a dismisura \u00e8 che il numero totale di omicidi legati ai trafficanti continua a salire drammaticamente. La violenza si \u00e8 anche intensificata con atti intimidatori sempre pi\u00f9 gravi. La scoperta di liste nere con gli obiettivi da colpire con inclusi anche i nomi degli agenti di polizia \u00e8 diventata sempre pi\u00f9 comune in molte citt\u00e0 messicane lungo il confine degli Stati Uniti. Gli agenti inseriti in questi elenchi vengono poi effettivamente abbattuti uno ad uno. Inoltre, le organizzazioni del narcotraffico hanno cominciato ad utilizzare grandi manifesti (\"narcomantas\") sulle strade nelle citt\u00e0 di tutto il paese. Molti degli striscioni fungono da minaccia contro i rivali o accusano un particolare gruppo criminale di essere supportato da funzionari del governo locale e federale. In diversi casi, sono apparsi anche striscioni per il reclutamento di nuove leve nel nord del Messico che promettevano aumenti salariali e migliori attrezzature per i soldati e gli ufficiali di polizia che fossero passati ai Los Zetas.\nLa escalation \u00e8 dovuta al fatto che i trafficanti utilizzano sempre pi\u00f9 nuovi mezzi per rivendicare il loro territorio. Per diffondere il terrore, i membri del cartello hanno pi\u00f9 volte diffuso i filmati di diverse esecuzioni su YouTube, o hanno gettato pezzi di cadaveri mutilati in un locale affollato installando poi striscioni informativi per le strade. Gli attacchi terroristici di Morelia ebbero luogo il 15 settembre 2008, quando due bombe a mano furono fatte scoppiare in una piazza affollata provocando la morte di dieci persone e il ferimento di oltre 100. La violenza non risparmia alcuna categoria sociale. Gli insegnanti della regione di Acapulco subirono estorsioni o rapimenti, furono e intimiditi e minacciati di morte dai cartelli e scesero in sciopero nel 2011. Alcuni analisti vedono questi sistematici atti di violenza gratuita come tentativi di fiaccare il morale degli agenti governativi assegnati ai giri di vite contro i cartelli, altri li vedono come un tentativo di far capire alla popolazione chi sta effettivamente vincendo la guerra contro lo Stato. Almeno una dozzina di musicisti \"norte\u00f1o\" sono stati assassinati. La maggior parte delle vittime eseguivano le cosiddette \"narcocorrido\", versioni delle tradizionali \"corrido\", canti popolari che raccontano le storie dei narcotrafficanti celebrandoli come eroi popolari.\nLa violenza estrema sta mettendo a repentaglio gli investimenti stranieri in Messico, e il ministro delle Finanze, Agust\u00edn Carstens, ha riferito che la violenza sta da sola riducendo il prodotto interno lordo annuo dell'1% in Messico, la seconda pi\u00f9 grande economia dell'America Latina.\nAzioni di contrasto del governo messicano.\nIl 24 dicembre 2006, il governatore della Baja California Eugenio Elorduy annunci\u00f2 un'operazione nel suo Stato con la cooperazione del governo statali e di quelli federali. Questa operazione inizi\u00f2 a fine dicembre 2006 nella citt\u00e0 di confine di Tijuana. Nel gennaio 2007, queste operazioni furono estese agli Stati di Guerrero e ai cosiddetti \"Stati del Triangolo d'oro\", ossia Chihuahua, Durango e Sinaloa. Nel febbraio successivo furono inclusi pure gli Stati di Nuevo Le\u00f3n e Tamaulipas. Il crimine organizzato rispose alla pressione con un tentativo fallito di assassinare il deputato federale di Nuevo Laredo, nel Tamaulipas.\nSequestri e arresti si sono succeduti da quando Calder\u00f3n si \u00e8 insediato nel dicembre del 2006, e il Messico ha estradato oltre 100 criminali negli Stati Uniti. Una nuova legge costringe tutti gli aerei privati a fermarsi per un controllo sia all'aeroporto di Cozumel, sulla costa caraibica, sia in quello di Tapachula, sul confine con il Guatemala \u00e8 accreditato; questa legge ha portato alla confisca di oltre 270 aerei in un anno e mezzo.\nIl 10 luglio 2008, il governo messicano annunci\u00f2 l'intenzione di raddoppiare il numero di agenti della polizia federale per ridurre il ruolo dei militari nella lotta contro il traffico di droga. Il piano, noto come \"Strategia Globale contro il Narcotraffico\", comprende anche l'espulsione dei funzionari delle forze di polizia locali corrotti. Alcuni elementi del piano sono stati gi\u00e0 avviati, tra cui il reclutamento massiccio di nuovi agenti e una nuova e pi\u00f9 adeguata formazione dei corpi di polizia atta a ridurre la dipendenza del paese dai militari nella guerra alla droga.\nIl 16 luglio 2008, la Marina messicana intercett\u00f2 un sottomarino lungo 10 metri che viaggiava a circa 200 chilometri al largo dello Stato di Oaxaca; in un raid le forze speciali si calarono da un elicottero sul ponte del sommergibile e arrestarono quattro contrabbandieri prima che il mezzo venisse affondato dallo stesso equipaggio. Il sommergibile, caricato con 5,8 tonnellate di cocaina, fu poi recuperato e rimorchiato a Huatulco da una motovedetta della marina messicana.\nCorruzione.\nI cartelli messicani per avvantaggiarsi nelle loro operazioni, in parte, corrompono o intimidiscono le forze dell'ordine. L'International Narcotics Control Board (INCB) riporta che, sebbene il governo del Messico abbia compiuto diversi sforzi per ridurre la corruzione nella seconda parte degli anni 2000, questa rimane un problema serio. Si ritiene che alcuni agenti dell'Agencia Federal de Investigaci\u00f3n (AFI) abbiano lavorato per il cartello di Sinaloa, e il Procuratore Generale ha riferito, nel dicembre del 2005, che circa 1.500 agenti dell'AFI su 7000 totali erano sotto inchiesta per sospette attivit\u00e0 criminali mentre 457 erano sotto accusa.\nNella seconda parte degli anni 2000, il governo federale ha emanato diverse espulsioni dai corpi di polizia e diverse azioni di repressione contro le forze di polizia a Nuevo Laredo, nel Michoac\u00e1n, nella Bassa California e a Citt\u00e0 del Mexico. Questo tipo di operazioni cominciarono per iniziativa del presidente Calder\u00f3n nel dicembre del 2006 e inclusero anche controlli delle armi della polizia nei luoghi dove si temeva che la polizia stesse lavorando per i cartelli. Nel giugno del 2007, Calder\u00f3n epur\u00f2 284 comandanti della polizia federale di tutti e 31 gli stati e del distretto federale. In un'altra operazione, eseguita nel 2008, diversi agenti e alti funzionari furono arrestati con l'accusa di aver venduto informazioni o di aver fornito protezione ai cartelli della droga; tra gli arrestati di alto profilo vi furono il capo della polizia federale, l'ex capo della divisione investigativa sulla criminalit\u00e0 organizzata (\"Subprocuradur\u00eda de Investigaci\u00f3n Especializada en Delincuencia Organizada\", SIEDO) e l'ex-direttore dell'ufficio Interpol del Messico. Julio C\u00e9sar Godoy Toscano, appena eletto il 5 luglio 2009 alle Camera del Congresso, fu accusato di essere un membro della Familia Michoacana.\nNel maggio 2010 un rapporto della NPR mise insieme dati e informazioni da decine di fonti, tra cui media messicani e statunitensi, funzionari della polizia messicana, politici, accademici e altre, e rivel\u00f2 che il cartello di Sinaloa si era infiltrato e aveva corrotto il governo federale e l'esercito messicano. I rapporti inoltre sostenevano che il cartello di Sinaloa in combutta con il governo intendeva distruggere gli altri cartelli e fornire protezione al suo leader, \"El Chapo\". I funzionari messicani negarono qualsiasi accusa. I cartelli erano stati precedentemente segnalati come difficili da perseguire perch\u00e9 si sospettava che i membri dei cartelli si infiltrassero e corrompessero sistematicamente le istituzioni che avrebbero dovuto effettuare i controlli sui vari casi di corruzione.\nImpatto sui diritti umani.\nSecondo le organizzazioni per i diritti umani, le politiche di controllo in Messico adottate per prevenire il traffico di droga, la corruzione e la violenza hanno influito negativamente sulla situazione dei diritti umani in Messico. La responsabilit\u00e0 della prevenzione e delle attivit\u00e0 di controllo \u00e8 stata assegnata quasi totalmente ai militari, che hanno il potere non solo di effettuare le operazioni anti-droga ma anche di decidere le politiche di prevenzione. Secondo lo United States Department of State, la polizia e l'esercito in Messico sono stati accusati di aver commesso gravi violazioni dei diritti umani negli sforzi del governo per combattere i cartelli. L'immenso potere a livello esecutivo e la corruzione a livello legislativo e giudiziario contribuiscono al peggioramento della situazione, portando a pratiche come la tortura e le minacce causate dalla pressoch\u00e9 totale autonomia dell'apparato militare e dall'inefficacia del sistema giudiziario. Secondo le organizzazioni per i diritti umani, alcune delle forme di violazione dei diritti umani includono arresti illegali, detenzioni segrete e prolungate, torture, stupri, esecuzioni extragiudiziali e fabbricazione di prove.\nL'emergenza riguarderebbe anche le agenzie federali, che sono spesso non regolamentate. L\"Agencia Federal de Investigaci\u00f3n\" (AFI) fu coinvolta in casi di tortura e corruzione. Un caso ben noto fu la morte di un detenuto, Guillermo Velez Mendoza, mentre era in custodia degli agenti dell'AFI. Gli agenti implicati furono arrestati ma riuscirono a fuggire dopo essere stati rilasciati su cauzione. L'AFI fu poi sciolta nel 2009. Un altro aspetto controverso riguarda la mancata attuazione, da parte degli Stati Uniti, della Leahy Law (una legge statunitense che vieta agli USA di fornire supporto a quei paesi che violano i diritti umani). In base a tale legge, nessun membro o unit\u00e0 di una forza di sicurezza straniera che sia sospettato di aver commesso una violazione dei diritti umani pu\u00f2 ricevere l'addestramento o il supporto degli Stati Uniti.\nGiornalisti e media.\nIl Messico \u00e8 considerato il paese pi\u00f9 pericoloso al mondo per i giornalisti, secondo la Commissione nazionale per i diritti umani del Messico (\"Comisi\u00f3n Nacional de los Derechos Humanos\") e Reporter Senza Frontiere. Dall'inizio della guerra, pi\u00f9 di 80 giornalisti sono stati uccisi per aver pubblicato notizie relative ai narcotrafficanti.\nGli uffici di Televisa e dei giornali locali sono stati attaccati con granate ed esplosivi. I cartelli hanno anche minacciato di uccidere i giornalisti negli Stati Uniti che hanno pubblicato notizie sulla crescente violenza in Messico nella guerra della droga. Alcuni network hanno semplicemente smesso di trattare notizie riguardanti il traffico di droga, mentre altri sono stati infiltrati e corrotti dagli stessi cartelli. Nel 2011, il giornalista Miguel Angel Lopez Velasco, la moglie e il figlio furono uccisi nella loro casa.\nPoich\u00e9 le minacce e gli omicidi hanno neutralizzato molti dei media tradizionali, alcuni blog anonimi, come Blog del Narco, sono rimasti tra gli unici organi liberi di informazione e di reportage sugli eventi legati alla guerra alla droga. I cartelli della droga hanno risposto assassinando alcuni blogger e utenti dei social media. Alcuni utenti di Twitter sono stati torturati e uccisi per aver pubblicato informazioni e aver denunciato le attivit\u00e0 dei cartelli della droga. Nel settembre del 2011, un'utente del sito web Nuevo Laredo Envivo \u00e8 stata decapitata presumibilmente dai Los Zetas per aver postato diversi aggiornamenti sulla guerra in corso censurati dei media tradizionali.\nOmicidi di politici.\nLe istituzioni politiche messicane, sia locali che federali o nazionali, soffrono particolarmente la presenza dei cartelli e i tentativi di questi ultimi di infiltrarsi tramite le minacce e la corruzione. Un totale di 26 sindaci sono stati assassinati in tutto il paese dall'inizio della guerra alla droga; oltre 120 sindaci sono stati minacciati. Inoltre, un candidato a governatore del Tamaulipas e un membro del Congresso sono stati uccisi.\nSfruttamento dei migranti.\nI cartelli sfruttano i migranti che fuggono dal Messico e dagli Stati dell'America Centrale verso gli Stati Uniti. Tramite sequestri di persona, estorsioni e ricatti li costringono a unirsi alle loro organizzazioni; in particolare costringono i migranti clandestini a fungere da esca alla frontiera con gli Stati Uniti per distrarre le forze dell'ordine statunitensi nelle operazioni relative al traffico di droga. Se si rifiutano, vengono torturati e uccisi. Varie fosse comuni sono state scoperte in Messico contenenti corpi di migranti clandestini. I cartelli si sono anche infiltrati nelle agenzie di immigrazione del governo messicano e hanno attaccato e minacciato i funzionari dell'immigrazione. La Commissione nazionale per i diritti umani del Messico (Comisi\u00f3n Nacional de los Derechos Humanos, CNDH) ha riferito che 11.000 immigrati erano stati rapiti in 6 mesi nel corso del 2010 dai cartelli della droga.\nEffetti e collegamenti a livello internazionale.\nEuropa.\nUna migliore cooperazione tra il Messico e gli Stati Uniti ha portato a diverse ondate di arresti di sospetti appartenenti al cartello di Sinaloa in varie citt\u00e0 degli Stati Uniti ma il mercato statunitense \u00e8 stato eclissato dal boom della domanda di cocaina dall'Europa, dove i consumatori pagano il doppio di quanto pagano i consumatori degli Stati Uniti. Nel dicembre del 2010 il governo della Spagna osserv\u00f2 che i cartelli messicani avevano moltiplicato le loro operazioni in territorio spagnolo facendolo diventare il principale punto di accesso della cocaina in Europa.\nCollegamenti dei cartelli messicani con 'ndrangheta e camorra.\nIl ministro della Giustizia degli Stati Uniti annunci\u00f2, il 17 settembre 2008, che un'operazione internazionale di contrasto al traffico di droga, il progetto Reckoning, aveva coinvolto gli Stati Uniti, l'Italia, il Canada, il Messico e il Guatemala ed ha portato alla cattura di pi\u00f9 di 500 membri della criminalit\u00e0 organizzata dediti al traffico di cocaina. L'annuncio sottoline\u00f2 in particolare la connessione tra l'Italia e il Messico nel traffico della cocaina. Alcuni arresti furono eseguiti nel settembre del 2008 nei confronti di appartenenti ad una 'ndrina calabrese per presunti collegamenti con i Los Zetas e per l'apertura di un canale preferenziale per il traffico di droga verso l'Europa dal Messico attraverso la Locride. Secondo Roberto Saviano, il legame pi\u00f9 forte tra il Messico e l'Europa \u00e8 quello tra il cartello del Golfo e alcune famiglie della 'Ndrangheta. Un indizio sarebbe l'importazione tra i mafiosi calabresi del culto di Jes\u00fas Malverde, il santo patrono dei narcotrafficanti venerato in Messico, che rivelerebbe anche uno scambio culturale. Secondo Piero Innocenti, dirigente generale della Polizia di Stato italiana ed esperto di narcotraffico messicano, dopo un'operazione conclusasi nell'aprile 2009 sono emersi anche rapporti tra alcuni cartelli messicani ed organizzazioni della camorra.\nGuatemala.\nLa repressione dell'esercito messicano ha spinto alcuni cartelli a cercare un luogo pi\u00f9 sicuro per le loro operazioni di trasbordo della droga dal Sud America al di l\u00e0 del confine meridionale in Guatemala, dove le istituzioni locali sono facilmente attratte dalla corruzione e dove i cartelli possono contare sulla debolezza degli apparati di polizia e su una posizione ideale nel percorso per il contrabbando via terra. I trafficanti scaricano la droga da piccoli aerei che atterrano in piste di atterraggio private nascoste nella giungla del Guatemala. Il carico viene poi spostato attraverso il Messico fino al confine con gli Stati Uniti. Le istituzioni del Guatemala fanno quello che possono contro queste potenti organizzazioni e come forma di contrasto hanno eseguito arresti di diverse decine di trafficanti e hanno distrutto alcuni campi di cannabis. Il governo statunitense ha inviato motoscafi e strumentazioni per la visione notturna come forma di aiuto al contrasto dei traffici illegali. Nel febbraio del 2009, i Los Zetas hanno minacciato di uccidere il presidente del Guatemala, \u00c1lvaro Colom. Il 1\u00ba marzo 2010, il capo della polizia del Guatemala e un alto ufficiale delle forze coinvolte nella lotta ai trafficanti sono state arrestati per presunti legami con i cartelli. Un rapporto della Brookings Institution ha riferito che, senza sforzi tempestivi e preventivi, la supremazia dei cartelli messicani e la violenza si sarebbero diffusi velocemente nel Guatemala e in tutta la regione centroamericana.\nSecondo il governo degli Stati Uniti, i Los Zetas controllano il 75% del territorio del Guatemala attraverso la violenza, la corruzione politica e le infiltrazioni nelle istituzioni del paese. Secondo alcune fonti investigative, i Los Zetas hanno guadagnato terreno in Guatemala dopo essersi facilmente sbarazzati di alcuni leader dei Los Leones, un gruppo della criminalit\u00e0 organizzata dal Guatemala.\nAfrica occidentale.\nAlmeno nove cartelli della droga messicani e colombiani hanno stabilito basi in 11 nazioni dell'Africa occidentale. Secondo diverse analisi, essi avrebbero stretto collaborazioni con bande criminali locali per tenere in \"magazzino\" la droga da spostare poi nel ricco mercato europeo. I cartelli colombiani e messicani hanno scoperto che \u00e8 molto pi\u00f9 facile contrabbandare carichi di grandi dimensioni in Africa occidentale e poi spostarli tramite piccole spedizioni in Europa, principalmente in Spagna, nel Regno Unito e in Francia. La maggiore domanda di cocaina in Europa occidentale, e le campagne di interdizione del Nord America hanno portato ad un aumento del traffico drammatico nella regione: circa il 50% della cocaina non diretta negli USA viene contrabbandata attraverso l'Africa occidentale che funge da sponda.\nNord America.\nL'esercito messicano ha drasticamente ridotto la capacit\u00e0 dei cartelli messicani di spostare la cocaina all'interno degli Stati Uniti e in Canada, provocando una recrudescenza di violenza delle bande a Vancouver, dove il prezzo della cocaina \u00e8 aumentato da 23.300 dollari a quasi 39.000 dollari al chilo dato che sia nel mercato degli Stati Uniti che in quello del Canada si verificano prolungate carenze di cocaina. Il governo statunitense riferisce che la quantit\u00e0 di cocaina sequestrata sul suolo americano \u00e8 diminuita del 41 per cento tra il 2007 e la prima met\u00e0 del 2008.\nStati Uniti.\nIl Dipartimento di Giustizia degli Stati Uniti considera i cartelli messicani come la pi\u00f9 grande minaccia della criminalit\u00e0 organizzata negli Stati Uniti. Durante i primi 18 mesi della presidenza di Calder\u00f3n, il governo messicano ha speso circa 7 miliardi di dollari statunitensi nella guerra contro la droga. I funzionari messicani sottolineano che il traffico illecito di droga \u00e8 un problema comune e che hanno bisogno di una soluzione condivisa, considerando anche il fatto che la maggior parte del finanziamento per i trafficanti messicani proviene dai consumatori di droga statunitensi. Il 25 marzo 2009, il segretario di Stato statunitense Hillary Clinton dichiar\u00f2 che \"la nostra [dell'America] insaziabile domanda di droghe illegali \u00e8 il combustibile del traffico di droga\" e che \"gli Stati Uniti si assumono la responsabilit\u00e0 condivisa per la violenza correlata alla droga che sta sconvolgendo il Messico\". I funzionari del Dipartimento di Stato statunitense sono consapevoli che la disponibilit\u00e0 da parte del presidente messicano Felipe Calder\u00f3n a lavorare con gli Stati Uniti sui temi della sicurezza, della criminalit\u00e0 e della droga non ha precedenti a livello legislativo cos\u00ec il Congresso degli Stati Uniti ha approvato una nuova legge a fine giugno del 2008 per fornire al Messico e ai paesi dell'America centrale 1,6 miliardi di dollari con l'Iniziativa M\u00e9rida, un piano di tre anni di assistenza internazionale. L'Iniziativa M\u00e9rida fornisce al Messico e ai paesi dell'America centrale formazione per gli organi di polizia e attrezzature, cos\u00ec come la consulenza tecnica per rafforzare gli apparati nazionali di giustizia. Nel piano non sono compresi la cessione di denaro liquido o di armi. Nel gennaio del 2009, una valutazione militare degli Stati Uniti ha espresso una certa preoccupazione su una eventuale durata a lungo termine della guerra: se questa si estendesse per un periodo di almeno 25 anni, potrebbe causare un collasso totale del governo messicano, a causa della crescente forza militare della criminalit\u00e0 organizzata, e una drammatica diffusione del conflitto negli stati confinanti. A fine anni 2000, i cartelli messicani possono gi\u00e0 contare su varie cellule nella maggior parte delle principali citt\u00e0 degli Stati Uniti. Nel 2009, il Dipartimento di Giustizia ha riferito che i cartelli si sono infiltrati in quasi 200 citt\u00e0 degli Stati Uniti, tra cui Los Angeles, Chicago e Atlanta.\nGli analisti propongono soluzioni multiple basate sulla prevenzione e sui programmi di educazione per ridurre la domanda di droga, piuttosto che il continuo sostegno della lotta contro la fornitura dal Messico. Gli studi dimostrano che gli sforzi di interdizione militare falliscono perch\u00e9 ignorano la causa principale del problema: la domanda degli Stati Uniti. Durante la prima met\u00e0 degli anni 90, l'amministrazione Clinton ordin\u00f2 e finanzi\u00f2 un importante studio sulla cocaina al Rand Drug Policy Research Center; l'analisi concluse che 3 miliardi di dollari dovrebbero essere prelevati dai fondi della polizia federale e locale e destinati ai programmi per il trattamento della dipendenza da cocaina. Il rapporto afferm\u00f2 che il trattamento della dipendenza \u00e8 il modo pi\u00f9 economico e pi\u00f9 efficace per ridurre l'uso di droghe. L'amministrazione Clinton respinse per\u00f2 il taglio dei fondi alle forze dell'ordine. L'amministrazione Bush propose poi di ridurre la spesa per il trattamento farmacologico e per i programmi di prevenzione nel bilancio 2009.\nNumero delle vittime negli USA e sicurezza nazionale.\nLe autorit\u00e0 statunitensi hanno segnalato, a fine anni 2000, un picco di omicidi, rapimenti e home invasion collegato ai cartelli del Messico, e che almeno 19 statunitensi sono stati uccisi nel 2008 dai narcotrafficanti messicani. Altri 92 statunitensi sono stati uccisi tra il giugno del 2009 e il giugno del 2010.\nPer il Joint Forces Command degli Stati Uniti, in termini di scenari peggiori, il Messico potrebbe soffrire un crollo improvviso tra il 2010 e il 2030 a livello di governo, apparato politico, polizia, sistema giudiziario e infrastrutture, tutti sotto attacco costante dei cartelli. La eventuale crisi potrebbe avere un forte impatto sulla stabilit\u00e0 dello Stato messicano e quindi richiederebbe una risposta degli Stati Uniti a causa delle successive implicazioni sulla sicurezza nazionale statunitense. Nel marzo del 2009, il Dipartimento della Sicurezza Interna degli Stati Uniti ha dichiarato che sta valutando se utilizzare la Guardia Nazionale per contrastare la minaccia della violenza proveniente dal Messico. I governatori dell'Arizona e del Texas hanno chiesto al governo federale di inviare ulteriori truppe della Guardia Nazionale a sostegno delle forze locali. Le pressioni sono notevolmente aumentate dopo l'assassinio del 2010 in Arizona del rancher Robert Krentz, probabilmente per mano dei trafficanti di droga messicani.\nNel marzo del 2009, l'amministrazione Obama deline\u00f2 i piani di ridistribuzione di altri 500 agenti federali in posti di frontiera e il reindirizzamento di 200 milioni di dollari ai fondi per il contrasto del traffico di droga e armi. Il 25 maggio del 2010 Obama autorizz\u00f2 la distribuzione di 1.200 uomini della Guardia Nazionale al confine con il Messico per assistere le forze locali nelle attivit\u00e0 di controllo, in particolare alle dogane. Questo piano attir\u00f2 le critiche da parte dei governi degli stati confinanti con il Messico che fecero notare che 1.800 uomini per oltre 2.000 chilometri di linea di confine non erano affatto sufficienti, e che il piano sembrava pi\u00f9 un'azione politica che un serio tentativo di fermare le incursioni alla frontiera.\nRelazioni tra cartelli e terrorismo islamico.\nCi sono state alcune speculazioni da parte dei media statunitensi riguardanti il coinvolgimento nell'ombra di gruppi terroristici islamici sullo sfondo della provenienza delle armi sofisticate e della campagna di finanziamento dei cartelli messicani. Secondo queste teorie, infatti, diverse organizzazioni islamiste avrebbero potuto intrattenere rapporti con i narcotrafficanti per sostenerli nella lotta ai governi messicano e statunitense.\nComunque, l'ex consigliere per la sicurezza nazionale del Messico nonch\u00e9 ex ambasciatore alle Nazioni Unite, Adolfo Aguilar Zinser, e il direttore del Center for Intelligence and National Security (CISEN), Eduardo Medina-Mora Icaza, hanno tenuto a precisare come non siano state osservate precise segnalazioni circa la presenza di reti internazionali tra i cartelli messicani e terroristi stranieri, e che quindi non ci sia nessun motivo per ritenere la presenza del terrorismo islamico in Messico.\nControversie.\nFallimenti politici.\nSecondo gli ex presidenti Fernando Henrique Cardoso del Brasile, Ernesto Zedillo del Messico e C\u00e9sar Gaviria della Colombia, la guerra guidata dagli Stati Uniti contro la droga sta spingendo l'America Latina in una spirale verso il basso; Cardoso ha riferito in una conferenza stampa che \"le prove disponibili indicano che la guerra alla droga \u00e8 una guerra fallita\". La commissione latino americana sulla droga e sulla democrazia, presieduta da Cardoso, ha affermato che i paesi coinvolti in questa guerra dovrebbe rimuovere i \"tab\u00f9\" e riesaminare i programmi anti-droga. I governi latino-americani hanno seguito i consigli degli Stati Uniti per combattere la guerra alla droga, ma la strategia politica ha avuto poco effetto. La commissione ha fatto alcune raccomandazioni al presidente Barack Obama affinch\u00e9 prenda in considerazione nuove politiche, come la depenalizzazione della cannabis (marijuana) e il trattamento dell'utilizzo di droga come un problema di salute pubblica e non come un problema di sicurezza. Il Council on Hemispheric Affairs ha affermato che \u00e8 giunto il momento di prendere seriamente in considerazione la depenalizzazione e la legalizzazione della droga, un'iniziativa politica che sarebbe in diretto contrasto con gli interessi delle bande criminali.\nRiciclaggio di denaro sporco.\nA causa del fatto che i cartelli della droga messicani e i loro fornitori colombiani generano e riciclano dai 18 ai 39 miliardi di dollari negli Stati Uniti ogni anno, i governi statunitensi e messicani sono stati criticati per la loro mancanza di volont\u00e0 nell'affrontare e nel contrastare le operazioni finanziarie dei vari cartelli, tra cui il riciclaggio di denaro.\nLa Drug Enforcement Administration (DEA) statunitense ha identificato la necessit\u00e0 di aumentare le indagini finanziarie in materia di circolazione di fondi generati dal traffico di droga dal Messico. Secondo la DEA attaccare l'infrastruttura finanziaria dei cartelli della droga svolge un ruolo chiave nella strategia di contrasto ai cartelli. Tuttavia, la DEA ha rilevato che il settore dei servizi finanziari degli Stati Uniti e del Messico continuano a facilitare enormemente il riciclaggio di denaro. Nell'agosto del 2010 il presidente Felipe Calder\u00f3n propose nuove misure radicali per reprimere il riciclaggio di denaro, tra cui il divieto di acquisto in contanti di immobili e di beni di lusso del valore maggiore di 100.000 pesos (circa 8.100 dollari). Il suo pacchetto di proposte richiederebbe maggiori segnalazioni di operazioni finanziarie di grandi dimensioni, come quelle immobiliari e l'acquisto di preziosi. Nel giugno del 2010, Calder\u00f3n annunci\u00f2 che sarebbero stati posti severi limiti sulla quantit\u00e0 in dollari che possono essere depositati o cambiati nelle banche, ma le restrizioni alle istituzioni finanziarie si trovano ad affrontare una dura opposizione nel parlamento messicano."}
{"id": "1854981", "revid": "1543377", "url": "https://it.wikipedia.org/wiki?curid=1854981", "title": "Conflitto armato colombiano", "text": "Il conflitto armato colombiano, o guerra civile colombiana, \u00e8 un conflitto iniziato in Colombia negli anni '60 e in via di risoluzione grazie agli accordi fra il governo e le principali formazioni guerrigliere.\nLe principali parti del conflitto erano inizialmente lo Stato colombiano e formazioni guerrigliere di estrema sinistra, in particolare le Forze armate rivoluzionarie della Colombia (FARC) e l'Esercito di Liberazione Nazionale (ELN). Negli anni Ottanta narcotrafficanti a capo dei cartelli della droga operanti nel Paese fondarono gruppi paramilitari per combattere la guerriglia, in certi momenti conducendo nel contempo una guerra aperta contro lo Stato (il cosiddetto \"narcoterrorismo\").\nIl conflitto ha inizio negli anni Sessanta con la fondazione delle FARC e di altri gruppi armati ispirati dalla rivoluzione cubana. Negli anni Ottanta quasi tutte le organizzazioni avviano dialoghi di pace col governo. Il ritorno alla legalit\u00e0 delle FARC \u00e8 per\u00f2 impedito dagli assassini mirati compiuti dai paramilitari, mentre altre formazioni, fra cui l'M-19, abbandonano effettivamente la lotta armata nei primi anni Novanta, quando vengono anche sgominate le principali organizzazioni di narcotrafficanti. Nel nuovo secolo i paramilitari di destra firmano un accordo di pace col governo e smobilitano, mentre le FARC, dopo una lunga fase di declino, entrano in negoziati di pace con lo Stato, che conducono a un accordo nel 2016. Questo viene bocciato dal popolo colombiano con un referendum, ma in breve tempo le parti firmano un nuovo accordo che prepara la strada per la smobilitazione della guerriglia.\nLe formazioni guerrigliere sono state accusate di trarre profitto dal traffico di droga, e per questo lo Stato colombiano ha ricevuto supporto nel conflitto da parte degli Stati Uniti e di altri Paesi, nell'ambito della cosiddetta guerra alla droga.\nAntefatti.\nIl periodo della storia della Colombia che va dalla fine degli anni Quaranta agli anni Cinquanta, noto come La Violencia, fu caratterizzato dalla lotta fra, da una parte, formazioni guerrigliere vicine al Partito Liberale e altre minori di ispirazione comunista, e dall'altra gruppi armati vicini al Partito Conservatore e le forze del governo, guidato inizialmente dai conservatori e poi da militari.\nQueste violenze terminarono nel 1958 con l'accordo del Frente Nacional fra Partito Conservatore e Partito Liberale, col quale i due partiti crearono un sistema che prevedeva la codecisione e l'alternanza alla presidenza per i successivi sedici anni.\nIn seguito all'accordo il Presidente e generale golpista Gustavo Rojas Pinilla, che intendeva prolungare il proprio mandato di quattro anni, fu costretto a farsi da parte in favore di una giunta militare che guid\u00f2 il Paese verso il ritorno alla democrazia. In seguito alle elezioni del 1958 essa cedette il potere al liberale Alberto Lleras Camargo, candidato presidente del Frente Nacional.\nCol ritorno dei liberali alla vita politica democratica e la conseguente approvazione di amnistie, le guerriglie di ispirazione liberale consegnarono le armi.\nOltre ai liberali, per\u00f2, avevano preso parte alla guerriglia anche gruppi comunisti, noti come Autodefensas Campesinas, nati con lo scopo di proteggere i contadini dal dilagare delle milizie conservatrici. Questi gruppi, non fidandosi pienamente del governo, optarono fra il 1957 e il 1960 per l'interruzione delle operazioni militari, senza per\u00f2 consegnare le armi.\nInoltre molti ex guerriglieri liberali, abbandonata la lotta partitica, continuarono le azioni violente compiendo furti e rapine ai danni dei latifondisti. Considerati ormai dal governo criminali comuni, furono chiamati bandoleros.\nGli anni Sessanta: l'inizio del conflitto.\nI primi gruppi.\nL'11 gennaio 1960 viene ucciso nel dipartimento di Tolima il leader comunista della regione, noto come Charro Negro. Questo evento spinge le Autodefensas Campesinas a riprendere l'attivit\u00e0 di guerriglia sotto il comando di \"Tirofijo\", e segna secondo alcuni l'inizio di quello che diventer\u00e0 un lunghissimo conflitto armato.\nNell'aprile del 1961 si riuniscono a Marquetalia le formazioni armate comuniste nel corso di quella che viene ricordata come la Prima Conferenza Guerrigliera.\nNei primi anni Sessanta, sull'onda dell'entusiasmo suscitato dalla rivoluzione cubana, nascono in Colombia diversi gruppi armati che cercano di imitare la strategia dei barbudos dando vita a piccoli \"focolai rivoluzionari\" nelle campagne. Fra questi vi sono il Movimiento Obrero Estudinatil Campesino (MOEC), l'Ejercito Revolucionario de Colombia (eliminati entrambi dalle forze armate nel 1961), il Frente Unido de Acci\u00f3n Revolucionaria (FUAR) e un gruppo il cui leader si chiamava Federico Arango Fonnegra.\nTutti questi tentativi falliscono in breve tempo.\nLa nascita delle FARC.\nNel 1962, con l'arrivo alla presidenza del conservatore Guillermo Le\u00f3n Valencia sotto le insegne del Fronte Nazionale, ha inizio la cosiddetta \"pacificazione\", cio\u00e8 il tentativo di eliminare il fenomeno del bandolerismo e di riportare sotto l'autorit\u00e0 dello Stato quelle aree del Paese che vengono etichettate come \"repubbliche autonome\", zone sotto il controllo di gruppi comunisti come le Autodefensas Campesinas.\nQuesta politica aggressiva \u00e8 anche dettata dai timori conseguenti la rivoluzione cubana che queste esperienze possano evolversi e minacciare il governo.\nNel giro di tre anni i principali leader bandoleros vengono uccisi e alcuni tentativi di imitazione della rivoluzione cubana repressi, mentre la vastissima Operaci\u00f3n Soberan\u00eda, tesa a riconquistare i territori controllati dalle Autodefensas Campesinas, ottiene solo un successo molto parziale. A fronte dell'avanzata militare governativa, cresce il numero delle imboscate tese alle forze armate dalla guerriglia, e, quando i territori vengono riconquistati, la fuga dei guerriglieri nonostante l'ampio dispiegamento di mezzi dell'esercito segna il mito fondativo di quelle che nel 1966 diventeranno le Forze Armate Rivoluzionarie della Colombia (FARC), per decenni principale gruppo armato del conflitto interno colombiano.\nL'Operaci\u00f3n Soberan\u00eda contro quella che viene chiamata \"Repubblica di Marquetalia\" (il pi\u00f9 importante fra i territori controllati dalle Autodefensas Campesinas) ha inizio nel maggio del 1964, e nel giro di un mese il governo pu\u00f2 annunciare la completa riconquista della zona. I gruppi armati, per\u00f2, riescono a scappare rifugiandosi a Riochiquito, nel territorio controllato da Ciro Trujillo Casta\u00f1o, loro alleato. Da qui, nel luglio 1964 formulano il programma agrario della guerriglia, fulcro della loro proposta politica, e, insieme ad altre formazioni comuniste, costituiscono il Blocco Sud, con Tirofijo come comandante, Ciro Trujillo Casta\u00f1o come vice e Jacobo Arenas, inviato dal Partito Comunista pochi mesi prima, come ideologo.\nIl 15 settembre 1965 anche l'enclave di Riochiquito viene conquistata dalle forze governative, e il Blocco Sud \u00e8 costretto a trasformarsi definitivamente in una guerriglia di movimento.\nFra il 25 aprile e il 5 maggio 1966 ha luogo la Seconda Conferenza Guerrigliera, che vede il Blocco Sud prendere il nome di Fuerzas Armadas Revolucionarias de Colombia (FARC) e dotarsi di un regolamento interno, di una gerarchia e di un piano militare di scala nazionale.\nDopo un lungo silenzio, il 3 marzo 1967 le FARC uccidono in un'imboscata a La Perdiz 16 militari e si impadroniscono delle armi, in quella che viene ricordata come la loro prima azione.\nLa nascita dell'ELN e dell'EPL.\nNel 1964 nasce su iniziativa di Fabio V\u00e1squez Casta\u00f1o un altro gruppo guerrigliero che avr\u00e0 un ruolo di rilievo nel conflitto. Come altri gruppi armati nati negli anni precedenti, l'idea di base \u00e8 di imitare la rivoluzione cubana creando un piccolo \"focolaio di guerriglia\" destinato a espandersi. Dopo un periodo di addestramento a Cuba fra il 1962 e il 1963, il nuovo gruppo prende il nome di \"Brigada pro liberaci\u00f3n Jose Antonio Gal\u00e1n\" e sceglie come zona di operazioni San Vicente de Chucur\u00ed. Il 4 luglio 1964 il gruppo cambia nome in Ej\u00e9rcito de Liberaci\u00f3n Nacional (\"Esercito di Liberazione Nazionale\", o ELN).\nLa prima azione del gruppo ha luogo il 7 gennaio 1965, quando muoiono in un'imboscata cinque militari e un civile. L'ELN raggiunge una grande notoriet\u00e0 in tutto il Paese quando nell'ottobre 1965 il sacerdote e sostenitore della Teologia della Liberazione Camilo Torres Restrepo entra nelle sue fila. Morir\u00e0 in combattimento quattro mesi dopo.\nNel 1965 la corrente maoista del Partito Comunista Colombiano abbandona il partito per fondare il Partito Comunista Colombiano Marxista-Leninista. Nel dicembre del 1967 il suo braccio armato, chiamato Ejercito Popular de Liberaci\u00f3n (\"Esercito Popolare di Liberazione\", o EPL) inizia le sue operazioni nel nord-ovest del Paese.\nDopo la vittoria alle elezioni del 1966, il liberale Carlos Lleras Restrepo, candidato del Frente Nacional, cerca di risolvere le cause che fanno s\u00ec che la guerriglia goda di un certo sostegno fra i contadini. Vara perci\u00f2 una riforma agraria volta a ridistribuire ai coltivatori i latifondi improduttivi, e incoraggia l'organizzazione sindacale dei contadini per dare al governo interlocutori chiari e riportare lo Stato nelle campagne.\nLa riforma agraria si rivela per\u00f2 fallimentare, frenata da troppe resistenze, mentre la principale organizzazione sindacale di contadini si politicizza avvicinandosi a correnti di estrema sinistra. Nei primi anni Settanta, sotto il governo del conservatore Misael Pastrana Borrero, considerato vicino ai latifondisti, l'organizzazione contadina diventa un problema per la sicurezza, in quanto incoraggia e guida l'occupazione illegale dei latifondi da parte dei contadini come reazione all'insufficiente redistribuzione di terre.\nGli anni Settanta: il consolidamento della guerriglia.\nLo stallo della lotta.\nPer tutto il decennio successivo alla sua fondazione nel 1966, la lotta armata delle FARC non fa passi avanti decisivi. Fra i duri colpi che subisce da parte del governo c'\u00e8 l'uccisione di Ciro Trujillo Casta\u00f1o il 5 ottobre 1968.\nCiononostante, le FARC riescono poco a poco, col sostegno della popolazione contadina, a imporsi come unica autorit\u00e0 di fatto delle regioni in cui operano, in ragione dell'assenza dello Stato.\nFino a met\u00e0 degli anni Settanta l'ELN, pur colpito da diserzioni e conflitti interni, \u00e8 considerato la formazione guerrigliera pi\u00f9 pericolosa per il governo. In risposta alle loro azioni, nel settembre 1973 ha inizio un'operazione su larga scala dell'esercito, nel corso della quale un'intera colonna del gruppo armato viene distrutta, e vengono uccisi i due fratelli di Vasquez Casta\u00f1o, che la guidano.\nIl secondo in capo diserta, mentre il fondatore e leader dell'ELN Vasquez Casta\u00f1o viene destituito dai suoi stessi uomini e fugge in esilio volontario a Cuba.\nL'ELN, pur continuando a esistere, esce da questi eventi notevolmente indebolito.\nAnche l'EPL non riesce a consolidarsi a causa delle divisioni interne e della pressione esercitata delle forze armate fin dai mesi immediatamente successivi alla sua fondazione. Subisce il colpo pi\u00f9 duro con l'uccisione in combattimento del suo fondatore e leader Pedro Le\u00f3n Arboleda nel luglio del 1975.\nLa nascita dell'M-19.\nLe elezioni del 1970 sono le ultime coperte dall'accordo di alternanza al potere fra conservatori e liberali chiamato Frente Nacional. In base all'accordo la presidenza spetta al Partito Conservatore, che sceglie Misael Pastrana Borrero. Tuttavia, molti dissidenti liberali e conservatori si allineano dietro la candidatura del partito Alleanza Nazionale Popolare (ANAPO) dell'ex generale Gustavo Rojas Pinilla, che era gi\u00e0 stato Presidente fra il 1953 e il 1957 in seguito a un colpo di stato militare, ed era stato costretto alle dimissioni proprio dall'accordo del Frente Nacional.\nIl generale \u00e8 ora considerato una personalit\u00e0 populista e di sinistra, ma ci\u00f2 che pi\u00f9 tiene insieme i suoi sostenitori \u00e8 la comune opposizione al Frente Nacional.\nIl Presidente in carica si schiera contro il generale. La notte delle elezioni i primi spogli elettorali registrano un vantaggio di Rojas Pinilla, ma l'indomani il risultato inizia a ribaltarsi. Davanti ad accuse di brogli e al rischio di una rivolta da parte dei sostenitori di Rojas Pinilla, il Presidente proclama lo stato d'assedio e il coprifuoco, e il generale e altri dirigenti dell'ANAPO vengono tenuti agli arresti domiciliari.\nMisael Pastrana Borrero viene infine proclamato vincitore con circa 60000 voti di scarto (l'1,6% del totale).\nIl 16 gennaio 1973, sotto la guida carismatica di Jaime Bateman Cayon, viene fondato il Movimiento 19 de April (\"Movimento 19 aprile\", o M-19), movimento di guerriglia urbana che si richiama gi\u00e0 nel nome a quello che \u00e8 percepito come il \"furto\" del risultato elettorale del 19 aprile 1970.\nMentre fino a questo momento la guerriglia era rimasta confinata nelle campagne, lontano dalle \u00e9lite socio-economiche del Paese, l'M-19 si propone di portarla nelle citt\u00e0. Il gruppo compie la sua prima azione il 17 gennaio 1974 rubando la spada di Sim\u00f3n Bol\u00edvar, custodita fino a quel momento nel museo della Quinta di Bol\u00edvar a Bogot\u00e0. L'arma diventa il simbolo della loro lotta.\nLa presidenza Michelsen.\nNel 1974 si tengono le prime elezioni successive al periodo di transizione di sedici anni creato dal Frente Nacional. A vincere \u00e8 il candidato liberale Alfonso L\u00f3pez Michelsen, col 56% dei voti e un margine del 25% sul secondo arrivato. L\u00f3pez Michelsen era uscito dal Partito Liberale nel 1959 per fondare il Movimento Rivoluzionario Liberale (MRL), giudicando il patto del Frente Nacional antidemocratico. Col MRL, schierato nettamente a sinistra, si era candidato alle elezioni del 1962 contro il conservatore del Frente Nacional Guillermo Le\u00f3n Valencia, ma dopo il ritorno dei liberali al potere era rientrato nel Partito Liberale nel 1967.\nLa sua elezione \u00e8 dunque una vittoria dell'ala pi\u00f9 di sinistra del Partito Liberale. Appena eletto L\u00f3pez Michelsen promuove una politica di apertura ai movimenti sindacali e di negoziazione con le formazioni guerrigliere, e in particolare con l'ELN, che in questo periodo \u00e8 giudicato prossimo alla sconfitta definitiva. Proprio per questo le forze armate sono contrarie a un accordo, ritenendo possibile eliminare militarmente l'ELN, che comunque da parte sua rifiuta la proposta di dialogo. Lo stesso accade con le FARC.\nIntanto l'ELN riesce a riorganizzarsi sotto la guida del \"cura P\u00e9rez\" (il prete P\u00e9rez), un sacerdote spagnolo che guider\u00e0 l'organizzazione armata per circa 25 anni. La nuova base operativa viene stabilita nel nord del Paese, nella Sierra de Perij\u00e1, vicino al confine col Venezuela.\nLa difficile situazione economica del Paese porta a un rafforzamento delle sigle sindacali pi\u00f9 radicali, che indicono uno \"sciopero civico nazionale\" per il 14 settembre 1977. Il governo reprime con forza la protesta, che giudica sovversiva, e nel corso della giornata muoiono 22 persone.\nSull'onda dello shock generato dalla repressione, le organizzazioni di guerriglia guadagnano consenso e adesioni ed espandono notevolmente le rispettive zone di azione.\nAlle elezioni presidenziali del 1978 vota meno della met\u00e0 degli aventi diritto. Risulta eletto il liberale Julio C\u00e9sar Turbay Ayala, che, per far fronte al rafforzamento della guerriglia, utilizza i poteri derivanti dallo stato d'assedio (in vigore a periodi alterni da circa trent'anni) per varare il 6 settembre 1978 lo Statuto di Sicurezza, che limita le libert\u00e0 di movimento e di espressione ed espande l'autorit\u00e0 delle corti marziali sui civili. Anche i sindacati sono oggetto dell'offensiva del governo.\nDurante il suo mandato vengono varate leggi di amnistia per convincere i gruppi guerriglieri ad abbandonare le armi. Queste proposte vengono per\u00f2 respinte dalle formazioni armate.\nGli anni Ottanta: la nascita del paramilitarismo e il primo processo di pace.\nEspansione delle guerriglie.\nNel 1980 l'EPL abbandona la dottrina maoista e, mentre d\u00e0 inizio alla formazione di nuclei di guerriglia urbana, sperimenta anche l'utilizzo di metodi democratici di lotta.\nNel 1978 e nel 1980 l'M-19 mette a segno due operazioni dal forte impatto mediatico. Nella prima penetra in un deposito militare e trafuga circa 5000 armi. Nel 1980, invece, in seguito a un'irruzione nella sede dell'ambasciata della Repubblica Dominicana, dove si teneva un ricevimento, un gruppo di guerriglieri prende in ostaggio sedici diplomatici, fra cui gli ambasciatori degli Stati Uniti, della Santa Sede e di vari altri Paesi. La presa d'ostaggi durer\u00e0 oltre due mesi, fino a quando il governo colombiano non accetta di pagare un riscatto di tre milioni di dollari e di consentire lo spostamento a Cuba di sequestratori e ostaggi, dove questi ultimi vengono poi liberati.\nLa reazione dell'esercito nei mesi successivi indebolisce per\u00f2 notevolmente l'M-19: numerosi dirigenti vengono arrestati o uccisi e il movimento \u00e8 costretto ad abbandonare la guerriglia urbana, fino a questo momento suo tratto distintivo, e a rifugiarsi nelle campagne.\nLe FARC conoscono invece fra la fine degli anni Settanta e met\u00e0 degli anni Ottanta un'enorme espansione, che consente loro di aprire nuovi fronti di guerriglia in molte zone dell'intero Paese.\nNel 1982, definendosi un esercito rivoluzionario, aggiungono al proprio nome la dicitura di \"Ej\u00e9rcito del Pueblo\" (\"Esercito del Popolo\", FARC-EP) e si dotano di un piano militare volto alla conquista dell'intero Paese. Di questo piano fa parte la creazione di un \"Blocco Orientale\" verso il confine col Venezuela, Blocco che diventer\u00e0 la suddivisione pi\u00f9 importante dell'organizzazione guerrigliera.\nLa nascita del paramilitarismo.\nNel corso degli anni Settanta la Colombia era divenuta un crocevia del traffico internazionale di cocaina. L'assenza dello Stato in ampie aree del Paese aveva infatti consentito di impiantare qui inizialmente laboratori per processare la coca, e poi anche piantagioni.\nL'espansione del traffico di droga si incrocia all'inizio degli anni Ottanta con l'espansione della presenza delle FARC. Dopo un iniziale rifiuto dell'attivit\u00e0 del narcotraffico, l'organizzazione decide poi di sottoporla invece al sistema di \"tassazione\" (o estorsione) sviluppato nelle aree sotto il suo controllo.\nNel 1981 l'M-19 sequestra Martha Nieves Ochoa, sorella dei boss del narcotraffico Ochoa: Jorge Luis, Juan David e Fabio, esponenti del Cartello di Medell\u00edn. Questi reagiscono creando un gruppo chiamato \"Muerte A Secuestradores\" (\"Morte Ai Sequestratori\", o MAS), considerato il primo gruppo del moderno paramilitarismo colombiano.\nCiascuno dei membri del gruppo porta armi, e si mette al servizio del pi\u00f9 potente boss del narcotraffico, che gi\u00e0 disponeva di un'organizzazione militare ai suoi ordini: Pablo Escobar.\nIl MAS, che gode della complicit\u00e0 delle forze dello Stato, uccide oltre duecento persone fra miliziani dell'M-19, collaboratori e loro parenti, fino alla liberazione di Nieves Ochoa nel 1982.\nVisto il successo, il modello del MAS viene esportato in altre regioni, dove nuovi gruppi paramilitari si dedicano all'uccisione non solo di membri attivi della guerriglia, ma anche di politici di sinistra.\nNel 1982 viene fondata a Puerto Boyac\u00e1 l\"Asociaci\u00f3n Campesina de Ganaderos y Agricultores del Magdalena Medio\" (\"Associazione Contadina di Allevatori e Agricoltori del Magdalena Medio\", ACDEGAM), una forza legale di autodifesa che combatte la guerriglia col sostegno dell'esercito. Il boss del narcotraffico Rodriguez Gacha, detto \"El Mexicano\", la sostiene con finanziamenti e armi.\nNel 1981 le FARC-EP avevano rapito a scopo di estorsione un ricco possidente e politico di estrema destra di nome Jes\u00fas Casta\u00f1o, che era stato ucciso durante la prigionia. I suoi figli Fidel e Carlos Casta\u00f1o, coinvolti nel narcotraffico e vicini a Pablo Escobar, diventano cos\u00ec negli anni seguenti fra i pi\u00f9 agguerriti organizzatori di gruppi paramilitari dediti alla lotta alla guerriglia e a omicidi di esponenti politici vicini alle FARC.\nIl primo di questi gruppi, noto come \"Los Tangueros\" viene creato da Fidel nel 1983 ingaggiando un centinaio di uomini, che si fanno conoscere per le loro azioni brutali anche contro civili inermi. Godono comunque del sostegno di molti allevatori, stufi delle estorsioni della guerriglia. Nel 1983 Carlos Casta\u00f1o va in Israele per un anno per addestrarsi in tecniche di controguerriglia.\nI gruppi paramilitari che nascono nei primi anni Ottanta per combattere la guerriglia sono formalmente legali: negli anni Sessanta erano state infatti varate leggi per consentire la creazione di milizie antiguerrigliere private.\nIl processo di pace del governo Betancur.\nAlle elezioni del 1982 si sfidano l'ex Presidente liberale Alfonso L\u00f3pez Michelsen e l'esponente conservatore Belisario Betancur, che propongono due diverse vie per raggiungere la pace. Vince Betancur, che, riconoscendo il carattere politico della guerriglia, riduce l'utilizzo della forza militare per favorire il dialogo. Promuove cos\u00ec la creazione di una Commissione di Pace e una nuova legge di amnistia, approvata il 18 novembre 1982, che fa tornare in libert\u00e0 un centinaio di ex guerriglieri.\nFARC, M-19, EPL e Autodefensa Obrera (ADO) accettano la proposta di dialogo, che, dopo una tregua, il 28 marzo 1984 porta a un cessate il fuoco fra governo e FARC-EP (Accordi di La Uribe) e alla creazione di una Commissione di Verifica. L'opposizione di parte dell'esercito a un accordo con l'M-19 porta a frequenti scontri fra l'organizzazione e le forze armate, e le imboscate dell'M-19 rendono pi\u00f9 difficile il raggiungimento di una tregua col gruppo, il cui leader Jaime Bateman Cayon era intanto morto in un incidente aereo nell'aprile del 1983.\nCiononostante, viene creata una Commissione Nazionale di Negoziazione e Dialogo, che porta fra il 23 e il 24 agosto alla firma di accordi simili a quelli stipulati con le FARC-EP anche con M-19, EPL e ADO.\nEmergono tuttavia alcuni fronti contrari al dialogo. Il comandante dell'esercito Miguel Vega Uribe esprime la sua contrariet\u00e0, e il Ministro della Difesa Fernando Landaz\u00e1bal viene destituito a causa dei suoi disaccordi col governo.\nAnche all'interno delle FARC-EP l'accordo non \u00e8 totale, e una delle sue suddivisioni, chiamata Fronte Ricardo Franco, respinge il cessate il fuoco e prosegue le operazioni.\nL'ELN, invece, uscito da un lungo periodo di assestamento, rifiuta il dialogo in blocco, e fra il 1983 e il 1986 vede il numero dei suoi membri passare da un centinaio a circa mille, grazie anche alle disponibilit\u00e0 finanziarie derivanti da estorsioni e rapine ai danni soprattutto delle imprese energetiche e minerarie.\nFra le organizzazioni firmatarie degli accordi, invece, il rispetto del cessate il fuoco \u00e8 a rischio soprattutto con l'M-19. Fra il dicembre 1984 e il gennaio 1985 l'esercito attacca uno dei principali accampamenti della formazione, fino al raggiungimento di un nuovo cessate il fuoco fra la formazione e il governo.\nLa tensione rimane per\u00f2 alta, e il governo vieta un congresso dell'M-19 a Bogot\u00e0 per timore che si riveli un'occasione di fare proselitismo, accusa che gi\u00e0 grava sui cosiddetti \"Campamentos de paz\" aperti dall'organizzazione nelle principali citt\u00e0 del Paese.\nNel 1985 le tre commissioni create negli ultimi anni (di Pace, di Verifica, e di Negoziazione e Dialogo) vengono unificate nella Commissione di Pace, Dialogo e Verifica, con l'obiettivo di formulare proposte politiche e sociali e composta da esponenti dei due principali partiti, della guerriglia e da leader della sinistra. Questo organismo viene criticato dal Congresso.\nHa inizio in questo periodo una campagna di assassini mirati a danno di guerriglieri amnistiati e di esponenti della sinistra. Il leader dell'M-19 Antonio Navarro Wolff \u00e8 vittima nel maggio del 1985 di un attentato che lo lascia gravemente ferito.\nL'M-19 reagisce annunciando la fine della tregua il 20 giugno, e il 28 uccide in un assalto a G\u00e9nova otto poliziotti, due militari e cinque civili. Nei mesi successivi la guerra fra Stato e M-19 riprende con pieno vigore.\nIl 6 novembre l'M-19 assalta il Palazzo di Giustizia prendendo in ostaggio 350 persone. L'esercito attacca in forze, dando inizio a una battaglia che lascia sul campo oltre cento persone, inclusi tutti i membri del commando guerrigliero e la maggior parte dei membri della Corte Costituzionale.\nIn seguito a questo attacco l'offensiva delle forze armate contro l'M-19, favorita anche dalla tregua del governo con le FARC, debilita notevolmente il gruppo, che non si riprender\u00e0 pi\u00f9.\nIn seguito all'assassinio del suo leader \u00d3scar William Calvo, anche l'EPL abbandona la tregua e riprende la lotta armata. Le uniche organizzazioni che continuano a rispettare il cessate il fuoco sono le FARC-EP e l'ADO, mentre le altre formazioni si riuniscono nella \"Coordinadora Nacional Guerrillera\".\nFra il novembre 1985 e il gennaio 1986 esponenti dell'ala non dialogante delle FARC-EP \"Fronte Ricardo Franco\" uccidono brutalmente a Tacuey\u00f3 pi\u00f9 di 160 membri dello stesso Fronte, accusati di essere infiltrati dell'esercito e della CIA. Il massacro fa scalpore e provoca una netta condanna anche da parte dei vari movimenti guerriglieri.\nLe FARC, unica formazione ancora all'interno del processo di pace, partecipa alle elezioni del 1986 come parte, insieme al Partito Comunista, dell'Unione Patriottica (UP), che ottiene 11 seggi in Parlamento e decine di consiglieri comunali e dipartimentali.\nNarcotraffico e violenze.\nSotto la presidenza Betancur viene ventilata la possibilit\u00e0 della legalizzazione del mercato della droga e della partecipazione dei boss del narcotraffico alla vita sociale, politica ed economica del Paese.\nIn questa atmosfera nascono partiti politici guidati da narcotrafficanti, come \nil \"Movimiento Latino Nacional\" di Carlos Lehder e \"Civismo en Marcha\" di Pablo Escobar, che viene eletto alla Camera dei Rappresentanti.\nIl loro progetto non ha per\u00f2 successo a causa dell'opposizione dei partiti tradizionali, e in particolare del leader del Nuovo Liberalismo Luis Carlos Gal\u00e1n, che si oppone strenuamente alla \"narcopolitica\".\nFra il 1983 e il 1984 si ha un tentativo di dialogo fra narcopolitica e governo, nel corso del quale quest'ultimo negozia l'abbandono della vita politica da parte dei narcotrafficanti in cambio dell'opposizione del governo a un trattato di estradizione con gli Stati Uniti.\nLo smantellamento di un complesso di produzione della cocaina noto come Tranquilandia e controllato dal Cartello di Medell\u00edn nel marzo del 1984 sancisce per\u00f2 la fine di questa tregua: il mese successivo sicari del Cartello di Medellin uccidono il Ministro della Giustizia Rodrigo Lara Bonilla.\nIl governo reagisce ratificando e implementando il trattato di estradizione dei narcotrafficanti con gli Stati Uniti e espandendo lo stato di assedio a tutto il Paese. Viene inoltre varata nel 1986 una nuova legislazione sugli stupefacenti che d\u00e0 il via alla prima guerra del governo contro il narcotraffico, con sequestri di beni, aumenti di pene ed espansione del codice penale militare ai delitti legati al traffico di droga.\nIl gruppo narcotrafficanti che da questo momento porta avanti una guerra contro lo Stato \u00e8 noto come \"Los Extraditables\" (\"Gli Estradabili\", con riferimento al rischio di estradizione verso gli Stati Uniti che i boss della droga temevano). Loro leader \u00e8 Pablo Escobar.\nIn questo periodo l'attenzione dello Stato e dei media si concentra prevalentemente sugli esponenti del Cartello di Medellin. Il Cartello di Cali, l'altro grande cartello della droga, \u00e8 pi\u00f9 in ombra, n\u00e9 ci sono forti conflitti fra i due cartelli, che agiscono in aree diverse.\nNel 1987 viene arrestato ed estradato Carlos Lehder Rivas, uno dei principali boss del Cartello di Medell\u00edn. Nel mese di novembre viene invece catturato Jorge Luis Ochoa, altro alleato di Escobar. \"Gli Estradabili\" ritengono la cattura conseguenza di una \"soffiata\" da parte del Cartello di Cali. Bench\u00e9 Ochoa venga in seguito liberato, a partire da questo momento \"Gli Estradabili\" portano avanti una doppia guerra: da un lato, contro lo Stato per ottenere il divieto di estradizione, e dall'altro contro il Cartello di Cali e il suo boss H\u00e9lmer \"Pacho\" Herrera.\nA met\u00e0 degli anni Ottanta le citt\u00e0 della Colombia conoscono un netto aumento della criminalit\u00e0 e della violenza: bande di narcotrafficanti e di criminali comuni controllano interi quartieri delle principali citt\u00e0 e il tasso di omicidi cresce vertiginosamente. La risposta violenta della polizia non fa che aggravare il problema.\nLa campagna di omicidi dei narcos va avanti dentro e fuori dalla Colombia ai danni di testimoni di giustizia, forze dell'ordine, giudici e politici nemici.\nAlcuni narcotrafficanti cercano di sviluppare contatti con la guerriglia per unire le armi contro il governo colombiano e contro gli Stati Uniti, avversati naturalmente non per motivi ideologici ma perch\u00e9 principali sostenitori della lotta internazionale al narcotraffico e dell'estradizione dei boss della droga.\nIl narcoterrorismo.\nAlle presidenziali del 1986 viene eletto col 58% dei voti il liberale Virgilio Barco, che per la prima volta dal 1958 forma un governo di partito, anzich\u00e9 proseguire nella parit\u00e0 di posti fra liberali e conservatori iniziata col Frente Nacional.\nSotto il suo governo vengono avviati programmi per fornire beni e servizi essenziali a tutti i cittadini eliminando la povert\u00e0 assoluta e per stimolare la crescita economica soprattutto nelle aree rurali pi\u00f9 povere, quelle interessate dall'attivit\u00e0 della guerriglia. Questi programmi non hanno per\u00f2 particolare successo.\nSi fanno anche passi verso una maggiore democrazia e pi\u00f9 decentramento amministrativo, decidendo ad esempio l'elezione popolare diretta dei sindaci. Le prime elezioni di questo tipo si terranno nel 1988.\nVa avanti nel frattempo la guerra allo Stato degli \"Estradabili\". Il 18 agosto 1989 sicari al soldo di Rodriguez Gacha uccidono colui che avrebbe dovuto essere il candidato alla presidenza del 1990 per il Partito Liberale, Luis Carlos Gal\u00e1n, da anni in prima linea contro i narcotrafficanti.\nDavanti a questa doppia emergenza lo Stato cerca di porre fine alle esecuzioni politiche compiute da paramilitari e narcotrafficanti varando nel 1989 una serie di decreti che autorizzano fra l'altro la detenzione in condizioni di isolamento per lunghi periodi, facilitano l'estradizione, vietano la consegna di armi a gruppi privati da parte dell'esercito (prima legale), impongono la preventiva concessione di un'autorizzazione del governo per la formazione di nuove milizie private, mettono fuori legge i gruppi paramilitari e di autodifesa, e creano una forza di polizia dedicata alla lotta al paramilitarismo.\nGli \"Estradabili\" rispondono dichiarando pubblicamente guerra totale allo Stato. Fra il settembre e il dicembre del 1989 una serie di attentati dinamitardi contro edifici governativi ed esercizi commerciali scuote tutte le principali citt\u00e0 del Paese, e le vittime del \"narcoterrorismo\" ammontano in questo periodo a pi\u00f9 di 300.\nIl 23 novembre Pablo Escobar riesce a sfuggire a un raid delle forze dell'ordine alla \"Hacienda El Oro\", nel corso del quale vengono uccisi due dei suoi uomini (fra cui suo cognato) e 55 vengono arrestati.\nIl 27 una bomba messa a bordo da sicari del Cartello di Medellin fa esplodere in volo un aereo su cui avrebbe dovuto viaggiare il candidato liberale alla presidenza C\u00e9sar Gaviria, che invece si salva. I morti sono per\u00f2 110.\nIl 6 dicembre un camion bomba esplode davanti alla sede del DAS, i servizi di sicurezza. Muoiono pi\u00f9 di 50 persone, ma non il generale Maza, capo del DAS e vero obiettivo dell'attentato.\nIl 15 dicembre 1989 il boss del narcotraffico e leader paramilitare Gonzalo Rodr\u00edguez Gacha viene ucciso dalle forze dell'ordine.\nGli \"Estradabili\" cercano di fare pressione sul governo sequestrando persone legate al Presidente della Repubblica. L'ex Presidente Alfonso L\u00f3pez Michelsen propone di avviare una trattativa con i narcoterroristi. Il 17 gennaio 1990 questi accolgono con favore la proposta, chiedono la grazia e liberano i sequestrati.\nLe trattative non arrivano per\u00f2 da nessuna parte, e la guerra riprende. Il 30 marzo i narcos offrono 2 milioni di pesos a chiunque uccida un poliziotto. Nella citt\u00e0 di Medellin e nelle aree circostanti ha inizio una guerra urbana, con poliziotti giustiziati per strada e attentati ai reparti d'\u00e9lite.\nSquadroni mascherati legati alle autorit\u00e0 reagiscono uccidendo decine di giovani ritenuti vicini ai narcos. Questi piazzano bombe nelle aree affollate per colpire i civili.\nLa situazione si calma solo a fine luglio, quando gli \"Estradabili\" decretano una nuova tregua nella speranza che il nuovo Presidente dia inizio a un nuovo corso nei rapporti coi narcotrafficanti.\nLa \"guerra sucia\".\nIl percorso verso la pacificazione e la democratizzazione della vita politica intrapreso all'inizio della presidenza Barco incontra un grosso ostacolo anche per quanto riguarda il processo di pace con la guerriglia. Nel settembre 1986 vengono uccisi un senatore e un rappresentante alla Camera dell'Unione Patriottica, il partito espressione politica delle FARC, il cui candidato alla presidenza Jaime Pardo Leal era arrivato terzo alle elezioni con il 4,6% dei voti.\nA partire da questo momento ha inizio, con la complicit\u00e0 di settori dello Stato, una campagna di sterminio del partito da parte di sicari e paramilitari legati ai boss del narcotraffico, che la presentano come una reazione alle estorsioni delle FARC. L'11 ottobre 1987 sicari al soldo di Jos\u00e9 Gonzalo Rodr\u00edguez Gacha uccidono il Presidente dell'UP Jaime Pardo Leal.\nVengono uccisi nel corso di quella che viene chiamata \"guerra sucia\" (\"guerra sporca\") migliaia di militanti ed esponenti del partito, fra cui due candidati alla presidenza (Pardo Leal e Bernardo Jaramillo Ossa), otto membri del Congresso, undici sindaci, 13 consiglieri di dipartimento e 70 consiglieri comunali.\nLe azioni contro narcoterrorismo e paramilitarismo intraprese dal governo nel 1989 non mettono comunque fine alla campagna di omicidi politici, che continua a godere di complicit\u00e0 all'interno dello Stato.\nVietati i gruppi paramilitari, membri dell'ACDEGAM cercano di legittimare l'organizzazione fondando il partito politico \"Movimiento de Restauraci\u00f3n Nacional\" (MORENA).\nLa guerra sporca mina la fiducia fra governo e FARC facendo montare la tensione. Il 16 giugno 1987 le FARC abbandonano la tregua con un'imboscata a Quebrada Riecito, nel corso della quale vengono uccisi 26 soldati e un civile.\nNei tre anni successivi, bench\u00e9 il dialogo fra governo e FARC a tratti prosegua, imboscate dell'organizzazione guerrigliera e operazioni militari ritornano frequenti.\nNel giugno del 1987 l'ELN si unisce a un gruppo armato minore e cambia ufficialmente nome in \"Uni\u00f3n Camilista Ej\u00e9rcito de Liberacion Nacional\" (UC-ELN). Il 27 settembre le organizzazioni guerrigliere formano una struttura di coordinamento delle attivit\u00e0 militari chiamata Coordinadora Guerrillera Sim\u00f3n Bol\u00edvar (CGSB), della quale fanno parte FARC, UC-ELN, EPL, M-19, PRT e Quintin Lame.\nNuovi colloqui di pace.\nIl governo decide di riprendere gli sforzi di pace con singole formazioni, coniugando per\u00f2 questi tentativi a una maggiore pressione militare: vengono ad esempio creati 14 battaglioni formati specificamente all'attivit\u00e0 di antiguerriglia e vengono acquistati elicotteri americani Black Hawk, che consentono nuove strategie di attacco e una drastica riduzione delle perdite fra le forze militari.\nL'M-19 rapisce nel maggio 1988 il politico conservatore \u00c1lvaro G\u00f3mez Hurtado, in passato due volte candidato alla presidenza. Condiziona la sua liberazione all'apertura di nuovi colloqui di pace e alla creazione di un'Assemblea Nazionale Costituente. Due mesi dopo il politico viene liberato, e nel gennaio del 1989 iniziano i colloqui di pace fra il governo e l'M-19, ormai molto indebolito.\nQuesto processo porta il 9 marzo 1990 alla smobilitazione e al ritorno alla vita civile dei 900 membri del gruppo, che parteciper\u00e0 alle elezioni locali e parlamentari insieme ad altri gruppi di sinistra sotto le insegne dell'Alleanza Democratica M-19.\nL'ex comandante della formazione guerrigliera Carlos Pizarro Le\u00f3ngomez \u00e8 il candidato del partito alle elezioni presidenziali del 1990, ma viene ucciso nel mese di marzo da sicari agli ordini dei fratelli Casta\u00f1o. L'Alleanza decide allora di candidare Antonio Navarro Wolff, che arriver\u00e0 terzo.\nL'UP sceglie invece come proprio candidato Bernardo Jaramillo Ossa. Il 22 marzo viene ucciso anch'egli da un sicario dei fratelli Casta\u00f1o. In seguito a questo avvenimento l'UP decide di non presentare un candidato alle elezioni, e le FARC-EP, ritenendo in questo contesto impossibile la partecipazione alla vita politica, abbandonano i colloqui di pace e riprendono definitivamente le armi.\nNel 1990 anche l'EPL, indebolito dopo la morte del leader \u00d3scar William Calvo, comincia a negoziare col governo.\nGli anni Novanta: l'espansione delle FARC e il coinvolgimento nel narcotraffico.\nL'Assemblea Nazionale Costituente.\nAlle elezioni del 1990 \u00e8 eletto Presidente col 48% dei voti il liberale C\u00e9sar Gaviria Trujillo. Il Partito Conservatore si presenta diviso fra una candidatura nettamente di destra (\u00c1lvaro G\u00f3mez Hurtado, per il Movimento di Salvezza Nazionale), che raccoglie il 24% dei voti, e una pi\u00f9 moderata (Rodrigo Lloreda Caicedo, per il Partito Social Conservatore), che ottiene il 12%, venendo superata anche da Antonio Navarro Wolff, ex guerrigliero candidato per l'Alleanza Democratica M-19.\nLa nuova amministrazione prosegue il dialogo iniziato con le guerriglie e conferma la decisione di convocare un'Assemblea Nazionale Costituente per redigere una nuova Costituzione. Con questa mossa si mira da un lato a fare pressione sui ribelli per una rapida smobilitazione, unica via per poter partecipare al processo costituente, e dall'altro a raggiungere accordi di pace senza dover preventivamente negoziare riforme politiche, dal momento che queste verranno discusse in seguito nell'Assemblea.\nNel febbraio del 1991 i guerriglieri dell'EPL cominciano la smobilitazione e il ritorno alla vita civile, formando il movimento politico \"Esperanza, Paz Y Libertad\", ad esclusione di circa il 20% del gruppo, che continuer\u00e0 la lotta armata.\nLe FARC accuseranno il leader dell'EPL Bernardo Guti\u00e9rrez di avere scelto di smobilitare solo per ottenere un seggio in Senato e perch\u00e9 pagato dai boss del narcotraffico Fidel e Carlos Casta\u00f1o Gil, e cominceranno una campagna di assassini mirati contro esponenti del movimento \"Esperanza, Paz y Libertad\" accusati di essere collaboratori del Departamento Administrativo de Seguridad, i servizi di sicurezza dello Stato. Secondo altri le ragioni del conflitto risiederebbero nel fatto che il nuovo movimento va a pescare nello stesso bacino elettorale dell'UP, togliendo peso politico al partito delle FARC. Alcuni ex esponenti dell'EPL perseguitati dalle FARC finiranno per unirsi al gruppo paramilitare Autodefensas Unidas de Colombia (AUC).\nFra il 1991 e il 1992 anche il PRT e il Quint\u00edn Lame, due organizzazioni di guerriglia minori, entrano nel processo di pace col governo e depongono le armi.\nConsegnano cos\u00ec le armi, fra il 1991 e il 1992, circa 2300 guerriglieri di EPL, PRT e Quint\u00edn Lame, mentre proseguono la lotta armata solo le FARC-EP, l'ELN e circa 400 uomini dell'EPL, guidati da Francisco Caraballo.\nNell'agosto del 1990 muore d'infarto Jacobo Arenas, leader e ideologo delle FARC-EP, il cui unico comandante resta cos\u00ec Manuel \"Tirofijo\" Marulanda. Nei mesi successivi gli scontri con le forze dell'ordine sono numerosi.\nIl 9 dicembre si tengono le elezioni per l'Assemblea Nazionale Costituente.\nLa resa di Pablo Escobar.\nSul fronte della guerra ai narcotrafficanti del Cartello di Medell\u00edn, il nuovo Presidente in campagna elettorale aveva espresso pieno supporto alle azioni del suo predecessore, sia sul piano militare che su quello amministrativo (in particolare con l'estradizione dei boss della droga per via amministrativa, particolarmente temuta dai narcotrafficanti).\nUna volta eletto, tuttavia, giudicando i costi economici e umani della guerra troppo elevati, cerca di focalizzare la lotta sul piano della legalit\u00e0.\nL'Assemblea Nazionale Costituente accoglie questa prospettiva ed elimina nella nuova Costituzione l\"Estado de Sitio\" (\"Stato d'Assedio\"), che concedeva ampi poteri alle forze armate nella gestione dell'ordine pubblico, sostituendolo con l\"Estado de Conmoci\u00f3n Interior\" (\"Stato di Disordine Interno\"), meno controverso.\nA fronte della tregua unilaterale proclamata dagli \"Estradabili\" appena eletto Gaviria, il nuovo governo offre ai narcotrafficanti, con una serie di decreti, la possibilit\u00e0 di consegnarsi alla giustizia ammettendo i propri crimini in cambio di un alleggerimento della pena e della garanzia di scontare la pena in patria, senza estradizione.\nEscobar, non fidandosi pienamente, organizza una serie di sequestri nel tentativo di accreditarsi come criminale politico e poter cos\u00ec usufruire degli indulti riservati ai guerriglieri.\nFra i boss della droga che accettano la proposta del governo ci sono invece i fratelli Ochoa, che si consegnano alla giustizia nel gennaio del 1991.\nAnche molti paramilitari, giudicando convenienti i termini del negoziato, consegnano le armi al governo confessando solo delitti minori. A partire dal 1992 si assiste anche per questo a una netta riduzione degli omicidi di civili.\nEscobar cerca invece di aumentare la pressione sulle autorit\u00e0 giustiziando ostaggi e commissionando attentati contro la polizia. Ottenuta la disponibilit\u00e0 del governo, interrompe la campagna di attentati e libera gli ostaggi restanti come gesto di buona volont\u00e0.\nQuando il 19 giugno 1991 l'Assemblea Nazionale Costituente approva l'articolo che vieta l'estradizione dei cittadini colombiani, Escobar si consegna finalmente alla giustizia. Viene rinchiuso nel carcere di La Catedral, da dove continua a guidare il traffico di droga tramite i suoi alleati Fernando Galeano e Gerardo Moncada.\nRiorganizzazione di esercito e FARC.\nNel maggio del 1991 il governo vara un documento intitolato \"Strategia Nazionale Contro la Violenza\", che indica fra le strategie per ridurre la violenza nel Paese una riduzione della libert\u00e0 di azione delle forze armate: la definizione delle strategie per la lotta alla guerriglia deve tornare al governo, lasciando ai militari il compito di attuarla. Inoltre si punta su un maggiore coinvolgimento delle autorit\u00e0 civili locali nelle politiche di sicurezza, tramite la formazione di Consigli Regionali di Sicurezza. Viene inoltre riformato lo statuto della Polizia, e l'esercito e l'intelligence vengono modernizzati con il supporto degli Stati Uniti.\nNel 1993 viene avviato uno schema di ricompensa dei testimoni, che prevede ricompense per chi fornisce notizie sulle attivit\u00e0 della guerriglia o di criminali.\nNonostante tutto le formazioni guerrigliere continuano ad espandersi, sia economicamente, grazie anche ai numerosi attacchi diretti contro il settore petrolifero, sia militarmente, arrivando a raggiungere i 16000 uomini.\nFra giugno e settembre del 1991 si tiene una prima serie di colloqui di pace a Caracas, in Venezuela, e fra marzo e maggio del 1992 una seconda serie a Tlaxcala in Messico. In entrambi i casi i colloqui, non accompagnati da un'interruzione delle operazioni militari, vengono sospesi dal governo in seguito ad azioni della guerriglia che suscitano particolare sdegno nel Paese. Ad ottobre del 1992 il governo esclude la possibilit\u00e0 di nuovi colloqui, mettendo la parola fine a questo processo di pace.\nNell'aprile del 1993 si tiene l'ottava conferenza delle FARC, nel corso della quale viene decisa una nuova strategia militare, che prevede una maggiore focalizzazione sulla guerra di movimento e riunisce gli effettivi della formazione sparsi nel Paese in due Comandi Congiunti e cinque Blocchi, ciascuno affidato a un comandante di spessore: il Blocco Orientale \u00e8 affidato a Mono Jojoy, il Blocco Sud a Ra\u00fal Reyes, il Blocco Magdalena Medio a Timochenko, il Blocco Nordoccidentale a Iv\u00e1n M\u00e1rquez e il Blocco Sudoccidentale ad Alfonso Cano. Vi sono poi il Comando Congiunto Centrale e il Comando Congiunto Nord.\nNel giugno del 1994 virne catturato Francisco Caraballo, il leader dell'ala ancora attiva dell'EPL. Due frazioni della formazione negoziano la pace, mentre il resto del gruppo \u00e8 allo sbando, e finir\u00e0 smobilizzato nel giro di due anni.\nFuga e morte di Escobar.\nDurante la carcerazione l'attivit\u00e0 principale di Escobar smette di essere l'esportazione di cocaina e diventa la riscossione di \"tributi\" imposti ad altri narcotrafficanti. Nel luglio del 1992 ordina dal carcere l'uccisione dei suoi pi\u00f9 stretti alleati Fernando Galeano e Gerardo Moncada, dei quali non si fida pi\u00f9 e che accusa di avergli nascosto 20 milioni di dollari. Ha poi inizio una purga contro gli uomini pi\u00f9 vicini a Galeano e Moncada e i loro parenti, nel corso della quale vengono uccise 50 persone.\nPer porre fine ai delitti di Escobar il governo progetta di trasferirlo verso un altro carcere. Evidentemente informato dei piani del governo, Escobar fugge da La Catedral il 22 luglio 1992 insieme a suo fratello Roberto e a otto luogotenenti. Il governo crea allora il \"Blocco di Ricerca\", una squadra di poliziotti creata allo scopo di dare la caccia ai fuggitivi.\nFra settembre e ottobre gli uomini di Escobar riaprono la guerra allo Stato con attentati e omicidi. Tuttavia, la purga di pochi mesi prima ha provocato una frattura nel Cartello di Medell\u00edn: i fratelli Casta\u00f1o e Diego Fernando Murillo, responsabile della sicurezza di Galeano e Moncada, creano un'organizzazione nota come \"Los Pepes\" (acronimo di \"Perseguidos por Pablo Escobar\", \"Perseguitati da Pablo Escobar\"), che, finanziata dal Cartello di Cali, si pone come obiettivo l'uccisione di Escobar, collaborando a questo scopo anche con la polizia e i servizi di sicurezza colombiani (il DAS) e con la DEA americana. Intraprende inoltre una campagna di omicidi di collaboratori e familiari di Escobar, e ne distrugge le propriet\u00e0 per ridurre le sue disponibilit\u00e0 economiche.\nEscobar consente ad alcuni dei suoi luogotenenti, fra cui suo fratello Roberto, di consegnarsi alla polizia, mentre cerca di negoziare la propria resa scatenando dal dicembre 1992 al febbraio 1993 una guerra totale con omicidi e autobomba nella quale muoiono oltre 100 poliziotti.\nLe proposte di negoziato di Escobar non vengono prese in considerazione dal governo nemmeno quando il boss del narcotraffico interrompe la campagna terrorista e si limita a chiedere in cambio della resa l'uscita in sicurezza dal Paese di moglie e figli, asserragliati nell'Hotel Tenquedama di Bogot\u00e0 sotto il controllo della polizia.\nDopo la morte a ottobre del 1993 di Le\u00f3n Puerta Mu\u00f1oz, responsabile della sua sicurezza, Pablo Escobar \u00e8 in pratica indifeso. Viene individuato quando cerca di prendere contatto via radio con la moglie. Il 2 dicembre 1993 viene abbattuto da un commando di 20 uomini della polizia.\nLa sua morte segna la fine del Cartello di Medell\u00edn, mentre da questo momento i principali cartelli della droga colombiani saranno il Cartello di Cali e il Cartello di Norte del Valle.\nSamper e i Cartelli di Cali e di Norte del Valle.\nNel 1994 si tengono le prime elezioni presidenziali regolate dalla nuova costituzione approvata nel 1991, che prevede il doppio turno. In seguito a elezioni primarie il Partito Liberale opta per la candidatura di Ernesto Samper, mentre una coalizione di partiti per lo pi\u00f9 di impronta conservatrice candida l'esponente del movimento Nuova Forza Democratica Andres P\u00e1strana. Al primo turno si reca a votare solo un terzo degli aventi diritto. Viene eletto al ballottaggio Ernesto Samper.\nPrima delle elezioni P\u00e1strana aveva accusato Samper di aver ricevuto finanziamenti per la sua campagna elettorale da parte del Cartello di Cali. Dopo le elezioni queste accuse riemergono quando nel giugno del 1994 diventano pubbliche registrazioni audio nelle quali i capi del Cartello Miguel e Gilberto Rodr\u00edguez Orejuela discutono del finanziamento del candidato. Ad agosto il Congresso avvia un'indagine contro il Presidente, conosciuta come \"Processo 8000\", che viene per\u00f2 archiviata a dicembre. Il caso viene riaperto il 26 febbraio del 1996 a seguito delle accuse mosse dall'ex Ministro della Difesa Fernando Botero Zea e dal tesoriere della campagna elettorale. Infine il 6 giugno la Camera assolve il Presidente per insufficienza di prove con 111 voti contro 43. Il caso provoca per\u00f2 anche una disputa con gli Stati Uniti, che, giudicando il governo colombiano compromesso col narcotraffico, ritirano il visto di entrata al Presidente Samper.\nNel 1994 gli Stati Uniti, preoccupati dall'espansione delle coltivazioni di coca e papaveri da oppio nel sud della Colombia, cominciano a fare pressioni sul governo colombiano affinch\u00e9 questo incrementi gli sforzi nella lotta ai nuovi gruppi di narcotrafficanti. Negli anni successivi le incessanti pressioni americane sono una delle ragioni principali per cui il contrasto del narcotraffico diviene il tema principale del dibattito politico colombiano, mettendo in secondo piano la lotta alla guerriglia e ai gruppi paramilitari.\nAlla fine del 1994 viene approvata la fumigazione dei campi di coca con glifosato, venendo meno a un impegno preso dal governo con rappresentanti dei contadini in seguito a uno sciopero di protesta contro le fumigazioni. Questo dietrofront causa la nascita di un vastissimo movimento di protesta dei contadini, che viene incoraggiato delle FARC, le quali arrivano a obbligare i contadini a prendere parte alle proteste. Il governo sfrutta la circostanza per reprimere la protesta.\nNegli anni seguenti il Congresso colombiano si oppone ad alcune iniziative del Presidente Samper volte a rafforzare la lotta ai narcotrafficanti. Il Presidente riesce per\u00f2 col tempo a vincere le resistenze. Fra la fine del 1996 e l'inizio del 1997 vengono approvati aumenti di pene per i reati legati al traffico di stupefacenti, semplificazioni per il sequestro dei beni e, soprattutto, un emendamento alla Costituzione del 1991 che rende possibile l'estradizione per crimini commessi dopo l'approvazione dell'emendamento stesso.\nDopo la morte di Pablo Escobar nel 1993, a dominare il mercato colombiano degli stupefacenti \u00e8 il cartello di Cali, guidato dai fratelli Orejuela. Negli anni della lotta al cartello di Medell\u00edn il cartello di Cali era riuscito a infiltrare gli apparati di sicurezza dello Stato nel nome della lotta al comune nemico.\nNel nord del dipartimento di Valle del Cauca (del quale Cali \u00e8 il capoluogo) opera in questi anni un gruppo legato al cartello di Cali, che diverr\u00e0 noto come il cartello di Norte del Valle.\nIl 9 giugno e il 6 agosto 1995 vengono arrestati Gilberto e Miguel Rodr\u00edguez Orejuela, e in breve tempo crolla tutta la cupola del cartello di Cali. Gilberto rester\u00e0 in carcere fino al 2002, poi, riarrestato dopo breve tempo, verr\u00e0 estradato negli Stati Uniti nel 2004. Miguel rester\u00e0 nelle carceri colombiane fino al 2005, per poi essere estradato anche lui negli Stati Uniti.\nCon la decapitazione del cartello di Cali ha inizio l'ascesa del cartello di Norte del Valle, che si rende indipendente e accusa gli affiliati al cartello di Cali di aver rivelato informazioni alle autorit\u00e0 colombiane.\nHelmer Herrera, fra i boss del cartello di Cali, pretende per\u00f2 di continuare a guidare il narcotraffico dal carcere. A partire dal marzo del 1996 ha cos\u00ec inizio una guerra fra il cartello di Norte del Valle e quello di Cali. I due massimi capi di quest'ultimo, i fratelli Orejuela, si tengono per\u00f2 in disparte dal conflitto.\nNel settembre del 1997 il boss del cartello di Norte del Valle, Orlando Henao, si consegna alle autorit\u00e0 colombiane, ma continua a gestire le attivit\u00e0 del suo gruppo dal carcere. Nel novembre del 1998 sia Helmer Herrera sia Orlando Henao vengono uccisi in carcere da sicari dei due gruppi rivali. Il cartello di Norte del Valle si riorganizza sotto la guida di Wilber Varela, diventando il cartello pi\u00f9 potente del paese e arrivando a gestire l'esportazione del 50-60% della coca prodotta in Colombia. La guerra con i familiari di Herrera va avanti fino al 2001, quando molti dei parenti di Herrera che non sono stati uccisi sono costretti a fuggire dal Paese.\nIl 6 giugno 1998 viene arrestato Alberto Orl\u00e1ndez Gamboa, detto \"El Caracol\", leader del cartello della Costa, evento che segna la fine dell'organizzazione. Nel 1999 viene arrestato Fabio Ochoa V\u00e1squez, che era stato uno dei boss del cartello di Medell\u00edn. Questi successi delle autorit\u00e0 finiscono paradossalmente per rinforzare la posizione predominante del cartello di Norte del Valle nella gestione del traffico di stupefacenti.\nL'egemonia delle FARC.\nDurante la presidenza Samper, anche a causa delle pressioni americane, la lotta ai narcotrafficanti diventa il punto principale della strategia di sicurezza nazionale, lasciando cos\u00ec prosperare la guerriglia e le formazioni paramilitari.\nSpesso vengono intraprese operazioni militari contro le FARC congiuntamente a fumigazioni di coltivazioni di droga, nel tentativo di ottenere maggiore sostegno dagli Stati Uniti nella lotta alla guerriglia.\nNonostante gli interventi del governo, per\u00f2, la coltivazione di coca cresce a grande velocit\u00e0, non frenata n\u00e9 dalle fumigazioni n\u00e9 dai piani di sviluppo alternativo che cercano con scarso successo di offrire ai contadini la possibilit\u00e0 di intraprendere coltivazioni legali, evidentemente meno redditizie. In questo periodo la Colombia arriva a ospitare il 40% delle superfici del mondo coltivate a coca.\nAppena eletto Samper le tre formazioni guerrigliere ancora attive (FARC-EP, ELN e EPL) inviano separatamente al nuovo governo proposte di dialogo, sancendo la fine dell'azione comune nel quadro della \"Coordinadora Guerrillera Sim\u00f3n Bol\u00edvar\", la cui dissoluzione diventa ufficiale nel febbraio del 1995.\nIl 10 giugno 1995 nel parco San Antonio a Medell\u00edn, durante una festa, dell'esplosivo sistemato dentro la statua \"El Pajaro\" di Fernando Botero (padre di Fernando Botero Zea, in quei mesi Ministro della Difesa) causa la morte di 29 civili e il ferimento di oltre 200. Un comunicato a firma CSGB rivendica l'attentato a nome delle FARC, esprimendo rincrescimento per le uccisioni e indicando come unico obiettivo dell'azione la scultura, costata 850000 dollari, giudicata \"simbolo dell'esagerazione oppressiva e borghese\". Le FARC e l'ELN, le due principali componenti della CGSB, indicano per\u00f2 il comunicato come un falso, facendo circolare l'idea che l'azione potesse essere un tentativo dell'estrema destra di far naufragare i colloqui di pace.\nI colloqui di pace non hanno comunque successo, anche a causa della mancanza di una politica chiara da parte del governo, troppo assorbito dalla lotta al narcotraffico e dallo scandalo del processo 8000. Le FARC, avvantaggiate da queste difficolt\u00e0, si espandono, traendo profitto dal traffico di coca nel sud del Paese, privo di concorrenza dopo la morte di Escobar e la fine del Cartello di Medell\u00edn. Si ritiene che in particolare il Blocco Sud, guidato da Raul Reyes, traesse benefici da questa attivit\u00e0, con il secondo in capo \"Fabi\u00e1n Ram\u00edrez\" considerato dagli Stati Uniti l'artefice della politica sulla coca delle FARC. Il Blocco pi\u00f9 rilevante \u00e8 per\u00f2 in questo periodo il Blocco Orientale, guidato da Mono Jojoy, forte di 7-8000 uomini.\nGli attacchi del gruppo non prendono di mira solo i militari, ma anche arterie di comunicazione e infrastrutture strategiche, come oleodotti e centrali idroelettriche. Il gruppo fa inoltre uso di autobombe. Il 1995, con 650 morti e circa 1200 feriti fra le forze governative, \u00e8 l'anno pi\u00f9 sanguinoso fino a questo momento.\nPer quanto riguarda l'ELN, l'espansione accelerata delle FARC riduce le risorse loro disponibili, mentre l'avanzata delle formazioni paramilitari nelle regioni di Magdalena Medio e Antioquia li mette in difficolt\u00e0 sul piano militare. All'inizio del 1998 muore il loro leader, il \"Cura P\u00e9rez\".\nIn questo periodo le FARC possono contare su circa 17000 uomini, l'ELN su circa 5000.\nSamper reagisce all'accusa di collusione col narcotraffico rafforzando l'Operazione Conquista, una campagna che mira a sradicare la coltivazione di coca dal sud del Paese. 80000 raccoglitori (\"raspachines\") protestano violentemente, istigati dalle FARC. Nell'aprile del 1996 queste danno inizio alla pi\u00f9 grande offensiva dall'inizio del conflitto, che dalla selva arriva a espandersi a tutto il Paese. Il 30 agosto 450 guerriglieri del Blocco Sud assaltano la base militare di Las Delicias, e la lunga battaglia che ne consegue vede la morte di 7 guerriglieri e 29 militari. I militari sopravvissuti si arrendono, e 60 di loro vengono presi prigionieri dalle FARC. Vengono liberati solo il 15 giugno 1997, dopo che il governo, nonostante la contrariet\u00e0 dei vertici militari, acconsente alla creazione di una zona smilitarizzata di 14000\u00a0km quadrati nel comune di Cartagena del Chaira (dipartimento di Caquet\u00e0.\nLe FARC arrivano anche a infiltrare armi nella citt\u00e0 di Medell\u00edn e nella capitale Bogot\u00e0 e a controllarne interi quartieri.\nIl 22 dicembre 1997 in un assalto vengono catturati altri 18 militari, e il 3 marzo altri 43, al termine di un'operazione militare trasformatasi in una battaglia campale che lascia sul terreno 64 soldati. Il 22 marzo le FARC sequestrano per le vie di Bogot\u00e0 almeno 25 persone, fra cui un italiano e altri stranieri.\nLa rinascita del paramilitarismo: le AUC.\nI gruppi paramilitari legati ai narcotrafficanti, vietati nel 1989, cominciano a rinascere sotto altre forme negli anni della presidenza Samper. I tre fratelli Casta\u00f1o, che erano stati alla guida di questo movimento negli anni Ottanta e si erano poi convertiti alla lotta contro Escobar, smobilitano temporaneamente nel 1992, per riformare poi nel 1993 le \"Autodefensas Campesinas de C\u00f3rdoba y Urab\u00e1\" (ACCU), dedite alla lotta alla guerriglia. Il 6 gennaio 1994 Fidel, il maggiore dei tre fratelli, viene ucciso. Il gruppo diffonde varie versioni sulla sua morte, facendo circolare l'idea che sia morto in uno scontro a fuoco con l'EPL. Solo vent'anni dopo dei pentiti faranno emergere la verit\u00e0: Fidel \u00e8 stato ucciso su ordine del fratello Carlos, che, avendo intrattenuto una relazione sentimentale con la moglie dello stesso Fidel, temeva per la propria vita dopo che questi aveva scoperto la cosa.\nNegli anni successivi le ACCU si espandono sul territorio colombiano anche grazie all'afflusso di ex militanti dell'EPL perseguitati dalle FARC dopo la smobilitazione.\nNel 1994, sul finire della presidenza Gaviria, era stato varato un programma nazionale di ronde civili per la sorveglianza dei quartieri. Questo programma, chiamato CONVIVIR, si sviluppa per\u00f2 soprattutto negli anni della presidenza Samper, sostenuto da molti governatori locali, fra i quali il massimo sponsor \u00e8 quello liberale di Antioquia, il futuro Presidente \u00c1lvaro Uribe Velez, il cui padre sarebbe stato ucciso dalle FARC nel 1983 dopo aver reagito a un tentativo di sequestro.\nIl programma viene per\u00f2 anche criticato da chi lo considera una nuova legalizzazione dei gruppi di difesa privati vietati nell'89. Cooperative di CONVIVIR vengono effettivamente utilizzate dai gruppi paramilitari di estrema destra come facciata legale, nonch\u00e9 per consolidare la conquista del territorio.\nL'espansione dei gruppi paramilitari danneggia soprattutto l'ELN, che opera nelle stesse zone di queste unit\u00e0.\nIn questi anni il coinvolgimento dei civili delle aree rurali nella lotta \u00e8 parte integrante delle strategie dei gruppi armati, sia di destra che di sinistra. Questo coinvolgimento porta a considerare come nemici anche i civili, dando luogo compimento di massacri di civili da parte di entrambe le fazioni.\nNel 1997 le ACCU si uniscono insieme ad altre milizie paramilitari per formare un gruppo su scala nazionale, le \"Autodefensas Unidas de Colombia\" (AUC), che saranno la principale formazione paramilitare per i successivi dieci anni. Guidate da Carlos Casta\u00f1o e Salvatore Mancuso G\u00f3mez e forti di circa 7000 uomini attivi per lo pi\u00f9 nel nord del Paese, cercano di fermare l'espansione delle FARC con omicidi mirati e con assalti contro una loro importante fonte di finanziamento, il traffico di stupefacenti. Si inserisce in questa strategia la loro prima azione di rilievo, il massacro di Mapirip\u00e1n, un'incursione di 5 giorni nel corso della quale vengono uccisi una cinquantina di civili.\nIl processo di pace del Cagu\u00e1n e il Plan Colombia.\nAlle elezioni del 1998 si ripresenta Andr\u00e9s Pastrana per i conservatori, mentre il Partito Liberale candida Horacio Serpa. Quest'ultimo arriva leggermente in testa al primo turno, ma al ballottaggio del 21 giugno vince Pastrana col 52% dei voti, anche a causa dell'impopolarit\u00e0 del Presidente liberale uscente Samper. L'affluenza al secondo turno arriva al 59% degli aventi diritto, una cifra molto alta per gli standard colombiani.\nPrima ancora di entrare in carica Pastrana d\u00e0 inizio a dialoghi di pace con la guerriglia. A tale scopo il 9 luglio si incontra nella foresta con Manuel Marulanda V\u00e9lez detto Tirofijo, lo storico leader delle FARC. Questo \u00e8 il primo colloquio diretto fra un Presidente colombiano e un comandante del gruppo guerrigliero. Anche l'ELN avvia un dialogo e accetta una tregua.\nArrivano per\u00f2 presto i primi problemi: il 22 luglio l'ELN rompe la tregua dando inizio a una campagna di attentati, mentre le FARC all'inizio di agosto, gli ultimi giorni prima dell'inizio del mandato di Pastrana, avviano una vastissima serie di attacchi presentati come l'addio a Samper, nel corso dei quali muoiono centinaia di militari e civili. In particolare il 3 agosto vengono attaccati ben 62 obiettivi, dei quali l'assalto alla base antinarcotici di Miraflores \u00e8 quello con il bilancio pi\u00f9 grave per lo Stato: dopo 26 ore di combattimenti i militari morti sono 16 e quelli sequestrati dai guerriglieri ben 129.\nIl 18 ottobre nel dipartimento di Antioquia, in seguito al sabotaggio di un oleodotto da parte dell'ELN, le fiamme invadono il centro abitato di Machuca, uccidendo 84 civili.\nDurante la sua presidenza Pastrana, pur puntando molto sul processo di pace, cerca anche di rafforzare l'esercito per evitare i disastri conosciuti negli anni precedenti. Avvia a questo scopo una ristrutturazione delle forze armate, sostituendone i vertici e dotandole di nuove risorse, grazie anche al ritrovato sostegno americano, riconquistato dopo gli anni di tensione dell'amministrazione Samper.\nFin dal 1999 il governo statunitense e l'ambasciatore in Colombia Thomas Pickering discutono col Presidente della possibilit\u00e0 di sostituire la strategia in corso, focalizzata sull'incentivo all'adozione di coltivazioni alternative per i contadini e sull'aiuto ai rifugiati interni, con una strategia pi\u00f9 militare, basata sulla lotta alla droga e alla guerriglia.\nQueste discussioni danno vita nel 2000 al Plan Colombia, che porta alla Colombia aiuti economici americani per il rafforzamento delle forze armate con lo scopo di combattere il traffico di droga.\nIl focus sulla capacit\u00e0 militare sembra mettere in secondo piano la ricerca della pace tramite negoziati, e anche per questo l'accordo viene criticato dalle organizzazioni per i diritti umani e dall'Ecuador, che teme un afflusso di rifugiati al confine e lo spostamento delle coltivazioni verso il suo territorio.\nNonostante gli attacchi dei due gruppi, a ottobre del 1998 il nuovo governo avvia i colloqui con le FARC e con l'ELN. Riconosce uno statuto politico alle FARC e soddisfa la precondizione che queste pongono per iniziare i colloqui di pace, vale a dire la smilitarizzazione di un'area di circa 40000\u00a0km quadrati nella foresta colombiana dominata dalle FARC, da usare come \"laboratorio di pace\". Quest'area diventa nota come \"Zona di distensione di San Vicente del Cagu\u00e1n\", o anche \"El Cagu\u00e1n\".\nA novembre il Blocco Orientale delle FARC prende d'assalto in forze la citt\u00e0 di Mit\u00fa, capoluogo del dipartimento di Vaup\u00e9s circondata dalla selva colombiana e pertanto di difficile accesso per l'esercito. Il gruppo guerrigliero riesce a prendere il controllo della citt\u00e0 uccidendo 16 poliziotti e catturandone 61, e lo mantiene per 3 giorni prima che i rinforzi governativi riescano ad arrivare e a riconquistare l'area.\nNel gennaio del 1999 hanno ufficialmente inizio i colloqui di pace con le FARC. Tuttavia, Tirofijo non si presenta al primo incontro, secondo alcuni in segno di protesta contro il progetto del governo di concedere uno statuto politico e un'amnistia anche ai paramilitari delle AUC, impegnati in quei giorni, nel tentativo di ottenere dal governo privilegi simili a quelli concessi alle FARC, in una campagna di omicidi di civili sospettati di simpatizzare per le FARC. Il Presidente negozia comunque con i rappresentanti della guerriglia, che per\u00f2 il 25 gennaio interrompe i negoziati.\nIl 2 maggio le FARC riprendono il dialogo, pur continuando a portare avanti assalti, sabotaggi, omicidi mirati e sequestri di massa, da loro chiamati \"pesca miracolosa\".\nIl 26 maggio il Ministro della Difesa e molti fra generali e colonnelli delle forze armate si dimettono in protesta contro la smilitarizzazione di un'area del Paese. In generale il processo di pace \u00e8 percepito dall'opinione pubblica come una serie di concessioni a una guerriglia che non fa nessun gesto distensivo e si mostra ogni giorno pi\u00f9 sfrontata.\nLa guerriglia in difficolt\u00e0.\nLe FARC cercano di proporsi come forza capace di governare nella cosiddetta \"zona di distensione\", l'area smilitarizzata del Cagu\u00e1n. A questo scopo espellono autorit\u00e0 locali a loro ostili e sabotano le elezioni. Intorno a quest'area si sviluppa anche la coltivazione di coca, uno dei cui acquirenti \u00e8 il futuro boss del narcotraffico Daniel Barrera Barrera, che la rivende ai narcotrafficanti del nord del Paese, legati ai paramilitari delle AUC.\nNel giugno del 1999 ha inizio una nuova offensiva delle FARC, che non replica per\u00f2 i successi dell'anno precedente a causa delle migliori condizioni delle forze armate, che possono contare sul frequente coinvolgimento dell'aeronautica. Gli assalti di luglio vengono duramente respinti dalle forze armate, che contrattaccano con forza facendo ampio uso di aerei ed elicotteri. Questa azione, denominata \"Operazione Indipendenza\", dura tre giorni, e lascia sul campo in seguito ai combattimenti e ai bombardamenti circa 250 guerriglieri, il bilancio peggiore della storia delle FARC.\nIl gruppo guerrigliero manca quindi completamente l'obiettivo di negoziare da una posizione di forza grazie a vittorie sul campo. Costrette a rivedere la loro strategia, sostituiscono gli attacchi massicci con pi\u00f9 ridotti assalti contro piccole stazioni di polizia.\nIn questo periodo l'ELN compie due grandi sequestri di civili a scopo estorsivo: nel primo caso dirotta un aereo con 41 passeggeri e costringe questi a seguirli nella foresta, dove alcuni rimarranno anche 18 mesi, liberati poco a poco nei in seguito al pagamento di riscatti. Nel secondo caso rapisce quasi 300 fedeli che partecipavano a una messa, liberandoli poi quando la fuga viene interrotta dalle forze armate.\nL'ELN, nel corso di dialoghi esplorativi, chiede l'apertura di aree smilitarizzate nel dipartimento di Bol\u00edvar, alle quali si oppongono per\u00f2 gli abitanti della zona.\nLe guerriglie accusano del rallentamento dei dialoghi di pace la strategia di mobilitazione dei civili operata dalle formazioni paramilitari. Dopo avere liberato nel dicembre del 2000 una quarantina di poliziotti e militari sequestrati come gesto distensivo, l'ELN finisce per porre fine ai negoziati nell'aprile del 2001, accusando la mancanza di volont\u00e0 da parte del governo di lottare contro i paramilitari.\nTuttavia la capacit\u00e0 militare dell'ELN aveva cominciato a ridursi dal 1998 e non dava segni di ripresa, a causa della continua pressione dei paramilitari e di un conflitto interno alla guerriglia fra formazioni dell'ELN e delle FARC, arrivato a una tale intensit\u00e0 da spingere nel 2000 il Blocco Caribe delle FARC-EP a dichiarare guerra aperta al Fronte di guerra Nord dell'ELN, cos\u00ec come al Fronte Virgilio Enrique Rodr\u00edguez dell'EPL e ai paramilitari, tutti giudicati nemici del processo rivoluzionario. Gli scontri interni alla guerriglia provocano decine di morti a partire dalla fine del 1999.\nNel 2000, all'annuncio di un piano di sradicamento delle coltivazioni illegali nel dipartimento di Putumayo, le FARC, aspettandosi un'ampia offensiva militare in accompagnamento, annunciano nuove \"imposte\" sui ricchi residenti nelle zone sotto il loro controllo, minacciando di sequestro chi si oppone, e armano i civili per lottare contro le fumigazioni.\nIncoraggiano in seguito una protesta armata, nel corso della quale viene ucciso il sindaco di Putumayo e vengono provocati grandi danni economici. Questi eventi provocano un arresto del processo di pace.\nLa successiva offensiva dell'esercito provoca la fuga di un gran numero di persone, che si rifugiano nei dipartimenti vicini. Fra il 2000 e il 2001 i rifugiati interni nel Paese sono circa 10000.\nIntorno al 2000, rotte le relazioni col Partito Comunista Colombiano, le FARC creano un'organizzazione illegale che agisce da braccio politico della guerriglia. Viene chiamata Partito Comunista Clandestino Colombiano (PCCC) ed \u00e8 guidata da Alfonso Cano, uno dei leader delle FARC.\nNella seconda met\u00e0 del 2000, poich\u00e9 il dialogo con il governo non fa passi avanti e la guerriglia \u00e8 innervosita dall'implementazione del Plan Colombia e dall'avanzata dei paramilitari nel nord, le FARC danno inizio alla pratica di rapire esponenti politici di livello nazionale: il 5 agosto viene rapito il parlamentare Oscar Tulio Lizcano, il 4 dicembre l'ex ministro Fernando Ara\u00fajo. Proseguono intanto gli assalti e gli scontri con l'esercito, per\u00f2 sempre con risultati pi\u00f9 modesti rispetto agli anni precedenti, in particolare a causa del frequente intervento di truppe di supporto elitrasportate.\nLe poche centinaia di guerrieri non smobilitati dell'EPL, considerati dal governo un'organizzazione criminale comune non politica, subiscono un altro duro colpo con l'uccisione del loro comandante \"El Nene\".\nIl piano del governo di lotta alle coltivazioni illegali ha un certo successo, e dopo aver raggiunto un picco fra il 1999 e il 2000, la coltivazione di coca in Colombia comincia finalmente a scendere. Il piano si focalizza per\u00f2 solo sulle coltivazioni del sud del Paese, con scarso interesse per quelle nel nord, legate ai paramilitari.\nGli anni Duemila: la smobilitazione dei paramilitari e la lotta alla guerriglia.\nL'ascesa delle AUC.\nLe AUC, l'unione di gruppi paramilitari creata nel 1997, non si limita pi\u00f9 a colpire le personalit\u00e0 legate alla guerriglia e coloro che la sostengono. D\u00e0 invece inizio ad operazioni di \"pulizia e occupazione\" delle aree prima controllate dagli insorti. Queste operazioni hanno inizio dalla regione di Urab\u00e1, per poi spostarsi verso il dipartimento Magdalena Medio, dove operano FARC ed ELN. Questi ultimi, meno organizzati delle FARC, vengono fortemente indeboliti dagli attacchi e sono costretti a cedere terreno.\nNel corso di un attacco congiunto nel dipartimento di C\u00f3rdoba le FARC e l'ELN arrivano all'accampamento del leader dei paramilitari Carlos Casta\u00f1o, che per\u00f2 non si trova l\u00ec. Muoiono 12 guerriglieri, 8 componenti della guardia personale di Carlos Casta\u00f1o e 15 civili.\nLe AUC riescono a prendere il controllo di tutti i dipartimenti della costa atlantica del Paese, costringendo FARC ed ELN ad abbandonare diverse zone. Le AUC dal nord della Colombia si espandono poi verso il centro e verso est, grazie all'alleanza con gruppi locali, spesso legati al narcotraffico, e alla creazione di nuove unit\u00e0. La principale fonte di finanziamento delle AUC \u00e8 di gran lunga il traffico di stupefacenti. L'organizzazione sviluppa col tempo legami con personalit\u00e0 del mondo politico ed economico che le daranno finanziamenti e un certo grado di copertura legale. Il leader Carlos Casta\u00f1o continua a descrivere le AUC come la risposta spontanea della popolazione civile oppressa dalla guerriglia.\nTuttavia, le AUC devono affrontare il problema delle divisioni interne: poich\u00e9 ciascuna unit\u00e0 opera in quasi totale autonomia, nascono talvolta dissidi fra i gruppi, che portano a veri e propri scontri armati.\nFra gli omicidi eccellenti delle AUC vi sono quello dell'avvocato per i diritti umani Eduardo Uma\u00f1a Mendoza nell'aprile del 1998 e quello, nell'agosto del 1999, dell'umorista Jaime Garz\u00f3n, che aveva fatto da mediatore fra il governo e le FARC per il rilascio di molte persone sequestrate dalla guerriglia.\nSecondo alcuni calcoli le AUC sarebbero state responsabili solo fra il 2000 e il 2002 di oltre 3000 omicidi, oltre che della sparizione di svariate altre migliaia di persone e della fuga dalle proprie case di altri due milioni, diventati rifugiati interni.\nLa fine del processo di pace.\nFra il febbraio e l'aprile del 2001 le forze armate conducono nel dipartimento di Guain\u00eda un'operazione che smantella un importante centro di produzione di cocaina controllato dalle FARC e composto da quaranta laboratori. Vengono arrestati in questa occasione sette guerriglieri e 25 narcotrafficanti, fra cui il boss brasiliano del narcotraffico Luiz Fernando de Costa, che viene arrestato mentre tratta con le FARC lo scambio di armi con cocaina. Le FARC avevano sempre respinto le accuse di legami col narcotraffico imputandole a una campagna di diffamazione portata avanti dalle autorit\u00e0.\nNel giugno del 2001 le FARC-EP liberano tutti i 310 soldati sequestrati negli anni precedenti, trattenendo per\u00f2 50 ufficiali e sottufficiali nella speranza di negoziare la loro liberazione con quella di guerriglieri arrestati in precedenza.\nProsegue la campagna di rapimenti di alte personalit\u00e0 dello Stato, fra cui tre parlamentari, un governatore e un'ex ministra, tutti rapiti fra giugno e settembre del 2001. Nell'ambito della guerra alle AUC, le FARC portano avanti anche sequestri ed esecuzioni di contadini accusati di legami con i paramilitari.\nA causa dell'assenza di progressi e dei continui attacchi delle FARC, il 9 gennaio 2002 il Presidente Pastrana sospende i colloqui di pace e il 12 d\u00e0 alle FARC un ultimatum di 48 ore per chiarire le loro condizioni per una tregua prima di dare inizio alla riconquista della zona smilitarizzata. All'ultimo momento il 14 gennaio governo e guerriglia firmano con la mediazione dell'ONU un documento che dichiara che esistono le condizioni per proseguire i negoziati. Ci\u00f2 nonostante gli attacchi delle FARC proseguono senza interruzioni per tutto il mese seguente.\nIl 20 febbraio un aereo con a bordo il senatore Eduardo Gechem Turbay \u00e8 costretto dalla guerriglia ad atterrare, e il senatore viene sequestrato. Il giorno stesso il Presidente Pastrana annuncia la fine del processo di pace e la riconquista della \"zona di distensione\".\nIl 21 febbraio la zona viene ripresa in meno di ventiquattr'ore da oltre 20000 soldati, col supporto dell'aeronautica. Oltre cento guerriglieri vengono uccisi o catturati, mentre la maggior parte fugge.\nIn seguito agli attentati dell'11 settembre 2001, la priorit\u00e0 della politica internazionale, e soprattutto degli Stati Uniti, diventa la lotta al terrorismo. La designazione delle FARC-EP, dell'ELN e delle AUC come gruppi terroristi da parte degli USA porta nel 2002 all'ampliamento del Plan Colombia, con maggiori fondi disponibili.\nLe FARC dispongono in questo periodo di circa 20000 uomini.\nL'elezione di Uribe.\nIn vista delle elezioni del 2002 \u00c1lvaro Uribe, che si era distinto nella seconda met\u00e0 degli anni Novanta per il supporto dato da governatore del dipartimento di Antioquia ai gruppi CONVIVIR, propone al Partito Liberale la sua candidatura alla presidenza. Decide per\u00f2 in seguito di lasciare il partito e di candidarsi da indipendente. Dopo il lungo e totalmente infruttuoso processo di pace dei quattro anni precedenti, la linea dura proposta da Uribe fa presa sull'elettorato, e molti dirigenti liberali e conservatori sostengono la sua candidatura. In particolare, il Partito Conservatore decide di appoggiarlo non presentando un proprio candidato.\nIl Partito Liberale ricandida invece Horacio Serpa. Il 26 maggio Uribe vince al primo turno col 53% dei voti, mentre Horacio Serpa si ferma al 31%.\nDurante la campagna elettorale, il 23 febbraio 2002, la candidata alla presidenza del piccolo \"Partido Verde Ox\u00edgeno\", la franco-colombiana \u00cdngrid Betancourt, si reca nella ex zona smilitarizzata per sostenere il sindaco di San Vicente del Cagu\u00e1n, membro del suo stesso partito. L'esercito aveva per\u00f2 appena riconquistato l'area, che non era ancora sicura. In questo contesto Ingrid Betancourt, insieme alla sua candidata alla vicepresidenza Clara Rojas, viene rapita dalle FARC, che vedono in lei un ostaggio prezioso, sia in quanto candidata alla presidenza, sia in quanto anche cittadina francese, quindi potenzialmente capace di internazionalizzare il conflitto. Nel corso degli oltre sei anni di detenzione il suo caso avr\u00e0 in effetti un'eco internazionale, facendo di lei l'ostaggio pi\u00f9 noto nelle mani delle FARC. Rimasta formalmente candidata alle elezioni presidenziali, Ingrid Betancourt riceve meno dell'1% dei voti.\nIl gruppo guerrigliero cerca inoltre di sabotare il processo elettorale minacciando ritorsioni contro i votanti.\nIl 2 maggio, nel corso di uno scontro fra FARC-EP e AUC nel paese di Bojay\u00e1, l'imprecisa artiglieria artigianale delle FARC colpisce una chiesa dove aveva trovato rifugio la popolazione civile, facendo circa ottanta morti.\nPochi giorni dopo l'esercito interviene interrompendo una battaglia fra guerriglia e paramilitari che lascia sul terreno circa 70-80 morti delle due fazioni.\nIl 7 agosto, giorno dell'entrata in carica del nuovo Presidente, le FARC lanciano una serie di attentati che fa 21 morti, arrivando a colpire con delle granate artigianali Palazzo Nari\u00f1o, sede della presidenza.\nAd appena quattro giorni dall'insediamento, l'intensificazione degli attacchi delle FARC spinge il nuovo Presidente a proclamare lo stato di disordine interno per 90 giorni prorogabili, che d\u00e0 all'esecutivo la facolt\u00e0 di adottare misure straordinarie e di assumere la funzione legislativa.\nCon questi poteri a settembre il governo istituisce nei dipartimenti di Arauca, Bol\u00edvar e Sucre due \"Zone Speciali di Riabilitazione e Consolidamento\", dove la polizia gode di poteri speciali, fra cui quello di ordinare detenzioni senza mandato di un giudice. La corte costituzionale sancisce per\u00f2 l'illegalit\u00e0 di queste \"Zone Speciali\" ed esclude una terza proroga dello stato di disordine.\nLa strategia adottata nei confronti della guerriglia viene chiamata \"Politica di Sicurezza Democratica\", e include l'istituzione di reti di volontari civili per supportare le autorit\u00e0, delle ricompense per gli informatori, e incentivi alle diserzioni dalle fila della guerriglia.\nLa smobilitazione dei paramilitari.\nIl governo comincia presto a intraprendere un processo di dialogo con i paramilitari delle AUC, che accolgono con favore la nuova Politica di Sicurezza Democratica.\nLe AUC sono per\u00f2 attraversate in questo periodo da profonde spaccature interne. Da un lato il narcotraffico \u00e8 diventato l'attivit\u00e0 preponderante di molti dei gruppi che fanno parte dell'organizzazione, dall'altra l'inserimento del gruppo nella lista delle organizzazioni terroriste da parte di Stati Uniti e Unione europea impensierisce il leader storico Carlos Casta\u00f1o, che intende perci\u00f2 far intraprendere alla formazione un percorso di riemersione nella legalit\u00e0, anche negoziando con gli USA. Questi progetti finiscono per isolarlo all'interno delle AUC, fino a portare alla sua esclusione.\nIl 28 novembre 2002 i comandanti delle AUC Carlos Casta\u00f1o Gil e Salvatore Mancuso annunciano l'inizio di una tregua unilaterale a partire dal 1\u00ba dicembre, giudicata dal governo prerequisito essenziale per l'avvio di negoziati. I due leader delle ACCU (la formazione dominante all'interno delle AUC) vengono presto imitate dal Bloque Central Bol\u00edvar e dalle altre principali formazioni paramilitari che costituiscono le AUC. Il Presidente crea allora il 23 dicembre una Commissione Esplorativa di Pace per avviare il dialogo con i paramilitari di destra.\nIl 15 luglio del 2003 a Santa Fe de Ralito si giunge a un primo accordo, nel quale i paramilitari si impegnano a smobilitare i loro 15000 uomini fra la fine del 2003 e la fine del 2005, e il governo si impegna a facilitare tale processo creando \"zone di concentrazione\" con garanzie giuridiche e facilitando il reinserimento nella vita civile. La sorveglianza del processo \u00e8 affidata all'OSA.\nUn primo progetto di legge per formalizzare gli sconti di pena ai paramilitari smobilizzati, chiamato \"de Alternatividad penal\" viene ritirato a causa delle forti critiche subite sia dall'opposizione che da parte della maggioranza.\nNegli ultimi mesi del 2003 iniziano le smobilitazioni dei primi blocchi delle AUC, fra cui quello guidato da Salvatore Mancuso.\nNonostante il cessate il fuoco almeno 2400 civili vengono uccisi da gruppi paramilitari fra il 2003 e il 2005. Alcuni boss del narcotraffico, inoltre, comprano blocchi interi di paramilitari, o mettono in piedi nuove formazioni, al solo scopo di presentarsi come leader paramilitari e poter cos\u00ec regolarizzare la propria posizione giuridica godendo dei benefici riservati ai criminali politici ed evitando la temuta estradizione. Gli Stati Uniti fanno pressioni sul governo condizionando i loro aiuti alla garanzia che i narcotrafficanti ricercati negli USA vengano estradati. Carlos Casta\u00f1o sostiene la necessit\u00e0 per le AUC di recidere i legami col narcotraffico e tornare alla legalit\u00e0, ma le resistenze sono tali che prima il gruppo gli revoca il ruolo di portavoce, e poi il suo stesso fratello Vicente ne ordina l'omicidio. La sua sparizione, in quanto comandante e principale portavoce delle AUC nelle negoziazioni, insieme alle violazioni del cessate il fuoco, porta a un irrigidimento dell'esecutivo, che nel 2004 porta avanti operazioni militari di smantellamento di gruppi paramilitari.\nIl 13 maggio 2004 viene comunque firmato un nuovo accordo fra governo e AUC, stavolta rappresentate da Salvatore Mancuso, di nuovo a Santa Fe de Ralito. Il governo presenta al Congresso nel 2004 un secondo progetto di legge, chiamato \"Justicia y Reparaci\u00f3n\", che verr\u00e0 approvato nel 2005. Include pene ridotte per una parte dei membri delle AUC e l'istituzione di un Tribunale di verit\u00e0 e giustizia per investigare sui crimini dei paramilitari. Viene criticata e qualificata come una legge di impunit\u00e0 dal New York Times, da organizzazioni per i diritti umani e dall'ONU.\nAl termine del processo, a fronte dei circa 15000 effettivi attribuiti ai gruppi paramilitari prima dell'accordo, gli smobilizzati saranno circa 30000, alimentando il sospetto che molti criminali comuni abbiano approfittato della legge per godere degli sconti di pena ed evitare l'estradizione. Alcuni gruppi paramilitari invece si convertono in bande di criminali comuni dedite al narcotraffico, denominate dal governo bacrim.\nLa spaccatura e l'eliminazione del cartello di Norte del Valle.\nIl cartello di Norte del Valle, la principale organizzazione del narcotraffico colombiano dopo la fine del cartello di Cali, \u00e8 dilaniata a partire dal 2002 da conflitti interni, che vedono scontrarsi la fazione \"los Rastrojos\", guidata da Diego Le\u00f3n Montoya detto \"don Diego\", con \"los Machos\", guidati da Wilber Varela detto \"Jab\u00f3n\". I due gruppi cominciano a organizzarsi come veri eserciti, contendendosi il controllo del territorio e facendo oltre 1000 morti fra il 2003 e il 2004.\nLos Rastrojos, alleati con le AUC, cercano di infiltrarsi nel processo di smobilitazione presentandosi col nome di \"Rondas Campesinas Populares\", mentre los Machos cercano di trarre vantaggio da contatti con le forze armate.\nA partire dal 2004 le autorit\u00e0 rispondono alle violenze aumentando la pressione sui due capi: Varela si rifugia in Venezuela, dove verr\u00e0 ucciso dai rivali nel 2008, mentre Montoya, rimasto nel nord del Valle, viene arrestato nel 2007. La cattura di altri capi delle fazioni nello stesso periodo segna la fine del cartello di Norte del Valle.\nIndebolimento delle FARC e fallimento dell'accordo umanitario.\nIl Presidente Uribe, mentre dialoga con i paramilitari, porta avanti una lotta senza quartiere contro le FARC-EP, descritte da lui come una semplice banda di criminali. A tale scopo aumenta le spese militari, che arrivano nel 2007 a rappresentare il 6,3% del PIL, incrementa fortemente il numero di militari e migliora gli equipaggiamenti e l'aviazione. Le autorit\u00e0 colombiane sono supportate da circa 800 consiglieri militari americani e da un numero imprecisato di contractor.\nCol diminuire di sequestri ed estorsioni, cresce la dipendenza della guerriglia dal narcotraffico per finanziarsi. Il governo prosegue perci\u00f2 nell'opera di sradicamento delle coltivazioni illegali. Fin dall'insediamento di Uribe vengono poi portate avanti numerose operazioni militari per la liberazione di aree controllate dalle FARC.\nIl 7 febbraio del 2003 esplode un'autobomba nel locale \"El Nogal\", frequentato dall'alta societ\u00e0, uccidendo 36 civili. Il governo attribuisce la responsabilit\u00e0 dell'attentato alle FARC, che negano.\nIl 13 febbraio in un'azione delle FARC vengono uccisi un sergente dell'esercito e un cittadino statunitense e vengono catturati tre contractor statunitensi, che rimarranno nelle mani della guerriglia per cinque anni. Quando il 5 maggio l'esercito cerca di liberare gli ostaggi, le FARC giustiziano altri dieci ostaggi (otto ufficiali e sottufficiali colombiani e due politici). Le FARC uccidono anche coltivatori di coca che lavorano per le AUC.\nIl 1\u00ba giugno ha inizio l'Operazione Libert\u00e0 I, che causa gravi perdite alle FARC e pone fine al loro proposito di convergere verso il centro del Paese e la capitale.\nIl governo continua a trattare le FARC come un gruppo criminale: alla fine del 2004 fa estradare per narcotraffico dei membri dell'organizzazione, e insiste che non si parli pi\u00f9 di \"conflitto armato\", ma di fenomeno \"delinquenziale, narcotrafficante e terrorista\".\nD'altra parte, per\u00f2, cerca di intavolare un dialogo con l'ELN. Nel giugno del 2004 il vicepresidente Francisco Santos incontra in carcere il leader del gruppo Francisco Gal\u00e1n per sondare la disponibilit\u00e0 del gruppo a cessare le ostilit\u00e0. Nel settembre del 2005 Gal\u00e1n viene messo temporaneamente in libert\u00e0 perch\u00e9 possa facilitare il dialogo. Il 16 dicembre hanno inizio all'Avana i negoziati fra il governo e l'ELN, la cui delegazione \u00e8 guidata dal loro leader Antonio Garc\u00eda. Il dialogo prosegue nel 2006, ma le divisioni interne dell'ELN impediscono che si arrivi a risultati concreti.\nNei primi anni della presidenza Uribe, la diminuzione del tasso di omicidi, il recupero dell'autorit\u00e0 sul territorio da parte dello Stato e la ritirata delle FARC da alcune zone vengono tutti visti come successi della Politica di Sicurezza Democratica del Presidente, sebbene almeno in parte dovuti alla smobilitazione dei paramilitari. Le FARC ripiegano verso le aree di confine col Venezuela e con l'Ecuador, che vengono usate come retrovie sicure. Fra il 2003 e il 2005 i guerriglieri uccisi sono pi\u00f9 di 5000, quelli catturati oltre 18000 e quelli smobilitati circa 6000. Forze armate e polizia perdono invece circa 1900 uomini.\nLe speranze di ricompense e promozioni legate al successo nella lotta alla guerriglia spingono membri delle forze armate ad assassinare civili innocenti presentandoli poi come guerriglieri armati. La scoperta di questa pratica d\u00e0 luogo allo scandalo dei falsi positivi. Organizzazioni per i diritti umani sostengono che ci siano stati oltre 3000 omicidi di questo tipo.\nVengono poi imputati all'esercito massacri di civili e di poliziotti impegnati in operazioni antidroga, a causa di legami fra narcotrafficanti e settori dell'esercito.\nNel 2005 ha luogo l'ultima grande offensiva delle FARC-EP, che, in difficolt\u00e0 nelle sue roccaforti storiche nel sud e nell'est del Paese, cerca di mostrare l'inefficacia della Politica di Sicurezza Democratica concentrando gli attacchi sui dipartimenti della costa pacifica, compresi fra il confine con l'Ecuador e quello con Panama, e sulla zona al confine col Venezuela. I guerriglieri vengono accusati di usare l'Ecuador come retrovia da cui lanciare attacchi, cos\u00ec da sfuggire alle forze armate colombiane.\nBench\u00e9 con 717 morti fra forze armate e polizia il 2005 terminasse come uno degli anni peggiori per le forze governative, la popolarit\u00e0 del Presidente Uribe non sembra risentirne. La politica aggressiva del governo prosegue praticamente immutata.\nA settembre del 2005 Uribe avanza una proposta di dialogo con la guerriglia per la liberazione degli ostaggi nelle mani della guerriglia, che sono militari, poliziotti e politici, oltre a tre contractor statunitensi. Le condizioni del Presidente in relazione a questo \"accordo umanitario\" sono note da anni: tutti i 59 ostaggi devono essere liberati (senza quindi privilegiarne alcuni a scapito di altri) e nessuna zona pu\u00f2 essere smilitarizzata come parte dell'accordo.\nIl governo finisce comunque per accogliere la proposta formulata da Spagna, Francia e Svizzera che prevede lo scambio degli ostaggi con centinaia di guerriglieri incarcerati e il ritiro dell'esercito dall'area dove dovranno avvenire i negoziati, dove per\u00f2 non potranno restare neanche guerriglieri armati.\nTuttavia, all'inizio del 2006, quando l'accordo sembra vicino, la guerriglia mette improvvisamente fine al dialogo con lo Stato accusando il Presidente di volere solo sfruttare l'accordo a fini elettorali. La possibilit\u00e0 di portare a compimento l'accordo umanitario resta comunque viva nei mesi successivi, fino a quando a ottobre del 2006, in seguito a un attentato a Bogot\u00e0, il Presidente Uribe dichiara che l'unica via rimasta \u00e8 la liberazione degli ostaggi per mano di forze armate e polizia.\nLa rielezione di Uribe e il conflitto fra le guerriglie.\nNel 2004, vista l'alta popolarit\u00e0 del Presidente in carica, la maggioranza presidenziale nel Congresso approva una modifica della Costituzione che consente la ricandidatura di Uribe alla presidenza. Alla fine del 2005 il consenso della corte costituzionale alla norma pone fine alle incertezze, e Uribe si ricandida ufficialmente, sostenuto dai suoi fedelissimi del Partido de la U, dal Partito Conservatore, dagli ex liberali di destra di Cambio Radical e da altri. Il Partito Liberale candida per la terza volta consecutiva Horacio Serpa, mentre Carlos Gaviria D\u00edaz \u00e8 il candidato del Polo Democratico Alternativo, coalizione formata da \"Polo Democr\u00e1tico Alternativo\", dell'ex leader dell'M-19 Antonio Navarro Wolff, e \"Alternativa Democr\u00e1tica\".\nNei primi mesi del 2006 la guerriglia cerca di screditare la Politica di Sicurezza Democratica di Uribe mostrandosi attiva, con numerosi attacchi. Questi attacchi, per\u00f2, hanno l'effetto contrario sull'opinione pubblica, rendendo apparentemente inevitabile l'opzione militare.\nIl 28 maggio 2006 Uribe viene rieletto Presidente al primo turno col 62% dei voti, mentre Carlos Gaviria D\u00edaz arriva secondo con solo il 22% e il Partito Liberale si ferma addirittura sotto il 12%. Juan Manuel Santos viene nominato nuovo Ministro della Difesa.\nNel 2006 continuano operazioni militari e assalti della guerriglia, ma questa \u00e8 sempre pi\u00f9 debilitata da uccisioni, arresti e smobilitazioni dei suoi uomini e dalle difficolt\u00e0 di finanziamento. Sebbene la sua capacit\u00e0 militare in questo periodo non risenta ancora sensibilmente di questi problemi, \u00e8 l'inizio del declino.\nLa pressione militare sulla guerriglia crea tensioni fra FARC ed ELN, in lotta per gli stessi territori al confine col Venezuela e in disaccordo sul dialogo col governo che l'ELN porta avanti, seppure lentamente e senza risultati. Dopo un breve periodo di scontri nel 2000, il conflitto riprende pi\u00f9 aspro a partire dal 2005.\nNel dipartimento di Arauca, sottoposto a una costante pressione dei militari e delle AUC, le FARC cercano di eliminare l'ELN per assumere il completo controllo del confine col Venezuela. Ha cos\u00ec inizio nella zona una campagna di imboscate, omicidi mirati e minacce contro civili legati all'una o all'altra formazione.\nNel dicembre del 2006 l'omicidio da parte dell'ELN di un capo locale delle FARC nell'ovest del Paese estende lo scontro ad altre zone, provocando circa 200 morti nei mesi successivi. L'ELN, che pu\u00f2 contare solo su poche migliaia di uomini, finisce per coordinarsi con le forze armate e con bande criminali quali i narcos \"los Rastrojos\" allo scopo combattere le FARC, nemico comune. Riesce in questo modo a mantenere il controllo della sua roccaforte al confine col Venezuela.\nQuando alla fine del 2008 termina definitivamente il dialogo fra governo ed ELN, le due organizzazioni guerrigliere riprendono i contatti, fino a formalizzare la cessazione delle ostilit\u00e0 nel dicembre del 2009.\nLa crisi delle FARC.\nDurante il secondo mandato di Uribe (2006-2010) le FARC vedono diminuire il peso delle estorsioni come fonte di finanziamento e aumentare ulteriormente quello delle coltivazioni illegali, che arrivano a rappresentare oltre il 70% delle entrate. Tuttavia, a causa degli sradicamenti portati avanti dal governo e della perdita di territori, le entrate scendono considerevolmente, nonostante la lotta accanita che la formazione porta avanti per il controllo dei territori cruciali per il narcotraffico e nonostante l'eliminazione degli intermediari che consente alle FARC di negoziare direttamente le spedizioni.\nLe operazioni militari del 2007 mostrano per la prima volta chiaramente l'indebolimento delle FARC, che perdono il controllo di molti territori e sono colpiti da un numero sempre maggiore di diserzioni, pi\u00f9 ancora che di uccisioni. Nel 2007 i guerriglieri attivi nelle sue fila sono circa 10000, contro i 20000 di appena cinque anni prima. Anche gli attacchi e i militari uccisi diminuiscono di numero.\nNel maggio del 2007, col supporto delle Forze di difesa israeliane, viene creata la \"Jefatura des Operaciones Especiales\" (JOEC), centro di coordinamento dell'intelligence incaricato di raccogliere ed elaborare le informazioni sui massimi capi della guerriglia. Nonostante i successi delle forze armate, infatti, il fatto che tutti i leader delle FARC siano ancora vivi e a piede libero \u00e8 per il governo un insuccesso. Nei mesi successivi le forze armate individuano e uccidono diversi comandanti militari ed esponenti di rilievo del braccio politico delle FARC.\nIl 1\u00ba marzo 2008 l'aviazione colombiana attacca, con l'Operazione Fenice un accampamento delle FARC situato in territorio ecuadoriano, a 1800 metri dal confine con la Colombia. Nell'attacco viene ucciso fra gli altri \"Ra\u00fal Reyes\", uno dei principali comandanti delle FARC. Il successivo sbarco di truppe elitrasportate consente di recuperare non solo il corpo del guerrigliero, ma anche il suo computer, contenente una gran quantit\u00e0 di informazioni sensibili sulla guerriglia. Questi dati saranno al centro di numerose polemiche e accuse di manomissioni per fini politici.\nL'uccisione di \"Ra\u00fal Reyes\" \u00e8 la prima di uno dei massimi comandanti delle FARC, e rende Uribe ancora pi\u00f9 popolare in patria. Tuttavia, l'attacco, essendo avvenuto in territorio ecuadoriano senza avvertire il governo del Paese, genera forti polemiche a livello internazionale, anche in considerazione del fatto che il Presidente dell'Ecuador Rafael Correa fa parte di un asse di governi latino-americani di sinistra radicale in netta contrapposizione con la linea filo-statunitense di Uribe. I governi venezuelano ed ecuadoriano reagiscono rompendo le relazioni diplomatiche con la Colombia e schierando l'esercito nelle aree di confine.\nIl 3 marzo anche \"Iv\u00e1n R\u00edos\", altro comandante di primo piano delle FARC, viene ucciso dal suo responsabile per la sicurezza, che gli taglia poi la mano come prova da presentare alle autorit\u00e0 per ottenere la relativa ricompensa.\nFra il 16 febbraio e il 10 aprile le forze armate portano avanti un'ampia offensiva nell'area dove si trovano il fondatore e comandante storico delle FARC \"Manuel Marulanda\" (detto anche \"Tirofijo\") e il comandante militare \"Mono Jojoy\", che per\u00f2 riescono a mettersi in salvo.\nTuttavia, dopo oltre cinquant'anni passati alla guida della guerriglia, il 26 marzo \"Manuel Marulanda\" muore di cause naturali. Gli succede come leader delle FARC \"Alfonso Cano\".\nIl 2 luglio militari colombiani liberano 15 ostaggi senza sparare un colpo, nel corso di una finta missione umanitaria. Fra i 15 liberati ci sono i tre contractor americani rapiti nel 2003 e \u00cdngrid Betancourt, ex candidata alla presidenza dalla doppia nazionalit\u00e0 franco-colombiana rapita nel 2002, l'ostaggio pi\u00f9 famoso delle FARC. Sebbene i leader di tutto il mondo si complimentino col Presidente Uribe per l'operazione, fanno discutere l'utilizzo del simbolo della Croce Rossa per trarre in inganno i guerriglieri (pratica vietata dalla Convenzione di Ginevra e le voci che descrivono l'operazione come una messa in scena volta a coprire il pagamento di un riscatto.\nIl 2008 diventa cos\u00ec l'annus horribilis delle FARC, con le morti del loro fondatore e di due leader di primo piano, la liberazione dei quattro ostaggi pi\u00f9 importanti e una significativa perdita di controllo sul terreno. Simmetricamente, la popolarit\u00e0 di Uribe raggiunge in questo momento il suo massimo: durante la sua presidenza gli omicidi sono quasi dimezzati, i sequestri sono passati da pi\u00f9 di 1700 all'anno a meno di 200 e circa 45000 irregolari hanno deposto le armi.\nA settembre lo scoppio dello scandalo dei falsi positivi genera forti polemiche in tutto il Paese.\nLa nascita delle bacrim.\nCon la smobilitazione delle AUC completata nel 2006, cominciano a nascere gruppi criminali formati da ex paramilitari che assumono il controllo delle attivit\u00e0 illegali prima controllate da quelle formazioni, quali il narcotraffico, le estorsioni e l'attivit\u00e0 estrattiva illegale. Questi nuovi gruppi vengono denominati bacrim (da \"bandas criminales emergentes\").\nUna delle principali bacrim viene creata da Vicente Casta\u00f1o, fratello del defunto leader delle AUC Carlos Casta\u00f1o e comandante paramilitare fra i pi\u00f9 radicali. Questi, abbandonato il processo di pace sostenendo che un processo politico non debba prevedere processi giuridici, torna in clandestinit\u00e0 e richiama alle armi i suoi uomini. Nascono cos\u00ec le \u00c1guilas Negras (\"Aquile Nere\"), una federazione di formazioni neo-paramilitari.\nLe \u00c1guilas Negras entrano per\u00f2 presto in conflitto con altre bande per il controllo del territorio e lo stesso Vicente Casta\u00f1o viene ucciso da membri della banda rivale Oficina de Envigado nel marzo del 2007. Il progetto di ricostruire un'organizzazione paramilitare su scala nazionale fallisce dunque molto in fretta, ma molte delle formazioni che avevano composto le \u00c1guilas Negras continuano a operare.\nFra le altre bacrim di rilievo intorno al 2007 ci sono i gruppi narcotrafficanti \"los Rastrojos\" e \"los Machos\", eredi del defunto cartello di Norte del Valle.\nA partire dal maggio del 2008 il governo, contestando a numerosi ex comandanti paramilitari smobilitati di aver continuato a gestire dal carcere le loro attivit\u00e0 criminali, comincia ad autorizzarne l'estradizione verso gli Stati Uniti, esplicitamente esclusa dall'accordo di smobilitazione. Fra i paramilitari estradati c'\u00e8 Salvatore Mancuso, che era stato uno dei principali leader delle AUC.\nL'azione del governo porta alla liquidazione di molte bacrim, per\u00f2 con l'effetto collaterale di rafforzare le poche rimaste.\n\"Los Rastrojos\", inizialmente guidati da Wilber Varela (poi ucciso da un suo luogotenente nel 2008), controllano le attivit\u00e0 lungo la costa del Pacifico, scontrandosi perci\u00f2 con le FARC, ugualmente attive nella zona.\n\"Los Urabe\u00f1os\" (cos\u00ec noti perch\u00e9 attivi soprattutto nella zona di Urab\u00e1) sono gli eredi pi\u00f9 diretti delle \u00c1guilas Negras. Dopo la morte di Vicente Casta\u00f1o Daniel Rend\u00f3n Herrera, detto \"Don Mario\", riunisce i comandanti della vecchia formazione per creare un gruppo inizialmente chiamato \"Bloque H\u00e9roes de Casta\u00f1o\", e poi, dal 2008, \"Autodefensas Gaitanistas de Colombia\" (AGC). Danno inizio a una guerra per il controllo del Golfo di Urab\u00e1 contro le bande rivali \"Oficina de Envigado\" e \"los Paisas\", provocando circa 3000 morti in tre anni e uscendone vincitori. Dopo la cattura di \"don Mario\" il 15 aprile 2009 a guidarli sono i fratelli \u00dasuga. La banda \u00e8 anche nota come \"Clan \u00dasuga\" o \"Clan del Golfo\".\nNell'est del Paese, al confine col Venezuela, nasce invece l\"Ej\u00e9rcito Revolucionario Popular Antisubversivo de Colombia\" (ERPAC) guidato dal boss del narcotraffico Daniel Barrera Barrera, le cui guerre contro altri gruppi criminali locali causano centinaia di morti.\n2010-presente: l'accordo di pace con le FARC.\nIl dialogo con le FARC.\nBocciato dalla corte costituzionale il progetto di modifica della Costituzione orientato a consentire un terzo mandato di Uribe, il Partido de la U sceglie come proprio candidato per le elezioni presidenziali del 2010 il Ministro della Difesa Juan Manuel Santos. Santos vince al secondo turno col 69% dei voti contro il candidato del Partito Verde Antanas Mockus.\nLe FARC subiscono ben presto altri due duri colpi: nel settembre del 2010 nel corso dell'Operazione Sodoma muore \"Mono Jojoy\", comandante del potente Blocco Orientale e da tempo uno dei massimi leader dell'organizzazione. Il 4 novembre del 2011, nel corso dell'Operazione Odiseo, muore invece \"Alfonso Cano\", che aveva assunto le redini delle FARC dopo la morte di \"Manuel Marulanda\" nel 2008. Gli succede \"Timole\u00f3n Jim\u00e9nez\", anche noto come \"Timochenko\". Perci\u00f2 nell'arco di tre anni la guerriglia \u00e8 stata decapitata, perdendo ben quattro dei suoi massimi comandanti. Le FARC non hanno pi\u00f9 la forza per reagire con vigore a questi colpi, e si limitano a imboscate e attentati minori.\nIniziano nel 2011 colloqui esplorativi segreti col governo, che vengono resi pubblici solo nel settembre 2012, quando cominciano le trattative di pace ufficiali a Cuba, pur senza allentare la pressione militare sulla guerriglia. Appena la notizia si diffonde anche l'ELN dichiara il proprio interesse a partecipare a colloqui di pace.\nLa delegazione delle FARC \u00e8 guidata da Ivan M\u00e1rquez, quella governativa dall'ex Presidente liberale Humberto de la Calle. I principali punti oggetto di negoziazione riguardano:\nIl principale oppositore dei negoziati \u00e8 l'ex Presidente e mentore del Presidente Santos \u00c1lvaro Uribe, che, uscito dal Partido de la U di cui era stato il fulcro, fonda all'inizio del 2013 il partito di destra Centro Democratico, contrario al processo di pace.\nAlle elezioni presidenziali del 2014 il Centro Democratico candida \u00d3scar Iv\u00e1n Zuluaga, mentre il Partido de la U, insieme a Cambio Radical e al Partito Liberale sostiene la rielezione di Santos. Zuluaga arriva in testa al primo turno, ma Santos vince al ballottaggio con uno scarto del 5%.\nGli accordi di pace con le FARC del 2016.\nIl 23 giugno 2016, dopo quattro anni di negoziazioni e 50 anni di ostilit\u00e0, il governo colombiano e la delegazione delle FARC, raggiunta una sintesi su tutti i punti in discussione, stipulano all'Avana un accordo definitivo per la cessazione delle ostilit\u00e0, in presenza del Presidente cubano Ra\u00fal Castro e del Segretario Generale delle Nazioni Unite Ban Ki-moon.\nDopo alcuni altri mesi di negoziati, raggiunta una sintesi su tutti i punti in discussione, il 26 settembre vengono firmati gli Accordi dell'Avana a Cartagena de Indias. La loro approvazione definitiva \u00e8 per\u00f2 subordinata al risultato di un referendum da tenersi pochi giorni dopo, il 2 ottobre.\nIl 2 ottobre il referendum sull'accordo di pace vede la vittoria dei contrari all'accordo, capitanati dall'ex presidente Uribe, per circa 56000 voti, corrispondenti a meno dello 0,5% del totale. Ci\u00f2 nonostante pochi giorni dopo il Comitato per il Nobel annuncia che Santos \u00e8 il vincitore del Premio Nobel per la pace del 2016, come ricompensa per gli sforzi fatti per raggiungere la fine del conflitto.\nIl governo avvia allora un dialogo con i partigiani del \"no\", e in particolare col partito Centro Democratico, per modificare gli accordi col consenso delle FARC. Il 12 novembre si raggiunge un nuovo accordo che incorpora le obiezioni dei sostenitori del \"no\", e il 24 novembre vengono firmati a Bogot\u00e0 gli accordi del Teatro Col\u00f3n.\nSebbene una parte del Centro Democratico chieda di sottoporre nuovamente a referendum i nuovi accordi, il governo preferisce farli approvare solo al Congresso. In seguito all'approvazione del Congresso ha inizio il 1\u00ba dicembre 2016 la smobilitazione delle FARC e la consegna all'ONU delle loro armi, da svolgersi nell'arco di 180 giorni.\nI negoziati di pace con l'ELN del 2017.\nNel 2014 ha inizio la fase esplorativa dei colloqui di pace con l'ELN, che viene resa pubblica sono nel marzo 2016, quando viene annunciato per il mese di maggio l'inizio di negoziati pubblici, con sei Paesi a fare da garanti: Ecuador, Venezuela, Messico, Brasile, Cile e Norvegia. Sebbene, al contrario di quanto avvenuto alle FARC negli anni precedenti, lo stato maggiore dell'ELN non abbia subito colpi particolarmente duri, \u00e8 comunque considerata pi\u00f9 debole e meno pericolosa, potendo contare solo su circa 2000 uomini. Il governo dichiara che le negoziazioni inizieranno senza prima un cessate il fuoco. Ad aprile assalti e sequestri da parte dell'ELN spingono il governo ad annullare l'inizio dei negoziati. Si dichiara poi che il dialogo potr\u00e0 iniziare solo quando la guerriglia liberer\u00e0 il controverso ex parlamentare Odin S\u00e1nchez Montes de Oca, rapito ad aprile. La guerriglia chiede in cambio la liberazione di due suoi membri. Il 2 febbraio 2017 sia l'ostaggio che i guerriglieri vengono liberati, e il 7 febbraio hanno inizio a Quito i negoziati di pace.\nLa lotta alle bacrim.\nSul fronte della lotte alle bacrim legate al narcotraffico, nel 2012 l'uccisione di uno dei capi del gruppo criminale pi\u00f9 potente del Paese, il clan del Golfo, scatena una vendetta dell'organizzazione che d\u00e0 inizio a una serie di attentati contro poliziotti, offrendo ricompense a chi uccida esponenti delle forze dell'ordine. Nel 2016 il gruppo reagisce alla stessa maniera a un'operazione della polizia che mira a catturare il loro capo Dairo \u00dasuga. Intanto nel 2012 vengono arrestati i tre boss del narcotraffico pi\u00f9 importanti del Paese: i fratelli \"Comba\" Luis Enrique Calle Serna e Javier Antonio Calle Serna, leader della banda \"los Rastrojos\", e Daniel Barrera Barrera, leader della banda ERPAC, che viene arrestato in Venezuela.\nNel 2016 alcune bacrim, fra cui il clan del Golfo, cercano di avviare un dialogo di pace col governo simile a quello intrapreso dalle FARC, ma il governo rifiuta sostenendo che le bacrim sono gruppi criminali senza statuto politico."}
{"id": "1854982", "revid": "17654", "url": "https://it.wikipedia.org/wiki?curid=1854982", "title": "Izrail Lazarevic Gel'fand", "text": ""}
{"id": "1854985", "revid": "17221149", "url": "https://it.wikipedia.org/wiki?curid=1854985", "title": "Guerra civile colombiana", "text": ""}
{"id": "1854986", "revid": "17221161", "url": "https://it.wikipedia.org/wiki?curid=1854986", "title": "Cartello del Pacifico", "text": ""}
{"id": "1854987", "revid": "158286", "url": "https://it.wikipedia.org/wiki?curid=1854987", "title": "Teatro Verdi di Salerno", "text": ""}
{"id": "1854988", "revid": "17654", "url": "https://it.wikipedia.org/wiki?curid=1854988", "title": "Tortelli d'erbetta", "text": ""}
{"id": "1854989", "revid": "37401", "url": "https://it.wikipedia.org/wiki?curid=1854989", "title": "Teatro Bellini di Catania", "text": ""}
{"id": "1854991", "revid": "1889177", "url": "https://it.wikipedia.org/wiki?curid=1854991", "title": "Dighe Inga", "text": "Le dighe Inga sono due dighe della Repubblica Democratica del Congo (Inga I e Inga II), situate a 140 miglia a sud-ovest di Kinshasa.\nUtilizzo.\nSono dighe per la produzione di energia elettrica, costruite sulle pi\u00f9 grandi cascate al mondo per volume medio (42,476 m\u00b3/s.), le cascate Inga del fiume Congo.\nAttualmente vi sono dei piani di espansione con la creazione della Inga III e della Grande Inga, due nuove grandi stazioni idroelettriche. La Inga III genererebbe ben 4.500MW mentre la Grande Inga 39.000MW."}
{"id": "1854993", "revid": "767487", "url": "https://it.wikipedia.org/wiki?curid=1854993", "title": "Cascate Inga", "text": "Le cascate Inga sono un salto d'acqua ubicato a 40 km da Matadi, nella Repubblica Democratica del Congo, dove il fiume Congo compie un salto di 96 metri.\nSono, per portata media, la pi\u00f9 grandi cascate al mondo, con 42.476 m\u00b3/s.\nLa sua portata massima \u00e8 stata di 70.793 m\u00b3/s.\nSu queste cascate sono presenti due grandi dighe (dighe Inga) per la produzione di energia elettrica. Altre due sono in progetto, una delle quali sar\u00e0 la pi\u00f9 grande al mondo per quantit\u00e0 di energia elettrica prodotta."}
{"id": "1854998", "revid": "17654", "url": "https://it.wikipedia.org/wiki?curid=1854998", "title": "Op\u00e9ra-Comique", "text": ""}
{"id": "1855004", "revid": "124123", "url": "https://it.wikipedia.org/wiki?curid=1855004", "title": "Kadjuli", "text": "Figlio di Tumbinai Khan, era un generale e condottiero Mongolo, diretto progenitore di Tamerlano.\nVita.\nDi lui poco \u00e8 noto. Fu il primo Khan Tartaro; abbandonando l\"'Orda Mongola\" unitaria originale, form\u00f2 un suo proprio gruppo tribale.\nGenealogia.\nEra nipote di Shingkor Dokshin e pronipote di Khaidu Khan.\nFu sposato con varie mogli. Uno dei suoi figli fu Erumdji Barlas, Khan progenitore della stirpe dei Barlas, poi padre di Sughutshi Khan."}
{"id": "1855007", "revid": "31092", "url": "https://it.wikipedia.org/wiki?curid=1855007", "title": "Kadjuli Khan", "text": ""}
{"id": "1855008", "revid": "599013", "url": "https://it.wikipedia.org/wiki?curid=1855008", "title": "Fran\u00e7ois-Adrien Bo\u00efeldieu", "text": ""}
{"id": "1855011", "revid": "466539", "url": "https://it.wikipedia.org/wiki?curid=1855011", "title": "Maki\u00efvka", "text": "Maki\u00efvka, (; ), \u00e8 una citt\u00e0 industriale dell'Ucraina orientale nell'oblast' di Donec'k, a 25\u00a0km dal capoluogo.\nStoria.\nImportante sede di produzione dell'acciaio e centro pi\u00f9 importante del paese per l'estrazione del carbone, dal 2014 \u00e8 \"de facto\" parte dell'autoproclamata Repubblica Popolare di Doneck."}
{"id": "1855013", "revid": "287204", "url": "https://it.wikipedia.org/wiki?curid=1855013", "title": "Makiivka", "text": ""}
{"id": "1855018", "revid": "172231", "url": "https://it.wikipedia.org/wiki?curid=1855018", "title": "Domenico Gargiulo", "text": ""}
{"id": "1855019", "revid": "119448827", "url": "https://it.wikipedia.org/wiki?curid=1855019", "title": "Privilegio del bianco", "text": "Il privilegio del bianco \u00e8 una particolare prerogativa concessa alle sovrane cattoliche e alle consorti (cattoliche) dei sovrani cattolici, le quali, durante le udienze con il papa, possono indossare un abito bianco in luogo del consueto abito nero prescritto dal cerimoniale. Tale tradizione si applica anche alle ex sovrane o mogli di ex sovrani.\nNorme protocollari.\nAttualmente il privilegio del bianco \u00e8 concesso solo alla regina Letizia di Spagna, alla regina Mathilde del Belgio, alla principessa Charl\u00e8ne di Monaco, all\u2019ex regina Sofia di Spagna, all'ex regina Paola del Belgio e alla granduchessa Maria Teresa del Lussemburgo.\nFino al 1870 le imperatrici e fino al 1848 le regine di Francia avevano il privilegio del bianco cos\u00ec come le regine del Portogallo fino al 1910 e l'imperatrice d'Austria fino al 1918, fino al 1946 anche le regine d'Italia e le principesse di Casa Savoia. Pur essendo cattolici, il privilegio non \u00e8 concesso al principato del Liechtenstein e al regno del Lesotho, e, fino al 2013, non era concesso al principato di Monaco. Le mogli dei presidenti della repubblica non godono del privilegio del bianco.\nIl protocollo vaticano per le udienze papali prevede, per le donne, maniche lunghe, indumenti formali neri e un velo nero sulla testa. Tuttavia, dagli anni ottanta, le norme riguardanti l'abbigliamento (frac per gli uomini, abito nero e velo per le donne) sono diventate facoltative.\nMolti leader di sesso femminile non hanno pi\u00f9 indossato l'abito nero durante le udienze papali: nessuna delle due presidenti donna irlandesi, Mary Robinson e Mary McAleese, ha mai indossato l'abito nero durante le udienze con Giovanni Paolo II, mentre l'allora first lady sovietica Raisa Gorba\u010d\u00ebva indoss\u00f2, in udienza, un abito rosso.\nCherie Blair, moglie dell'ex primo ministro del Regno Unito Tony Blair, suscit\u00f2 diverse polemiche quando indoss\u00f2 un abito di colore bianco durante l'udienza con il papa Benedetto XVI nel 2006.\nMelania Trump, first lady degli USA, di religione cattolica, ha invece rispettato la tradizione presentandosi nell'udienza tenutasi nel 2017 con un vestito nero e un velo di pizzo dello stesso colore sul capo."}
{"id": "1855020", "revid": "287204", "url": "https://it.wikipedia.org/wiki?curid=1855020", "title": "Festival di Cannes 1966", "text": "La 19\u00aa edizione del Festival di Cannes si \u00e8 svolta a Cannes dal 5 al 20 maggio 1966.\nLa giuria presieduta dall'attrice italiana Sophia Loren ha assegnato il Grand Prix per il miglior film \"ex aequo\" a \"Signore &amp; signori\" di Pietro Germi e \"Un uomo, una donna\" di Claude Lelouch."}
{"id": "1855022", "revid": "183483", "url": "https://it.wikipedia.org/wiki?curid=1855022", "title": "Alfa Lyrae", "text": ""}
{"id": "1855023", "revid": "183483", "url": "https://it.wikipedia.org/wiki?curid=1855023", "title": "Alfa Aquilae", "text": ""}
{"id": "1855025", "revid": "1573940", "url": "https://it.wikipedia.org/wiki?curid=1855025", "title": "Takelsa", "text": "Takelsa () \u00e8 una municipalit\u00e0 tunisina. Fa parte del governatorato di Nabeul. \nTakelsa si trova sul golfo di Tunisi. L'economia locale \u00e8 basata sulla viticoltura (vino e uva da tavola)."}
{"id": "1855035", "revid": "181699", "url": "https://it.wikipedia.org/wiki?curid=1855035", "title": "Costituzione della Tanzania", "text": "La Costituzione della Tanzania attualmente in vigore, pi\u00f9 formalmente Costituzione della Repubblica Unita della Tanzania e nota anche come Costituzione Permanente o Quarta Costituzione della Tanzania, \u00e8 stata formulata nel 1977. In precedenza, la Tanzania ha avuto altre quattro costituzioni: la Costituzione dell'Indipendenza (1961), la Costituzione Repubblicana (1962), la Costituzione ad Interim della Repubblica Unita di Tanganica e Zanzibar (1964), e la Costituzione ad Interim del 1965.\nStoria.\nCostituzione dell'Indipendenza (1961).\nAl conseguimento dell'indipendenza dal Regno Unito, la Tanzania (allora Tanganica) si dot\u00f2 di una costituzione basata sul modello inglese del sistema di Westminster, escluso il bill of rights. La costituzione prevedeva un governatore generale, rappresentante della Regina d'Inghilterra, formalmente capo dello stato. Il potere esecutivo era appannaggio di un primo ministro scelto nel partito di maggioranza e del suo gabinetto di ministri, che rispondevano al parlamento. La costituzione prevedeva anche l'indipendenza del potere giudiziario da quello esecutivo e da quello legislativo.\nCostituzione Repubblicana (1962).\nNel 1962, il parlamento (costituito esclusivamente da iscritti della Tanganyika African National Union, TANU, il partito politico che aveva portato la Tanzania all'indipendenza) si confer\u00ec il diritto di operare come assemblea costituente, e procedette a una revisione della costituzione del 1961.\nLa Costituzione Repubblicana del 1962 modific\u00f2 radicalmente la struttura dei vertici dello stato in senso presidenzialista. Il Presidente della repubblica venne a concentrare le prerogative precedentemente suddivise fra governatore e primo ministro, diventando anche capo dello stato e comandante in capo delle forze armate. Al presidente venne inoltre assegnato il diritto di scegliere liberamente vicepresidente e ministri, che nel nuovo ordinamento avrebbero risposto al presidente e non al parlamento. Il sistema escludeva la possibilit\u00e0 di impeachment del presidente da parte del parlamento, che viceversa poteva essere sciolto dal presidente in determinate circostanze.\nLa nuova costituzione includeva numerosi altri elementi propri di un sistema spiccatamente presidenzialista. La norma del Preventive Detention Act, per esempio, assegnava al presidente la facolt\u00e0 di mettere in carcere qualunque cittadino senza processo.\nCostituzione ad Interim della Repubblica Unita di Tanganica e Zanzibar (1964).\nNel 1964 il Tanganica e Zanzibar decisero di confluire nella Repubblica Unita di Tanganica e Zanzibar, ribattezzata Repubblica Unita di Tanzania nello stesso anno. La carta costituzionale della neonata nazione venne elaborata a partire da quella del Tanganica del 1962, modificata in modo da tenere conto degli accordi stipulati dal partito di maggioranza dell'ex Tanganica (il TANU) e dal primo partito di Zanzibar (l'Afro-Shirazi Party, ASP). Tali accordi erano detti \"Articles of Union\", e vennero trasformati in norme costituzionali, con il nome di Acts of Union. Essi prevedevano una doppia struttura di governo, ancora oggi in vigore, per l'Unione nel suo insieme e per Zanzibar. Zanzibar manteneva quindi una notevole autonomia e propri organi amministrativi, incluso un parlamento locale e un proprio presidente (che svolgeva anche funzione di Vicepresidente dell'Unione).\nLa costituzione del 1964, come quella dell'anno successivo, fu adottata come costituzione ad interim. Gli stessi Acts of Union infatti formalizzavano il processo da mettersi in atto per l'elaborazione di una costituzione definitiva, attraverso la formazione di una commissione costituente e poi di un'assemblea costituente. Il processo venne avviato, ma rimase poi a lungo in sospeso.\nCostituzione ad Interim (1965).\nLa costituzione del 1965 fu la prima formalizzazione esplicita della realt\u00e0 di fatto del paese, ovvero la natura monopartitica del governo. Coerentemente con la struttura a doppio governo entrata in vigore nel 1964, la costituzione indic\u00f2 due partiti rispettivamente come l'unico partito riconosciuto ai fini elettorali nell'ex-Tanganica e Zanzibar: il TANU e l'ASP.\nNegli anni successivi la costituzione (che rimaneva ad interim, non essendo stato concluso il processo costituente previsto dagli Acts of Union), sub\u00ec numerosi emendamenti. Questi emendamenti ebbero tra l'altro l'effetto di ridurre l'autonomia di Zanzibar e di rafforzare il sistema monopartitico. Per esempio, un emendamento del 1975 stabil\u00ec in pratica che tutti gli organi di governo (ivi incluso il parlamento) erano da considerarsi subordinati al comitato esecutivo del partito. Nello stesso periodo, TANU e ASP erano in procinto di fondersi formalmente, cosa che avvenne nel 1977 con la nascita del partito unico Chama Cha Mapinduzi (CCM).\nCostituzione Permanente (1977).\nLa costituzione attualmente in vigore venne approvata nel marzo del 1977, il mese successivo alla fondazione del partito unico CCM. Questa costituzione venne formulata e approvata in tempi brevissimi come costituzione definitiva, evento che era stato atteso per ben 13 anni. La costituzione prese il nome di Costituzione Permanente o Quarta Costituzione, e nei suoi contenuti ribadiva i tre principi generali delle costituzioni precedenti: presidenzialismo forte, doppio sistema di governo, e monopartitismo. \nLa costituzione sub\u00ec negli anni diversi emendamenti, alcuni dei quali riconducibili ad assestamenti dei rapporti di potere fra i diversi organi di governo e fra il governo di Zanzibar e quello dell'Unione. All'inizio degli anni novanta, il presidente Ali Hassan Mwinyi, succeduto a Julius Nyerere, intraprese un programma di riforme complessiva orientata a sostituire il modello statale socialista fondato da Nyerere con un sistema pi\u00f9 ispirato a quello delle democrazie occidentali. Nell'ambito di questo progetto, Mwinyi costitu\u00ec una commissione (chiamata Commissione Nyalali, dal nome del suo presidente, il giudice capo Francis Nyalali) con lo scopo di studiare l'opportunit\u00e0 di una eventuale transizione a un sistema elettorale multipartitico. Il parere favorevole della commissione diede l'avvio a una lunga sequenza di emendamenti alla carta costituzionale.\nL'Ottavo Emendamento (1992) estese la possibilit\u00e0 di candidarsi al parlamento ai membri di qualunque partito politico registrato, escludendo per\u00f2 la possibilit\u00e0 di candidature indipendenti (precedentemente ammesse). Coerentemente, vennero introdotti nella costituzione anche nuovi articoli inerenti al sistema di registrazione dei partiti. Il Nono Emendamento (definito sei mesi dopo l'Ottavo) ridefin\u00ec il metodo di elezione del presidente, e introdusse la possibilit\u00e0 del suo \"impeachment\" da parte del parlamento; inoltre, separ\u00f2 le cariche di Presidente e di Primo Ministro, dando al Parlamento anche gli strumenti per votare la sfiducia a quest'ultimo. Altri emendamenti non correlati con l'introduzione del multipartitismo modificarono ulteriormente i rapporti fra Zanzibar e l'Unione; l'Undicesimo Emendamento distingueva la carica di Presidente di Zanzibar da quella di Vicepresidente dell'Unione."}
{"id": "1855042", "revid": "599013", "url": "https://it.wikipedia.org/wiki?curid=1855042", "title": "Carlos Castro Mora", "text": ""}
{"id": "1855052", "revid": "38120", "url": "https://it.wikipedia.org/wiki?curid=1855052", "title": "Winx il film - Il segreto del regno perduto", "text": ""}
{"id": "1855056", "revid": "49981", "url": "https://it.wikipedia.org/wiki?curid=1855056", "title": "Melchiorre D\u00e8lfico", "text": ""}
{"id": "1855059", "revid": "599013", "url": "https://it.wikipedia.org/wiki?curid=1855059", "title": "Kelvin Cato", "text": ""}
{"id": "1855063", "revid": "300067", "url": "https://it.wikipedia.org/wiki?curid=1855063", "title": "Doug Christie", "text": ""}
{"id": "1855075", "revid": "181142", "url": "https://it.wikipedia.org/wiki?curid=1855075", "title": "Citocromo P450 ossidasi", "text": ""}
{"id": "1855080", "revid": "51916120", "url": "https://it.wikipedia.org/wiki?curid=1855080", "title": "Turismo sostenibile", "text": ""}
{"id": "1855081", "revid": "1873140", "url": "https://it.wikipedia.org/wiki?curid=1855081", "title": "Ernst Reijseger", "text": "Ha cominciato a suonare il violoncello all'et\u00e0 di 8 anni. Dagli anni settanta ha cominciato a suonare jazz e a dedicarsi all'improvvisazione musicale e alla musica classica contemporanea. Spesso si esibisce come solista. Nel 1985 gli \u00e8 stato assegnato il pi\u00f9 importante premio del jazz olandese, il Boy Edgar Prijs \nHa collaborato con musicisti come Louis Sclavis, Derek Bailey, Han Bennink, Misha Mengelberg, Gerry Hemingway, Yo-Yo Ma, Albert Mangelsdorff, Franco D'Andrea, Jo\u00eblle L\u00e9andre, Georg Gr\u00e4we, Trilok Gurtu e Mola Sylla, e ha realizzato diversi progetti di world music assieme a musicisti provenienti da Sardegna, Turchia, Iran, Senegal e Argentina.\nHa suonato con l'orchestra ICP di Misha Mengelberg, con il Gerry Hemingway Quintet e il Trio Clusone (formato da Michael Moore e Han Bennink). Reijseger fa parte dell'Amsterdam String Trio, con Ernst Glerum, Maurice Horsthuis nonch\u00e9 di un altro trio chiamato \"Graewe, Reijseger, Hemingway\", con Georg Graewe e Gerry Hemingway.\nHa inciso parecchi album, come solista o componente di gruppi musicali. Ha composto anche le colonne sonore di alcuni film, incluso il famoso \u201cL'ignoto spazio profondo\u201d diretto dal regista Werner Herzog nel 2005. L'album \u00e8 pubblicato con il titolo \"Requiem for a Dying Planet\".\nColonne sonore.\nEntrambe queste colonne sonore sono state registrate nelle stesse sessioni con gli stessi musicisti: \"Ernst Reijseger\", il cantante senegalese \"Mola Sylla\" e il gruppo \"Tenore e Cuncordu de Orosei\"."}
{"id": "1855082", "revid": "15756", "url": "https://it.wikipedia.org/wiki?curid=1855082", "title": "Amiche", "text": ""}
{"id": "1855090", "revid": "216538", "url": "https://it.wikipedia.org/wiki?curid=1855090", "title": "WALL-E", "text": ""}
{"id": "1855103", "revid": "287204", "url": "https://it.wikipedia.org/wiki?curid=1855103", "title": "Petu\u0161ki", "text": "Petu\u0161ki \u00e8 una citt\u00e0 della Russia europea centrale (oblast' di Vladimir), situata sulla riva sinistra del fiume Kljaz'ma, 67 km a ovest del capoluogo; \u00e8 il capoluogo amministrativo del distretto omonimo.\nFondata come piccolo insediamento presso la stazione ferroviaria omonima, aperta al traffico nel 1861; nel 1926 venne dichiarato \"insediamento di tipo urbano\" e venne ribattezzato \"Novye Petu\u0161ki\", mentre nel 1965 si vide concesso lo \"status\" di citt\u00e0 e il nome attuale.\nIl nome della citt\u00e0, in russo, significa \"galletti\"; questi animali sono anche rappresentati nello stemma cittadino.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1855104", "revid": "661526", "url": "https://it.wikipedia.org/wiki?curid=1855104", "title": "Nel cielo", "text": "Nel cielo (\"Dans le ciel\") \u00e8 un romanzo dello scrittore francese Octave Mirbeau, pubblicato nell\"'\u00c9cho de Paris\" (1892-1893). La prima pubblicazione in volume ebbe luogo nel 1989 (\u00c9ditions de l'\u00c9choppe, Caen).\nTrama.\nSi tratta di un romanzo simbolista, espressionista e pre-esistenzialista sulla tragedia della condizione umana, in un universo che costituisce \u00ab un delitto \u00bb \u2013 ma un delitto senza criminale \u2013, e, pi\u00f9 particolarmente, sulla tragedia dell'artista nella societ\u00e0 borghese, attraverso il destino tragico di un pittore, Lucien.\nPer immaginare la figura di questo pittore, il romanziere si ricorda la figura di Vincent van Gogh, morto tragicamente poco prima, che egli ha appena scoperto e di cui ha comprato due tele : \"I girasoli\" e \"Iris\". Incapace di realizzare i capolavori sognati, Lucien muore tagliandosi la mano, colpevole di tradire il suo ideale. Alla fine del romanzo, Georges, impotente, si trova dietro la porta chiusa dello studio del pittore, dove Lucien sta morendo.\nDopo la sua morte, \u00e8 un suo amico, Georges, scrittore mediocre, che va abitare la sua casa, isolata su un picco, nel bel mezzo del cielo. Al principio del romanzo, riceve la visita di un amico anonimo, primo narratore, al quale rimette il manoscritto della narrazione della sua vita."}
{"id": "1855105", "revid": "287204", "url": "https://it.wikipedia.org/wiki?curid=1855105", "title": "Petuski", "text": ""}
{"id": "1855107", "revid": "80339", "url": "https://it.wikipedia.org/wiki?curid=1855107", "title": "Petushki", "text": ""}
{"id": "1855115", "revid": "17204", "url": "https://it.wikipedia.org/wiki?curid=1855115", "title": "X-Tension", "text": ""}
{"id": "1855118", "revid": "216538", "url": "https://it.wikipedia.org/wiki?curid=1855118", "title": "Spot commerciale", "text": ""}
{"id": "1855128", "revid": "709565", "url": "https://it.wikipedia.org/wiki?curid=1855128", "title": "Astropecten spinulosus", "text": "Astropecten spinulosus (, 1837) \u00e8 una stella marina della famiglia Astropectinidae.\nHabitat e distribuzione.\nEndemica del Mar Mediterraneo, vive su tutti i fondali mobili e predilige i fondali sabbiosi in prossimit\u00e0 di praterie di \"Posidonia oceanica\", di \"Cymodocea nodosa\" e di \"Caulerpa\", da 2 fino a circa 50-60 metri di profondit\u00e0.\nDescrizione.\nHa le placche marginali dorsali molto basse (l'altezza della faccia laterale verticale della placca \u00e8 poco pi\u00f9 grande della larghezza della placca), ricoperte totalmente da squame e aculei molto piccoli tanto che di norma solo da 1 a 3 di essi, posti nella sommit\u00e0 della placca, sono sviluppati a sufficienza da essere considerati veri e propri aculei. Questi aculei non sono facilmente visibili anche perch\u00e9 hanno sempre lo stesso colore marrone delle placche (che pu\u00f2 essere della stessa tonalit\u00e0 del lato aborale oppure pi\u00f9 chiaro). Le placche marginali ventrali hanno degli aculei abbastanza lunghi e appuntiti di un tipico colore blu-violaceo. \u00c8 una stella che ha un aspetto piuttosto esile, talvolta con l'estremit\u00e0 delle braccia arrotondate. Il lato aborale ha sempre tonalit\u00e0 scure di colore bruno o bruno-rossastro, pi\u00f9 di rado olivastro. \u00c8 una specie molto agile ed l'unica che si pu\u00f2 incontrare normalmente anche su fondali duri, in grotte oppure arrampicata sulla posidonia. Ha dimensioni abbastanza ridotte, comunemente 6\u20138\u00a0cm e raggiunge al massimo poco meno di 10\u00a0cm di diametro.\n\u00c8 una stella che si pu\u00f2 distinguere dalle placche marginali dorsali non molto alte, dal colore degli aculei delle placche marginali ventrali, dal colore del lato aborale e dalla dimensione. Anche questa specie pu\u00f2 talvolta essere confusa con \"Astropecten platyacanthus\".\nComportamento.\n\u00c8 una specie tipicamente notturna e sono estremamente rari gli incontri gi\u00e0 al tramonto.\nSpecie affini.\nNel Mediterraneo vivono altre cinque specie di \"Astropecten\": \"Astropecten aranciacus\", \"Astropecten irregularis\", \"Astropecten bispinosus\", \"Astropecten jonstoni\", \"Astropecten platyacanthus\"."}
{"id": "1855130", "revid": "76963", "url": "https://it.wikipedia.org/wiki?curid=1855130", "title": "Brandon Tyler", "text": "Ha esordito nel 1997 nel film \"L'uomo del giorno dopo\" con Kevin Costner. Tra i ruoli di maggior rilievo quelli in Una mamma per amica, Settimo cielo e Due gemelle a Londra."}
