{"id": "1838733", "revid": "287204", "url": "https://it.wikipedia.org/wiki?curid=1838733", "title": "Matjaz Vrhovnik", "text": ""}
{"id": "1838735", "revid": "767487", "url": "https://it.wikipedia.org/wiki?curid=1838735", "title": "T\u0259rlan \u018fhm\u0259dov", "text": "Carriera.\nHa collezionato 73 presenze in Nazionale azera e ne \u00e8 stato per lungo tempo il record-man di presenze. Il record appartiene ora ad Aslan Kerimov."}
{"id": "1838740", "revid": "1783371", "url": "https://it.wikipedia.org/wiki?curid=1838740", "title": "Harald il Vecchio", "text": "Harald il Vecchio (VI-VII secolo) \u00e8 un personaggio che viene appena nominato nello \"Hversu Noregr bygg\u00f0ist\" ma i cui padre, figlio e discendenti giocarono un ruolo chiave in politica nelle leggende scandinave.\nLo \"Hversu Noregr bygg\u00f0ist\".\nLo \"Hversu Noregr bygg\u00f0ist\" ci dice che Harald il Vecchio era il figlio di Valdar figlio di Hr\u00f3arr (cio\u00e8 re Hro\u00f0gar nel \"Beowulf\") e che era il padre di Halfdan il Valoroso padre di Ivar Vidfamne.\nLa \"Saga degli Skj\u00f6ldungar\".\nLa \"Saga degli Skj\u00f6ldungar\" narra che un certo Valdar mise in discussione il fatto che R\u00f6rek cugino di Hr\u00f3arr e Helgi succedesse a Hr\u00f3lfr Kraki come re dei Daner. Dopo una guerra tra i due, R\u00f6rek mantenne la Zelanda mentre Valdar ebbe la Scania. Se ci si basa sulla stessa tradizione dello \"Hversu Noregr bygg\u00f0ist\", Valdar aveva il diritto di reclamare il trono, essendo il figlio di un precedente re, Hr\u00f3arr (Hro\u00f0gar), zio di Hr\u00f3lfr Kraki.\nLa \"Saga degli Ynglingar\".\nNella sua \"Saga degli Ynglingar\", Snorri Sturluson scrisse che Halfdan il Valoroso (il figlio di Harald) era il padre di Ivar Vidfamne; Halfdan aveva anche un fratello, re Gu\u00f0r\u00f6\u00f0r di Scania. Gu\u00f0r\u00f6\u00f0r spos\u00f2 \u00c5sa, la figlia del re svedese Ingjald Illr\u00e1\u00f0i, ed ella spinse Gu\u00f0r\u00f6\u00f0r ad uccidere Halfdan. Pi\u00f9 tardi caus\u00f2 anche la morte di Gu\u00f0r\u00f6\u00f0r e dovette rifugiarsi da suo padre; la gente in seguito chiam\u00f2 anche lei Illr\u00e1\u00f0i come il padre Ingjald.\nIvar Vidfamne raccolse un grande esercito e accerchiarono Ingjald e sua figlia a R\u00e6ning, dove i due si suicidarono dandosi fuoco nella reggia.\nLa \"Saga di Herv\u00f6r\".\nMentre lo \"Hversu Noregr bygg\u00f0ist\" e la \"Saga degli Ynglingar\" non ci parlano della madre di Halfdan (che era cio\u00e8 probabilmente la moglie di Harald), la \"Saga di Herv\u00f6r\" ci informa che ella fu Hild, la figlia del re dei Goti Hei\u00f0rekr Ulfhamr, il figlio di Angantyr che sconfisse gli Unni.\nDice poi che Halfdan ebbe come figlio Ivar Vidfamne, che attacc\u00f2 Ingjald Illr\u00e1\u00f0i portandolo a suicidarsi dando fuoco alla sua reggia a R\u00e6ning con lui e tutto il suo seguito all'interno. Dopodich\u00e9 Ivar Vidfamne conquist\u00f2 la Svezia."}
{"id": "1838743", "revid": "217830", "url": "https://it.wikipedia.org/wiki?curid=1838743", "title": "Gran Premio motociclistico di Gran Bretagna 2008", "text": "Il Gran Premio motociclistico di Gran Bretagna 2008 corso il 22 giugno, \u00e8 stato l'ottavo Gran Premio della stagione 2008 e ha visto vincere: la Ducati di Casey Stoner in MotoGP, Mika Kallio nella classe 250 e Scott Redding nella classe 125.\nClasse 125.\nLa vittoria va al britannico Scott Redding che precede il francese Mike Di Meglio e lo spagnolo Marc M\u00e1rquez; per quest'ultimo si tratta del primo podio nel motomondiale."}
{"id": "1838746", "revid": "1543377", "url": "https://it.wikipedia.org/wiki?curid=1838746", "title": "Effetto flou", "text": "L'effetto flou, detto anche soft focus, \u00e8 un particolare tipo di effetto in fotografia.\nConsiste nel ridurre i contrasti dell'immagine, senza sfocare, ottenendo una diffusione delle alte luci con una minima invasione delle zone d'ombra. Il risultato finale dar\u00e0 pi\u00f9 morbidezza all'immagine, una riduzione delle imperfezioni della pelle del soggetto ritratto, maggiore luminosit\u00e0.\nL'effetto fu ottenuto per la prima volta dal fotografo tedesco Nicola Perscheid (1864-1930) che invent\u00f2 ma non brevett\u00f2 l'apposito obiettivo che porta il suo nome per realizzare i suoi celebri ritratti fotografici.\nQuesto effetto \u00e8 causato dalla normale aberrazione sferica di un obiettivo che i costruttori tentano generalmente di correggere. Un obiettivo definito \"soft focus\" non viene deliberatamente corretto per quanto riguarda quest'aberrazione, dando all'immagine un'impressione di \"sfocato\" pur conservandone la definizione.\nL'effetto flou venne utilizzato principalmente nei ritratti in primo piano e nella fotografia glamour in particolare dagli anni trenta alla met\u00e0 degli anni sessanta."}
{"id": "1838751", "revid": "25152", "url": "https://it.wikipedia.org/wiki?curid=1838751", "title": "Tomba del fornaio", "text": ""}
{"id": "1838752", "revid": "767487", "url": "https://it.wikipedia.org/wiki?curid=1838752", "title": "Henry David Inglis", "text": "Opere.\nSotto lo pseudonimo di \"Derwent Conway\" pubblic\u00f2 diversi libri di viaggi:"}
{"id": "1838753", "revid": "72396", "url": "https://it.wikipedia.org/wiki?curid=1838753", "title": "Uh la la la (Blog 27)", "text": ""}
{"id": "1838756", "revid": "124056487", "url": "https://it.wikipedia.org/wiki?curid=1838756", "title": "Valerij Karpin", "text": "Centrocampista, si \u00e8 ritirato dal calcio professionistico nel 2005 ed \u00e8 andato a vivere a Vigo, in Spagna, prima di tornare a Mosca nel 2008. Nel 2003 ha optato per la cittadinanza estone, rinunciando a quella russa.\nCarriera.\nClub.\nA livello di club, Karpin ha esordito nei campionati nazionali sovietici nelle file dello Sport Tallinn, che militava in Vtoraja Liga, terza serie del calcio sovietico.\nNel 1988 sal\u00ec di categoria passando al CSKA Mosca, squadra che militava in Pervaja Liga; l'anno seguente pass\u00f2 Fakel Vorone\u017e, dove rimase un solo anno, sempre in Pervaja Liga.\nDal 1990 esord\u00ec in Vys\u0161aja Liga (massima serie del campionato sovietico) trasferendosi allo : rimase con i moscoviti fino al 1994, vincendo una Coppa dell'URSS e i primi due campionati russi.\nDal 1994 cominci\u00f2 la sua avventura in Spagna, prima con la Real Sociedad (fino al 1996), poi al Valencia (nella sola stagione 1996-1997) e, quindi, nel Celta Vigo (dal 1997 al 2002). Chiuse la sua avventura in Spagna nuovamente alla Real Sociedad, disputandovi altre tre stagioni, fino al 2005\n\u00c8 stato eletto Calciatore russo dell'anno nel 1999.\nNazionale.\nPer la nazionale maggiore russa \u00e8 stato convocato 72 volte, segnando 17 reti, ma in precedenza era stato convocato anche una volta per la Nazionale di calcio della Comunit\u00e0 degli Stati Indipendenti, giocando una partita amichevole contro l', entrando nella mezz'ora conclusiva al posto di Andrej Kan\u010del'skis.\nHa segnato il primo gol della Russia dopo la disgregazione dell'Unione Sovietica, nella partita vinta per 2-0 contro il il 17 agosto 1992. Karpin ha giocato con la maglia russa ai mondiali di calcio di USA 1994 e Giappone e Corea 2002 e agli Europei del 1996.\nDopo il ritiro.\nNel 2007 Karpin ha fondato ed \u00e8 divenuto proprietario della squadra di ciclismo su strada Karpin-Galicia. Si \u00e8 anche dedicato ad attivit\u00e0 immobiliari insieme all'ex compagno nel Celta Vigo M\u00edchel Salgado.\nNell'agosto 2008 \u00e8 divenuto direttore generale dello e nell'aprile 2009 ne \u00e8 diventato l'allenatore, sostituendo l'esonerato Michael Laudrup. Nonostante il contratto sino al 2012, il 18 aprile 2012 decide di rassegnare le sue dimissioni, rimanendo comunque con la carica di direttore generale del club moscovita.\nIl suo allontanamento dura per\u00f2 pochi mesi: Unai Emery che aveva preso il suo posto, infatti, viene esonerato il 25 novembre 2012 e Karpin torna alla guida dello Spartak.\nIl 23 luglio 2021 firma un contratto valido fino a dicembre con la nazionale maggiore russa. Il 2 agosto seguente lascia la panchina del Rostov, per assumere a tempo pieno la guida della selezione russa.\nStatistiche.\nStatistiche da allenatore.\n\"Statistiche aggiornate al 14 novembre 2021.\""}
{"id": "1838762", "revid": "110157", "url": "https://it.wikipedia.org/wiki?curid=1838762", "title": "V\u00e9lez de Benaudalla", "text": "V\u00e9lez de Benaudalla \u00e8 un comune spagnolo di 2.580 abitanti situato nella comunit\u00e0 autonoma dell'Andalusia."}
{"id": "1838763", "revid": "1005847", "url": "https://it.wikipedia.org/wiki?curid=1838763", "title": "J\u0119drzej Moraczewski", "text": "Ha ricoperto la carica di Primo ministro della Polonia (nella Seconda Repubblica di Polonia) dal novembre 1918 al gennaio 1919."}
{"id": "1838765", "revid": "110157", "url": "https://it.wikipedia.org/wiki?curid=1838765", "title": "Give Me a Good Reason to Wake up", "text": "Give Me a Good Reason to Wake Up \u00e8 il secondo album dei Motel Connection, progetto solista del frontman dei Subsonica Samuel Umberto Romano, creato per l'etichetta Mescal coprodotto con Marco Bertoni e Roberto Masi.\nIl singolo di apertura \u00e8 stato \"Two\", seguito da \"The light of the morning\" e \"Lost\".\nCuriosit\u00e0.\nNel cd uno live del doppio album \"Terrestre live e varie altre disfunzioni\" dei Subsonica, c'\u00e8 una canzone chiamata \"Two \u2013 Incantevole (live)\" dove per i primi secondi Samuel suona la chitarra acustica cantando il ritornello di \"Two\"."}
{"id": "1838773", "revid": "701660", "url": "https://it.wikipedia.org/wiki?curid=1838773", "title": "Chiesa di San Biagio degli Armeni", "text": "La chiesa di San Biagio degli Armeni \u00e8 un luogo di culto cattolico di Roma, nel rione Ponte, situata in via Giulia, presso il Palazzo Sacchetti.\nStoria.\n\u00c8 chiamata anche San Biagio della Pagnotta, dai piccoli pani benedetti che nel giorno della festa del santo titolare (il 3 febbraio) si distribuiscono al popolo ed in specie ai poveri.\nNei documenti medievali la chiesa assume diversi nomi (San Biagio \"gastru secuta\", \"gatta secuta\", \"cantu securo\", \"clatro secura\", \"cantu secuta\", \"monte secuto\") tutti riconducibili all'espressione \"de cantu secuta\", in riferimento al \"caput seccutae\": nel XIII secolo il popolo chiamava \"seccuta\" la sponda del Tevere ove oggi corre via Giulia, e dove il fiume lasciava un ampio deposito di rena e limo.\nLa chiesa \u00e8 ricordata pi\u00f9 volte nei cataloghi medievali; la sua origine \u00e8 precedente il X secolo, ma \u00e8 ricordata per la prima volta in un'epigrafe che si trova al suo interno, datata 1072, ed in cui si ricorda che l'abate Domenico, del monastero annesso (oggi trasformato in hotel), riedific\u00f2 la chiesa sotto il pontificato di papa Alessandro II. Nel 1836 papa Gregorio XVI affid\u00f2 la chiesa agli Armeni, che ne fecero la loro chiesa nazionale.\nDescrizione.\nL'odierna facciata della chiesa \u00e8 opera di Giovanni Antonio Perfetti, a cui si deve anche il rifacimento settecentesco della chiesa; in alto si trova un affresco raffigurante \"San Biagio che compie il miracolo\".\nAll'interno, rinnovato da Filippo Navone nella prima parte dell'Ottocento, sono conservate le reliquie della gola di San Biagio, un affresco di \"Angeli in atto di adorare il Sacramento\" di Pietro da Cortona, e un\"Immagine della Madonna delle grazie\" (1671). A sinistra, altare con \"Icona di Maria S.S. di Ripalta\" protettrice di Cerignola e Ascoli Satriano. \u00c8 una copia, dell'originale del 1172, posta a devozione dei cerignolani residenti in Roma, esistente presso il Santuario Diocesano nella campagna cerignolana."}
{"id": "1838775", "revid": "697352", "url": "https://it.wikipedia.org/wiki?curid=1838775", "title": "San Biagio (disambigua)", "text": ""}
{"id": "1838783", "revid": "125997131", "url": "https://it.wikipedia.org/wiki?curid=1838783", "title": "Eden Hazard", "text": "Considerato uno dei pi\u00f9 forti giocatori belgi di sempre, frenato in molte occasioni da diversi infortuni e dalla poca disciplina nell'allenamento., ha esordito con il , con il quale ha vinto una Ligue 1 e una Coupe de France (entrambe nel 2011). Nel 2012 si \u00e8 trasferito al Chelsea, dove \u00e8 rimasto per sette stagioni conquistando due Premier League (2015 e 2017), una FA Cup (2018), una Football League Cup (2015) e due UEFA Europa League (2013 e 2019). Nel 2019 \u00e8 passato al Real Madrid, con cui vince il campionato spagnolo al primo anno (2020).\nBiografia.\n\u00c8 figlio di due ex calciatori, Thierry e Carine, che dopo il ritiro sono diventati professori di educazione fisica. I suoi fratelli, Thorgan, Kylian ed Ethan sono anch'essi calciatori.\n\u00c8 sposato con Nathasha e ha tre figli: Yannis (nato nel 2010), Leo (nato nel 2013) e Samy (nato nel 2016).\nCaratteristiche tecniche.\nAla rapida e molto tecnica, nel giocava da trequartista e anche da esterno o seconda punta. Il suo gioco si sviluppa palla al piede, salta facilmente l'avversario, ha un buon dribbling e utilizza spesso il doppio passo, sfruttandolo per accentrarsi e provare il tiro a rete. \u00c8 un ottimo rigorista ed esecutore di calci di punizione. Con l'arrivo di Maurizio Sarri sulla panchina del , ha ricoperto il ruolo di punta centrale.\nNel 2010 \u00e8 stato inserito nella lista dei migliori calciatori nati dopo il 1989, mentre nel 2012 in quella relativa ai migliori calciatori nati dopo il 1991, ambedue stilate da \"Don Bal\u00f3n\".\nCarriera.\nClub.\nEsordi.\nHazard muove i primi passi nel Tubize e gi\u00e0 a 14 anni si fa notare dalle maggiori squadre del paese, quali Standard Liegi e Anderlecht. Nonostante ci\u00f2, visto il suo interesse per il campionato francese, decide di firmare con il .\nLilla.\nNella stagione 2007-2008 fa il suo esordio nella prima squadra del a 17 anni, e il 20 settembre 2008, contro l'Auxerre, mette a segno la sua prima rete nella Ligue 1. Nella 14\u00aa giornata di campionato contro il Saint-\u00c9tienne arriva il secondo gol (3-0). Contro il Dunkerque il 23 gennaio ai sedicesimi di finale di Coppa di Francia segna un gol (3-0). Il 7 febbraio segna contro il Sochaux, dove decide la partita all'88\u00ba minuto vincendola 3-2. Conclude la stagione con 36 presenze e 6 gol.\nGiocata titolare la stagione 2008-2009, durante la stagione 2009-2010 il giovane centrocampista diventa un punto fermo della squadra francese. Il 30 luglio 2009 nella prima partita della stagione segna nel preliminare di UEFA Europa League contro la squadra serba del Sevojno dove il Lilla vince 2-0. Il 27 agosto arriva il secondo gol in Europa contro il Genk gara di ritorno dei preliminari. Il primo gol in campionato arriva contro il Le Mans del 20 dicembre finita 3-0. Durante l'UEFA Europa League 2009-2010 segna un gol contro il Liverpool grazie al quale la sua squadra riesce a vincere la gara di andata degli ottavi di finale. Finita la stagione 2009-2010 viene nominato per la seconda volta consecutiva miglior giovane dell'anno nel campionato francese.\nIl 29 agosto 2010 arriva il suo primo gol in stagione contro il Nizza, partita pareggiata 1-1. Il 27 ottobre segna il secondo gol in campionato contro il Caen, finita 4-1 per il Lilla. Il 10 novembre va ancora a segno nella partita persa 2-1 contro il Montpellier. L'8 gennaio 2011, nella prima partita dell'anno di Coppa di Francia, segna il gol dell'1-0. Partita finita 3-0 contro il Forbach. Il 19 gennaio segna contro il Lorraine, finita 3-0. Il 4 marzo 2011 rinnova il contratto fino al 30 giugno 2015. Il 6 marzo segna contro il Marsiglia (2-1 per il Lilla) e una settimana dopo segna ancora contro il Valenciennes vinta 2-1. Il 7 maggio realizza il gol partita contro il Lorraine come l'andata. Il 2 aprile 2011, a 20 anni, raggiunge il traguardo delle 100 presenze in Ligue 1, tutte con la maglia del Lilla. Conclude la stagione 2010-2011 con 37 presenze e 7 reti e la vittoria dello scudetto e della coppa di Francia con il Lilla; \u00e8 stato inoltre nominato miglior calciatore della Ligue 1 2010-2011.\nLa nuova stagione inizia con il ritiro prestagionale, seguito da sei amichevoli, la prima il 9 luglio a Aquitania contro il Bordeux dove segna un gol la partita finisce 1-1.\nNella prima partita della stagione in Supercoppa di Francia contro l'Olympique de Marseille finita 5-4 per i marsigliesi, realizza 2 reti.. Un mese dopo, il 10 settembre 2011 segna ancora una doppietta nel 3-1 esterno contro il Saint-\u00c9tienne. Nella partita seguente contro il Sochaux segna un gol e realizza un assist per Pedretti, la partita finisce con un pareggio per 2-2. Contro il Trabzonspor il 27 settembre segna il suo primo gol in carriera in UEFA Champions League, l'incontro finisce 1-1. Il 3 dicembre contro l'Ajaccio segna il suo quinto in Campionato, il Lille vince la partita 3-2. Nel 3-0 contro il Saint-Etienne segna un gol e realizza un assist per Nolan Roux. Realizza la sua seconda doppietta in stagione, nell'incontro contro l'Auxerre finito 2-2. Realizza tre gol in tre partite contro il Valenciennes, contro l'Evian e il terzo nella partita vinta 2-1 contro il Tolosa. Nella sfida della 34\u00aa giornata di Ligue 1 contro il Paris Saint-Germain segna su rigore il gol dell'1-1 al 70' dopo il gol dell'1-0 di Pastore, la partita viene vinta 2-1 decisa da Roux. All'ultima giornata di campionato il 20 maggio realizza per la prima volta in carriera una tripletta nella partita vinta 4-1 contro il Nancy. Conclude la Stagione con 47 partite e 23 gol.\nChelsea.\nIl 4 giugno 2012, all'et\u00e0 di 21 anni, \u00e8 stato acquistato dal per una cifra vicina ai 40 milioni di euro, divenendo cos\u00ec il giocatore belga pi\u00f9 pagato nella storia del calcio.. Il 12 agosto seguente fa il suo debutto con la nuova maglia nel Community Shield, perso contro il Manchester City per 2-3 al Villa Park. Il 18 agosto esordisce in Premier League contro il Wigan, servendo ad Ivanovi\u0107 l'assist dell'1-0 e procurandosi un rigore, poi trasformato da Frank Lampard. Quattro giorni dopo, nella sua seconda partita di Premier League contro il Reading, serve tre assist per i quattro gol totali segnati dal Chelsea. La prima rete con la maglia dei \"Blues\" la mette a segno alla terza giornata, contro il Newcastle, su calcio di rigore. Nel primo match internazionale con il Chelsea, la Supercoppa Europea persa 1-4 contro l'Atletico Madrid, non \u00e8 particolarmente decisivo. Il 23 gennaio 2013, in occasione di Swansea-Chelsea, semifinale di ritorno di Coppa di Lega inglese, il giocatore \u00e8 protagonista di uno spiacevole episodio: al 33\u00ba minuto del secondo tempo viene espulso per aver colpito volontariamente, con un calcio, un raccattapalle che si era impossessato del pallone. La partita termina poi con il risultato di 0-0, garantendo il passaggio in finale ai gallesi, vittoriosi per 2-0 nella gara di andata. Il 15 maggio vince l'Europa League, grazie al successo 2-1 sul Benfica in finale, ad Amsterdam.\nL'8 febbraio 2014 realizza la sua prima tripletta in Premier League nella partita vinta 3-0 dai Blues ai danni del Newcastle. L'8 marzo 2014 subisce un infortunio muscolare nella partita di ritorno di Champions League con il PSG che lo costringe a uscire al 18' del primo tempo, per lui 2 settimane di stop. Partita vinta poi dai Blues 2-0 ed accedono alle semifinali di Champions League. Il 28 aprile 2014 viene premiato come miglior giovane della Premier League insieme a Luis Su\u00e1rez.\nIl 4 giugno cambia il suo numero di maglia, passando dalla 17 alla 10. Nella stagione 2014-2015 ricopre un ruolo fondamentale nel per la conquista della Premier League e della League Cup, tanto da essere eletto miglior calciatore della squadra e dell'intero torneo. In campionato gioca tutte le partite, segnando anche 14 gol.\nLa stagione 2015-2016 si rivela molto deludente per lui, complice anche la pessima annata del (oltre a un rapporto negativo con Jos\u00e9 Mourinho). In campionato rimane a secco di gol per quasi un anno; torna a segnare il 23 aprile 2016, alla 35\u00aa giornata, realizzando una doppietta ai danni del Bournemouth (4-1). Si ripete la settimana successiva, nel pareggio per 2-2 contro il Tottenham a Stamford Bridge. L'11 maggio seguente segna una rete nella partita pareggiata per 1-1 sul campo del Liverpool. Chiude la sua stagione con 43 presenze tra campionato e coppe, segnando sei gol (quattro in Premier League e due in FA Cup).\nInizia la stagione 2016-2017, il 15 agosto, segnando il gol del momentaneo 1-0 nella vittoria per 2-1 contro il West Ham. Il 27 agosto ottiene ancora una volta il premio di uomo partita nella partita contro il Burnley, vinta 3-0, segnando il primo gol dell'incontro al nono minuto. Il 23 ottobre mette a segno la sua quarta rete stagionale, contro il Manchester United (partita terminata 4-0). Segna poi il primo gol nel match contro il Southampton (vinto per 2-0) del 30 ottobre.\nA causa di un infortunio patito all'inizio di giugno del 2017, \u00e8 costretto a rimanere fermo otto settimane, saltando l'intero pre-campionato e la prima giornata di Premier League Torna in campio il 25 agosto, giocando contro il Chelsea Under-23. Il 28 ottobre 2017 segna il suo primo gol stagionale, quello della vittoria (1-0) contro il in Premier League. A gennaio realizza due gol contro il Brighton &amp; Hove Albion al Falmer Stadium, portando a 101 le marcature in carriera.\nNella stagione 2017-2018 Hazard risulta fondamentale per la vittoria della FA Cup, ottenuta dal Chelsea battendo per 1-0 in finale il proprio con un suo gol, che gli consente di diventare il miglior marcatore stagionale della squadra (12 reti), staccando \u00c1lvaro Morata.\nInizia la stagione seguente con sei gol nelle prime sette partite giocate. Il 26 dicembre 2018 segna una doppietta nella partita contro il a Vicarage Road, vinta per 2-1 dai \"Blues\": per lui si tratta del 100\u00ba gol con il Chelsea, il 150\u00ba in carriera. \u00c8 determinante anche in UEFA Europa League: il 9 maggio, nella semifinale di ritorno, realizza il rigore decisivo della vittoriosa serie nella sfida contro l' a Stamford Bridge, mentre il 29 maggio segna due gol e fornisce un assist nella finale di Baku vinta per 4-1 contro l', marcando la ventiduesima doppietta della storia dell'Europa League.\nReal Madrid.\nIl 7 giugno 2019, dopo la decisione di non rinnovare il contratto con il Chelsea in scadenza nel giugno 2020, viene annunciato il suo passaggio al ; secondo le indiscrezioni, il costo del trasferimento sarebbe pari a 100 milioni di euro. Esordisce con il Real il 14 settembre nel successo per 3-2 contro il .\nAl primo anno mette insieme 22 presenze e 1 gol, segnato il 5 ottobre in Real-Granada 4-2. Torna a segnare il 31 ottobre 2020 in Real-Huesca 4-1, 392 giorni dopo l'ultima rete realizzata con i \"blancos\". La settimana seguente risulta positivo al COVID-19.\nTuttavia delude le aspettative e non riesce ad avere un impatto nel reparto offensivo, collezionando 43 presenze e appena 5 goal in due stagioni.\nNazionale.\nNazionali giovanili.\nViene notato dagli addetti ai lavori durante gli Europei Under-17 del 2007 dove Hazard porta la squadra fino alle semifinali, dove viene battuta ai calci di rigore dalla Spagna di Bojan Krki\u0107.\nIl 7 ottobre segna il suo primo gol con la maglia del Belgio Under-19 nella partita vinta 5-0 contro l'Estonia Under-19. Tre giorni pi\u00f9 tardi sempre per una partita valida per le qualificazioni agli Europei di categoria segna 2 gol contro la Croazia Under-19 pareggiata 2-2.\nIl 5 giugno 2009 decide la sfida contro l'Irlanda Under-19 finita 1-0.\nNazionale maggiore.\nEsordisce nella nazionale belga il 19 novembre 2008 contro il all'et\u00e0 di 17 anni partita finita 1-1. L'11 febbraio 2009 arriva la sua seconda presenza contro la .\nDopo 24 presenze con la maglia della sua nazionale, il 7 ottobre 2011, mette a segno la sua prima rete contro il . Esordisce nei Mondiali il 17 giugno 2014 contro l' facendo l'assist del definitivo 2-1 per Mertens.\nViene convocato per gli Europei 2016 in Francia. dove realizza un goal nel 4-0 contro l'Ungheria. La squadra deluder\u00e0 venendo eliminata per 3-1 ai quarti dal sorprendente Galles.\nIl 4 giugno 2018 \u00e8 inserito nella lista dei 23 giocatori convocati dal CT Martinez per i Mondiali di Russia 2018, in cui realizza una doppietta nella seconda partita della fase a gironi contro la (5-2). Il 14 luglio, in occasione della finale per il 3\u00ba posto vinta contro l', fissa il risultato sul definitivo 2-0 per i \"Diavoli Rossi\", contribuendo alla conquista del miglior risultato mai conseguito nella storia della Nazionale belga alla Coppa del Mondo.\nIl 24 marzo 2019, in occasione della vittoria per 2-0 a Nicosia contro valida alle qualificazioni ad Euro 2020, raggiunge quota 100 presenze e 30 reti in Nazionale.\nStatistiche.\nTra club, nazionale maggiore e nazionali giovanili, Hazard ha totalizzato globalmente 759 presenze segnando 210 reti, alla media di 0,28 gol a partita.\nPresenze e reti nei club.\n\"Statistiche aggiornate al 23 gennaio 2022.\""}
{"id": "1838794", "revid": "287204", "url": "https://it.wikipedia.org/wiki?curid=1838794", "title": "Oratorio del Gonfalone (Roma)", "text": "La chiesa di Santa Maria Annunziata del Gonfalone, meglio conosciuta come Oratorio del Gonfalone, \u00e8 una chiesa rettoria di Roma, nel rione Ponte, situata in via del Gonfalone, nei pressi di via Giulia. Dal 1960 l'oratorio \u00e8 sede del Coro polifonico romano, che vi tiene periodicamente dei concerti.\nStoria.\nLa chiesa venne costruita verso la met\u00e0 del XVI secolo sulle rovine della chiesa di Santa Lucia vecchia, come oratorio dell'Arciconfraternita del Gonfalone, che aveva la sua sede nel palazzo adiacente e dedicata a Maria Santissima Annunziata e agli Apostoli Pietro e Paolo. Il termine \"gonfalone\" significa \"bandiera/stendardo\", e fa riferimento al fatto che nel XIV secolo, nelle sue processioni, la Confraternita usava alzare la bandiera del Papa (in quel momento ad Avignone) per ribadire la sua sovranit\u00e0 su Roma. L'oratorio fu poi ristrutturato nel Seicento da Domenico Castelli, a cui si deve anche la facciata.\nDescrizione.\nL'oratorio \u00e8 prezioso per i dipinti che l'adornano e che ritraggono \"Storie della Passione di Cristo\", serie di dodici affreschi opera dei principali esponenti del Manierismo romano. Infatti sono di Livio Agresti gli affreschi che rappresentano \"l'Entrata di Cristo in Gerusalemme\", \"l'Ultima cena\" e il \"Viaggio al Calvario\"; di Cesare Nebbia \"l'Orazione nell'orto\", la \"Coronazione di spine\" e \"l'Ecce Homo\"; di Raffaellino da Reggio \"la Cattura di Ges\u00f9\", di Federico Zuccari la \"Flagellazione\"; di Daniele da Volterra la \"Crocifissione\" e la \"Deposizione della Croce\"; di Marco da Siena la \"Risurrezione\", di Matteo da Lecce il \"David\". Nel soffitto ligneo vi \u00e8 un'opera intagliata di Ambrogio Bonazzini raffigurante la \"Vergine e i santi Pietro e Paolo\".\nNei sotterranei dell'oratorio sono visibili i resti della cappella di Santa Lucia, che l'Arciconfraternita utilizzava come luogo di sepoltura."}
{"id": "1838800", "revid": "188323", "url": "https://it.wikipedia.org/wiki?curid=1838800", "title": "Retrodiffusione", "text": ""}
{"id": "1838802", "revid": "830939", "url": "https://it.wikipedia.org/wiki?curid=1838802", "title": "Seminario di San Miniato", "text": ""}
{"id": "1838804", "revid": "125130425", "url": "https://it.wikipedia.org/wiki?curid=1838804", "title": "Francesco Barbato", "text": "Biografia.\nDal 1985 al 1991 \u00e8 consigliere comunale d'opposizione per il PSI di Camposano, comune del nolano del quale nel 1992 diventa sindaco, ma alla fine del 1993 si dimette, anche in seguito a un attentato subito. Viene tuttavia rieletto sindaco nel 1994. Resta sindaco fino al 1998.\nNel 1998 \u00e8 tra i fondatori dell'Italia dei Valori assieme ad Antonio Di Pietro. Nel 2007 \u00e8 tra i promotori della Lista Civica Nazionale.\nAlle elezioni politiche del 2008 viene eletto alla Camera dei deputati nella lista dell'Italia dei Valori nella Circoscrizione Campania 1.\n\u00c8 stato un deputato d'opposizione carismatico e senza peli sulla lingua: il 7 luglio 2010 durante una seduta della Camera dei deputati viene aggredito fisicamente da un gruppo di parlamentari del Popolo della Libert\u00e0, colpito al volto e trasportato in ospedale.\nA dicembre 2011 entra in parlamento con una microcamera nascosta sotto la cravatta e parla con alcuni deputati raccogliendo materiale bollente per la trasmissione di LA7 \"Gli intoccabili\" andata in onda il 7 dicembre. Nel video il deputato Razzi dichiara di essere passato nel PdL per riuscire a ricevere il vitalizio e la nomina a console onorario di Lucerna, citt\u00e0 dove ha sempre vissuto.\nA marzo 2012 suscita scalpore un servizio de Le Iene in cui una sua ex-assistente parlamentare dichiara di essere stata assunta e pagata senza un regolare contratto. La causa di lavoro scaturita tra il deputato e l'ex-collaboratore si risolse con un accordo in cui le parti si impegnarono a mantenere il segreto della transazione e che Barbato corrispondesse dei soldi alla controparte. Barbato neg\u00f2 tutto rifiutandosi di leggere il contenuto dell'accordo portatogli dall'inviato de Le Iene.\nIl 14 maggio 2012 comunica la propria autosospensione dalla Camera dei deputati, apprendendo di essere oggetto di indagini da parte della magistratura inquirente. Tuttavia senza che la sua posizione sul fronte delle indagini sia cambiata, il 3 luglio 2012 torna in aula venendo espulso per aver utilizzato una frase volgare per attaccare la maggioranza. Mentre usciva dall'aula, il deputato ha rivolto il dito medio verso gli esponenti del PD.\nIl 31 ottobre 2012 si \u00e8 avvicinato al Partito Pirata Italiano, offrendo collaborazione per presentare due proposte di legge (una sulla trasparenza delle istituzioni e una sulla riforma della SIAE) utilizzando il metodo orizzontale partecipativo dell'Assemblea Permanente del Partito Pirata, grazie alla piattaforma di e-democracy LiquidFeedback e dell'HUB Pirata.\nL'8 gennaio 2013 presenta la lista denominata \"I Cittadini - Democrazia Liquida\" con la quale intende partecipare alle elezioni e si candida a premier, ma si ritira dopo aver appreso di essere indagato.\nNel 2016 viene eletto sindaco di Camposano.\nNel 2021 viene rieletto sindaco di Camposano."}
{"id": "1838806", "revid": "124695934", "url": "https://it.wikipedia.org/wiki?curid=1838806", "title": "Chiesa di San Simeone Profeta (Roma)", "text": "La chiesa di San Simeone Profeta \u00e8 una chiesa di Roma, nel rione Ponte, posta in piazza Lancellotti.\nStoria.\nQuesta chiesa \u00e8 di origini medievali (la prima menzione si trova in un documento del \"Regestum Farfense\" del 23 gennaio 1017) ed era chiamata \"San Simeone de Ponte\". Essa compare nel catalogo di Cencio Camerario (1192) con il nome di \"sancto Symeoni de Pusterula\". Venne poi completamente restaurata nel 1610 per volere del cardinale Orazio Lancellotti, che aveva il proprio palazzo prospiciente sulla piazza, e dedicata al profeta Simeone. In seguito la chiesa fu affidata alla Confraternita di Santa Margherita da Cortona, per cui la si trova denominata anche come \"Santa Margherita\". Gi\u00e0 alla fine dell'Ottocento non aveva pi\u00f9 un prete stabile, e nella prima met\u00e0 del Novecento, dopo il crollo del tetto, fu totalmente abbandonata. Un tempo la chiesa era a tre navate e custodiva opere di Ventura Salimbeni e Carlo Saraceni: di essa oggi resta solo la facciata, mentre il resto dell'edificio, pur mantenendo la struttura a tre navate, \u00e8 stato modificato per fare spazio a locali abitativi."}
{"id": "1838818", "revid": "287204", "url": "https://it.wikipedia.org/wiki?curid=1838818", "title": "Tony Canadeo", "text": "Carriera professionistica.\nTony Canadeo inizi\u00f2 a giocare a football americano ad alto livello alla Gonzaga University, dove veniva chiamato \"Grey ghost\" (Fantasma grigio) a causa della sua capigliatura precocemente bianca.\nCanadeo venne scelto al nono giro del Draft NFL 1941 dai Green Bay Packers, squadra con la quale avrebbe trascorso tutta la sua carriera professionistica. Dopo quattro stagioni giocate, salt\u00f2 quella del 1945 in quanto si era arruolato nell'Esercito, ma ritorn\u00f2 ai Packers l'anno successivo, disputando altre sette stagioni.\nNel 1949 Tony Canadeo fu il primo giocatore dei Green Bay Packers, il terzo della storia della NFL, a superare le mille yard guadagnate su corsa in una stagione con 1.052, anche se la squadra fatic\u00f2 con un record di 2-10. Oltre ai numeri fatti registrare in attacco, Tony mise a segno anche nove intercetti in difesa e gioc\u00f2 anche come punter.\nCanadeo \u00e8 uno dei soli cinque giocatori della storia dei Green Bay Packers ad aver il proprio numero ritirato dalla squadra. Il suo numnero (3) fu ritirato immediatamente nel 1952, preceduto da Don Hutson (14) nel 1951 e seguito da Bart Starr (15) nel 1973, Ray Nitschke (66) nel 1983 e Reggie White (92) nel 2005. Canadeo fu inserito nella Wisconsin Athletic Hall of Fame nel 1973."}
{"id": "1838819", "revid": "104458", "url": "https://it.wikipedia.org/wiki?curid=1838819", "title": "Patricia Chauvet", "text": "In seguito al matrimonio assunse anche il cognome del coniuge e gareggi\u00f2 come Patricia Chauvet-Blanc.\nBiografia.\nSlalomista pura in attivit\u00e0 tra la fine degli anni 1980 e il decennio successivo, Patricia Chauvet, nata presso Parigi e residente a Brian\u00e7on, debutto in campo internazionale in occasione dei Mondiali juniores di Sugarloaf 1984; in Coppa del Mondo ottenne il primo piazzamento il 30 novembre 1987 a Courmayeur (5\u00aa) e il primo podio il 19 dicembre seguente a Piancavallo (2\u00aa). Esord\u00ec ai Giochi olimpici invernali a , dove si classific\u00f2 al 14\u00ba posto, e ai Campionati mondiali a Saalbach-Hinterglemm 1991, dove si piazz\u00f2 7\u00aa.\nAi XVI Giochi olimpici invernali di si classific\u00f2 al 6\u00ba posto; nella stagione seguente conquist\u00f2 l'unica vittoria in Coppa del Mondo, il 24 gennaio 1993 a Haus, e prese parte ai Mondiali di Morioka 1993, dove fu nuovamente 7\u00aa. L'anno dopo ai XVII Giochi olimpici invernali di non complet\u00f2 la prova, mentre ai Mondiali di Sierra Neveda 1996 vinse la medaglia d'argento.\nOttenne l'ultimo podio in Coppa del Mondo il 29 dicembre 1996 a Semmering (2\u00aa) e ai successivi Mondiali di Sestriere 1997, sua ultima presenza iridata, si classific\u00f2 al 4\u00ba posto; ai XVIII Giochi olimpici invernali di , sua ultima presenza olimpica, non complet\u00f2 la prova e prese per l'ultima volta il via in Coppa del Mondo il 1\u00ba marzo dello stesso anno a Saalbach-Hinterglemm, senza completare la prova. Si ritir\u00f2 al termine di quella stessa stagione 1997-1998 e la sua ultima gara fu uno slalom speciale FIS disputato il 3 aprile a Valfr\u00e9jus.\nPalmar\u00e8s.\nCoppa del Mondo.\nCoppa del mondo - vittorie.\nLegenda:\nSL = slalom speciale"}
{"id": "1838822", "revid": "124465190", "url": "https://it.wikipedia.org/wiki?curid=1838822", "title": "Carlo Pierangeli", "text": "Biografia.\nProveniente da una famiglia di contadini, nel dopoguerra si trasferisce a Torino ed inizia ad esibirsi come cantante nei locali.\nNel 1951 partecipa alla trasmissione radiofonica \"Il microfono \u00e8 vostro\", concorso per dilettanti che vince: il premio \u00e8 un corso di perfezionamento musicale a cura della RAI, a cui segue il contratto discografico e l'incisione dei primi dischi per la Cetra.\nEntra poi a far parte prima dell'orchestra del maestro Gaetano Gimelli, e poi di quella di Francesco Ferrari che, nel 1952, decide di dar vita al Quintetto Nord, chiedendo a Pierangeli di farne parte: con il gruppo vocale il cantante accompagna Nella Colombo, Nuccia Bongiovanni e Clara Jaione, in canzoni come \"Era un omino piccino piccino\", \"Il primo viaggio\", \"Zucchero e pepe\", \"I tre timidi\", \"Canto nella valle\".\nQuando il gruppo si scioglie Pierangeli continua ad incidere da solista, sempre per la Cetra fino al 1957, anno in cui passa alla Columbia: tra i suoi successi ricordiamo \"La campanella\", \"Straniero tra gli angeli\", \"Figlia del vento\", \"Filosofo ciclista\", \"Va canzone d'amore\" e \"Tre violette\", incisa insieme a Marisa Colomber.\nNel 1959 partecipa al programma \"Il traguardo degli assi\", in squadra insieme ad Emilio Pericoli e Tonina Torrielli, vincendolo.\nNel decennio successivo si accosta al folk, incidendo spesso in lingua piemontese e recuperando canzoni del passato come \"Ciao Turin\", \"Piemontesina\", \"La monferrina\" \"Pocionin \" etc.(ma anche materiale nuovo nello stesso stile, come \"O mia Mole Antoneliana\", successo del 1961), collaborando anche con Milly; nel 1977 nell'album \"Goliardia anni '20\" recuperer\u00e0 molte canzoni umoristiche del passato.\nInizia anche l'attivit\u00e0 di cantante-attore in operette e commedie musicali con Cesare Gallino, direttore d'orchestra specializzato nel campo dell'operetta. Con lui partecipa a molti spettacoli formando un quartetto e incidendo diversi dischi e CD. Prosegue nell'operetta per parecchi anni, fino alla scomparsa del Gallino. Nel quartetto si alternarono il soprano Lucia Barbero, Teresa Pavese, il tenore Armando Sorbara (deceduto poco tempo prima di Pierangeli).\nIn uno spettacolo all'Auditorium della Rai di Torino festeggia i 90 anni di Gallino insieme a Lidia Martorana, il Duo Fasano, Gianni Ferraresi, Tonina Torrielli, Michele Montanari, presentati da Nives Zegna.\nDopo la morte del Gallino, il quartetto si scioglie e Pierangeli prosegue per anni ancora in spettacoli e locali da ballo.\nNel marzo del 2007 si ammala e la patologia lo condurr\u00e0 alla morte nel giugno 2008."}
{"id": "1838825", "revid": "287204", "url": "https://it.wikipedia.org/wiki?curid=1838825", "title": "Rivoluzione Davidiana", "text": "Rivoluzione Davidiana (in inglese \"Davidian Revolution\") \u00e8 il termine usato da molti studiosi ai cambiamenti che ebbero luogo nel Regno di Scozia durante il regno di Davide I di Scozia (1124-1153). Questi cambiamenti comprendono la fondazione da parte di Davide dei burgh, introduzione degli ideali della Riforma gregoriana, e la creazione di monasteri, la \"normandizzazione\" del governo scozzese, e l'introduzione del feudalesimo tramite immigranti francesi e nobili anglo-normanni.\nGeneralit\u00e0.\nDavide I \u00e8 ancora diffusamente considerato come uno dei pi\u00f9, se non il pi\u00f9 importante dei monarchi nella storia di Scozia. Il motivo \u00e8 in quella che sia Barrow che Lynch chiamano la \"rivoluzione Davidiana\" (\"Davidian Revolution\"). La rivoluzione di Davide ebbe luogo per sostenere lo sviluppo della Scozia tardo-medievale, dove il cambiamenti apportati crebbero fino a dare luogo alle istituzioni centrali non autoctone del tardo regno medievale. Barrow riassume i molti e vari obiettivi di Davide, che iniziarono tutti con la sua determinazione di: \nRivoluzione europea: il contesto allargato.\nFin dal lavoro di Robert Bartlett intitolato \"The Making of Europe: Conquest, Colonization and Cultural Change, 950-1350\" (1993), a quello di Moore \"The First European Revolution, c.970\u20131215\" (2000), \u00e8 diventato pi\u00f9 evidente che si possa comprendere meglio la \"rivoluzione Davidiana\" individuandola in un processo di generale rivoluzione dell'intera Europa. L'idea centrale alla base di questa teoria \u00e8 che, a partire dal tardo X secolo in poi, la cultura e le istituzioni delle regioni carolinge del nord della Francia e della Germania occidentale si diffusero in zone periferiche, creando un concetto meglio definibile di \"Europa\". in questo modello, l'antico Impero Carolingio era il \"cuore\" del continente, mentre le altre zone costituivano in pratica la sua \"periferia\". La conquista da parte dei Normanni dell'Inghilterra negli anni seguenti il 1066, \u00e8 considerata un'esclusione di questa area dal \"cuore\" del mondo carolingio. Nell'applicare il presente modello alla Scozia, bisogna considerare che il regno di Davide, padre di Mael Coluim III, era una Scozia \"periferica\" - in relazione al \"cuore\" culturale delle regioni del nord della Francia, della Germania occidentale e dell'Inghilterra stessa - che presentava un convinto Cattolicesimo, neppure un vero e proprio governo reale centralizzato, documenti scritti di qualsiasi tipo, monete proprie, una citt\u00e0 commerciale, cos\u00ec come il tipico castello frequentato dall'\u00e9lite della cavalleria. Dopo il regno di David si pu\u00f2 affermare con certezza che la Scozia avesse acquisito tutte queste conoscenze.\nDurante il regno di David I, si ebbe in Scozia un semplice tentativo di \"europeizzazione\", con l'adozione di moderni sistemi politici, economici, sociali e culturali in linea con il pensiero medievale di allora, opportunamente modificati per adattarsi alla situazione locale, che assieme a simili trasformazioni altrove, ha portato alla creazione dell \"Europa\" come soggetto identificabile per la prima volta.\nReligione.\nI cambiamenti pi\u00f9 noti di Davide, sono quelli in ambito religioso. Ci\u00f2 \u00e8 dovuto al fatto che praticamente tutte le nostre fonti sono di monaci o clerici che erano grati a Davide per le sue riforme. I cambiamenti di Davide, o supposti cambiamenti, possono essere divisi in due parti: sostegno ai monasteri e ristrutturazione ecclesiastica."}
{"id": "1838829", "revid": "267975", "url": "https://it.wikipedia.org/wiki?curid=1838829", "title": "Chiesa dei Santi Giovanni Evangelista e Petronio", "text": "La chiesa dei Santi Giovanni Evangelista e Petronio \u00e8 un luogo di culto cattolico di Roma, nel rione Regola, situata in via del Mascherone. \u00c8 la chiesa regionale dei bolognesi residenti a Roma.\nStoria.\n\u00c8 una chiesa parrocchiale medievale, menzionata in una bolla di papa Urbano III del 1186 ed annoverata tra le chiese filiali di San Lorenzo in Damaso. All'epoca portava il nome di \"Sanctae Thomae de Yspanis\", perch\u00e9 affidata alla cura di sacerdoti spagnoli: nel catalogo di Cencio Camerario (fine XII secolo) compare al n. 159 con il nome di \"Sancto Thome de Spanis\". Alla fine del XV secolo era chiamata \"San Tommaso dei muratori\" e successivamente anche \"San Tommaso della catena\", dai frati disciplinati che vi dimorarono per un certo periodo.\nNella relazione di una visita del 1566, si legge:\nForse a motivo della negligenza con cui era tenuta, nel 1581 papa Gregorio XIII affid\u00f2 la chiesa all'arciconfraternita delle Stimmate dei Bolognesi (nata nel 1575), che la restaur\u00f2, affidando i lavori a Ottaviano Mascherino nel 1582, e la intitol\u00f2 ai santi patroni della citt\u00e0 felsinea; dello stesso architetto era l'oratorio annesso, eretto nel 1601 e andato distrutto nell'Ottocento. La facciata odierna risale alla fine del XVII secolo.\nCon le leggi eversive post-unitarie la chiesa fu confiscata dallo Stato italiano ed in seguito restituita all'autorit\u00e0 ecclesiastica con regio decreto del 16 ottobre 1940.\nDal 1985 la chiesa \u00e8 sede del titolo cardinalizio dei Santi Giovanni Evangelista e Petronio. Dal 19 novembre 2016 il titolare \u00e8 il cardinale Baltazar Enrique Porras Cardozo.\nDescrizione.\nLa facciata \u00e8 tripartita da paraste con capitelli corinzi e culmina con un timpano triangolare, spezzato nella parte inferiore da una grande finestra.\nL'interno \u00e8 a pianta a croce greca con un braccio allungato nella zona dell'abside; la chiesa primitiva invece era a tre navate.\nNella controfacciata si pu\u00f2 ammirare una cantoria seicentesca in legno decorato; inoltre vi \u00e8 collocato il \"monumento funebre di Bonifacio Pasi, patrizio bolognese, e del figlio Pietro\", entrambi morti nel 1571 nella battaglia di Lepanto. Questo monumento si trovava nella primitiva sede dell'arciconfraternita, la chiesa di San Giovanni Calibita, sull'isola Tiberina, ed in seguito qui trasferito. Lapidi sepolcrali si trovano poi distribuite in tutta la chiesa: si tratta di notabili bolognesi e membri dell'arciconfraternita, tra cui si ricordano il vescovo Taddeo Sarti, Alfonso Ercolani, Silvio Antonio Ranuzzi e Galeazzo Sforza Volta.\nTre sono gli altari della chiesa: due laterali e l'altare maggiore. Nell'altare di destra \u00e8 posta una tela di Francesco Gessi, raffigurante la \"Morte di San Giuseppe\". Qui era collocata anche la tomba dello scultore bolognese Alessandro Algardi, andata distrutta. L'altare di sinistra \u00e8 dedicato ad una santa bolognese, Caterina de' Vigri, canonizzata da papa Clemente XI nel 1712; il quadro primitivo dedicato alla santa, opera di Giovan Gioseffo Dal Sole, \u00e8 andato disperso, mentre ora vi si trova un'opera anonima raffigurante il \"Corpo mummificato della santa in trono\".\nAll'altare maggiore, ultimato con tutte le decorazioni nel 1696, vi era l'opera pi\u00f9 importante della chiesa, il quadro del Domenichino rappresentante la \"Vergine fra i santi titolari\", opera che fino al 1953 si trovava nella pinacoteca di Brera a Milano e che ora si pu\u00f2 ammirare nella Galleria nazionale d'arte antica di Palazzo Barberini a Roma. Al suo posto, dalla met\u00e0 circa dell'Ottocento, vi \u00e8 un quadro di autore ignoto, la \"Madonna col Bambino e Santi\".\nNei pennacchi della volta sono dipinte le \"Virt\u00f9 cardinali\" attribuite a Pompeo Aldrovandini."}
{"id": "1838833", "revid": "1699816", "url": "https://it.wikipedia.org/wiki?curid=1838833", "title": "Episodi di SpongeBob (sesta stagione)", "text": "La sesta stagione di \"SpongeBob\" \u00e8 andata in onda negli Stati Uniti d'America dal 3 marzo 2008 al 5 luglio 2010. In Italia \u00e8 stata trasmessa in prima assoluta dal 28 dicembre 2009 al 17 novembre 2010 su Italia 1, fatta eccezione per l'episodio \"SpongeBob e la Grande Onda\", andato in onda in prima assoluta il 18 aprile 2009 su Nickelodeon. Dal 2011 e il 2012 \u00e8 andato in onda anche su Boing e Super!.\nCasa eleganza.\nGuardando il suo programma preferito, \"House Fancy\" (in italiano \"Casa Eleganza\"), Squiddi si accorge che Squilliam ha una casa decisamente migliore della sua. Perci\u00f2, colto dalla rabbia, lo sfida a chi ha la casa pi\u00f9 bella. Quindi Squiddi si fa aiutare da SpongeBob, che per\u00f2 distrugge la casa. Nonostante ci\u00f2 Squiddi diventa il campione di \"Casa Eleganza\", perch\u00e9 distruggendo la casa SpongeBob ha ricreato uno stile primitivo.\nIl complesso musicale.\nPlankton evade di prigione, e come sempre vuole rubare la ricetta segreta del Krabby Patty. Per farlo usa una copertura e fonda un gruppo musicale insieme con SpongeBob, Patrick e Squiddi. Durante le prove, comunque, viene scoperto e condotto in prigione, dove il quartetto continua le prove.\nPazzo per un penny.\nMr. Krab, mentre sta facendo la spesa, vede SpongeBob che raccoglie un penny per strada e allora decide a tutti costi di prenderselo. Dopo diversi tentativi infruttuosi, entra di nascosto a casa di SpongeBob per prenderlo. La spugna lo vede e gli dice che non era un penny, ma una gomma da masticare alla menta piperita. Mr. Krab se ne va e SpongeBob lascia Gary a giocare con la gomma, ma, dopo aver introdotto un po' di saliva nella \"gomma\", si scopre che in realt\u00e0 \u00e8 una banconota da 500$. Alla fine della puntata si vede Mr. Krab scavare attorno alla casa di SpongeBob, perch\u00e9 crede che la spugna abbia sotterrato il penny l\u00ec.\nLa patente nautica.\nLa signora Puff avverte i suoi studenti che il giorno dopo, invece di andare a scuola, andranno a visitare il museo della nautica. SpongeBob cerca di studiare la storia della nautica dai primordi, cos\u00ec da far colpo sulla signora Puff e poter aver finalmente la patente nautica. SpongeBob finisce di leggere il libro un minuto prima che il bus arrivi e, durante il viaggio, comincia a fare una serie di domande alla signora Puff, senza permetterle di rispondere. Arrivati al museo, SpongeBob \"sostituisce\" la signora Puff spiegando ai suoi compagni tutto ci\u00f2 che si trova nel museo. Finita la visita, SpongeBob attiva i motori della \"nave-museo\", rischiando di distruggere Bikini Bottom. SpongeBob allora esegue una manovra mai effettuata prima perch\u00e9 troppo difficile: la spugna ci riesce e la signora Puff \u00e8 pronta a consegnargli la patente. Quando SpongeBob sta per avere la patente, un addetto dice che non era SpongeBob a trasportare la nave, ma lui per portarla in porto per manutenzione. La signora Puff strappa quindi la patente nautica davanti agli occhi del ragazzo, che rimane avvilito. L'addetto decide di offrire a SpongeBob un gelato, ma la spugna, per spegnere le luci nella nave, finisce per ribaltarla.\nSpongicus.\nPlankton distrugge il Chum Bucket per costruirgli sopra un colosseo, dove si potr\u00e0 assistere alla lotta mortale dei gladiatori gratuitamente. Tutti vanno a vedere lo spettacolo, lasciando il Krusty Krab vuoto; Mr. Krab propone di andarlo a vedere perch\u00e9 pensa che ci sia qualcosa sotto. Patrick sar\u00e0 il gladiatore che dovr\u00e0 lottare contro il leone marino e SpongeBob, preoccupato per l'amico, decide di introdursi nell'arena per salvarlo. Plankton nel frattempo obbliga tutti a comprare i suoi Chumstick a 10$ ciascuno, pena la fine precoce dello spettacolo. SpongeBob lancia via le salsicce che attraggono il leone marino su Plankton, che rischia di essere mangiato dalla bestia. Alla fine tutto torna alla normalit\u00e0 e il leone marino diventa il nuovo esperto finanziario del Krusty Krab, che obbliga i clienti a comprare i Krabby Patty a 10$ l'uno.\nLa sinfonia.\nSquiddi vede che davanti a casa sua hanno montato un cartello pubblicitario, che dice che il giorno dopo ci sar\u00e0 un'esposizione di sinfonie scritte da musicisti sconosciuti. Squiddi cerca di scrivere la sua opera, ma viene disturbato da SpongeBob e Patrick. Squiddi li butta fuori di casa, ma, nel farlo, Patrick si rompe il sedere. Quindi SpongeBob cerca di curarlo, provocando per\u00f2 urla e rumori che disturbano Squiddi. Nonostante ci\u00f2, Squiddi riesce a finire la sinfonia, ma, al momento dell'esibizione, si accorge di aver compreso nella sua sinfonia i rumori emessi da SpongeBob e Patrick. Alla fine, per\u00f2, riesce a essere acclamato dal pubblico, venendo considerato un genio musicale.\nNon normale.\nSpongeBob corre come un pazzo per la casa, perch\u00e9 crede che occorra dimostrare l'allegria per la nuova giornata. Squiddi allora gli dice che ci\u00f2 che sta facendo non \u00e8 normale, esattamente come lui. SpongeBob cerca di capire come si diventa normali e cambia totalmente: niente lentiggini, niente pori e pelle perfettamente liscia. Dopo un po', SpongeBob incomincia a non essere apprezzato n\u00e9 dal suo migliore amico, n\u00e9 da Mr. Krab e neanche da Squiddi (il primo ad averlo apprezzato nella sua \"nuova forma\"). Dopo aver perso amici e lavoro, SpongeBob cerca di ridiventare anormale facendosi aiutare da Patrick; SpongeBob non ci riesce, ma, vedendo Squiddi diventato \"normale\", si ritrasforma nello \"SpongeBob anormale\" di sempre.\nLa sparizione.\nSpongeBob scopre che tutti quanti a Bikini Bottom sono scomparsi e che \u00e8 rimasto da solo. La solitudine lo far\u00e0 letteralmente impazzire di tristezza, al punto da imitare i propri amici scomparsi e di diventare amico di una barca-mobile. Arriva poi un bus con tutti gli abitanti scomparsi che gli rivelano l'adesione alla \"Giornata Nazionale No-SpongeBob\" (a cui pure Patrick partecipa) e gli spiegano che in questo giorno si allontanano da lui per rilassarsi dal fastidioso tram tram e per \"dedicargli la giornata\" (ballare sulla cenere di una sua statua di legno incenerita). Alla fine, sar\u00e0 Patrick a restare da solo.\nLa spina.\nSpongeBob, mentre lavora perfettamente al Krusty Krab, scivola su della maionese, e si pianta una scheggia di legno nel pollice. Prova in ogni modo di rimuoverla, ma nulla. Temendo che Mr. Krab possa rispedirlo a casa in convalescenza per la cosa, SpongeBob chiede a Patrick di aiutarlo, ma egli peggiora le cose infettando la ferita e facendo gonfiare a dismisura il pollice. Mr. Krab comunque vede il pollice infermo e rimuove la spina, facendo sgonfiare il pollice. Krab decide di concedere a SpongeBob la mutua per via dell'infortunio; sentendo ci\u00f2 Squiddi si ferisce apposta, solo per scoprire che il suo turno \u00e8 finito e che non avr\u00e0 la mutua.\nIl flauto fischiante.\nSpongeBob e Patrick infastidiscono Squiddi con i loro flauti a coulisse. Squiddi cerca in tutti i modi di seminare i due, ma essi lo raggiungono e infine lo coinvolgono nel gioco. Solo che poi ci prende un po' troppo la mano facendo infuriare i cittadini che vogliono fargliela pagare. Alla fine Squiddi ruba un camion con cui precipita gi\u00f9 da un burrone, venendo ricoverato all'ospedale, dove SpongeBob e Patrick decidono di continuare a suonare i loro flauti.\nVivere alla grande.\nSpongeBob e Patrick ammirano il carattere temerario e sprezzante del pericolo di Larry l'Aragosta. Patrick a un certo punto decide di cominciare a vivere \"come il grande Larry\", ma diventa irresponsabilmente spericolato al punto di mettere in pericolo la sua vita (e quella di SpongeBob) per sentire il brivido di un po' di adrenalina. Egli fa innervosire un gruppo di motociclisti, che prende a inseguire infuriato Patrick e SpongeBob; quest'ultimo sente una particolare endorfine durante la fuga, e ora SpongeBob cerca eccessivamente il pericolo. Larry stesso interviene per fermarli, ma \u00e8 troppo tardi. I tre finiscono ricoverati in ospedale, e quando SpongeBob li esorta un'altra volta a vivere \"come il grande Larry\", Larry lo insegue fuori dall'edificio infuriato.\nL'abbronzatura.\nSpongeBob e Patrick vogliono partecipare alla festa in spiaggia del leone marino Craig, per\u00f2 potranno partecipare solo se perfettamente abbronzati. Cos\u00ec, Patrick mette a punto un lettino solare, diventando super-abbronzato e attirando le ragazze. SpongeBob entra nel lettino per abbronzarsi, solo che Patrick si dimentica di tirarlo fuori, e cos\u00ec SpongeBob diventa pallido e rinsecchito. I due vanno a prendere un gelato e allora Patrick opta per nascondere la pelle sbiadita di SpongeBob con dello sciroppo al caramello. I due amici vanno alla festa, solo che, sotto le lampade, lo sciroppo si secca e SpongeBob viene scoperto. Craig comunque riconosce che \u00e8 per via \"dell'abbronzatura suprema\" che SpongeBob \u00e8 stato \"sbiancato dal sole\", perci\u00f2, anzich\u00e9 insultarlo, tutti lo elogiano per questo. Infine tutti quanti si abbronzano talmente da polverizzarsi.\nIl gigante.\nSquiddi cerca di fare rinvigorire le alghe con il suo spray per la ricrescita delle alghe. Nel tentativo di fare delle \"buone azioni\", SpongeBob e Patrick potano le alghe di Squiddi e lo fanno diventare gigantesco con il suo stesso spray. Squiddi-gigante viene considerato dagli abitanti di Bikini Bottom un mostro cattivo, finch\u00e9 un bambino dice che Squiddi potrebbe essere buono, allorch\u00e9 il calamaro gigante decide di fare un sacco di buone azioni per gli abitanti. Sfortunatamente non dice \"salute\" a un pesce che starnutisce e cos\u00ec i cittadini lo credono come un mostro senza un cuore gentile. SpongeBob e Patrick si accorgono che la loro \"buona azione\" ha finito per rovinare la vita di Squiddi, e cos\u00ec decidono di costruire per lui un clarinetto gigante dal suono divino, ma, mentre lo suona, ritorna alle sue normali dimensioni, non potendolo pi\u00f9 suonare. Squiddi per\u00f2 \u00e8 ancora arrabbiato con SpongeBob e Patrick, visto che hanno distrutto la sua aiuola di alghe per creare il clarinetto gigante in alga-pesta.\nIl naso nuovo.\nSquiddi torna a casa dopo essere stato dal fioraio; mentre annusa, vede che SpongeBob e Patrick annusano i suoi fiori. Il polipo non capisce per\u00f2 che senso abbia che Patrick annusi i suoi fiori, visto che non ha un naso. SpongeBob allora consiglia a Patrick di farsene mettere uno chirurgicamente. Dopo avere tolto le bende, Patrick prova il suo nuovo naso, ma capisce che, oltre ai profumi, ci sono anche delle puzze e quindi va su tutte le furie e decide di liberare la citt\u00e0 dai cattivi odori. Mr. Krab, Squiddi e Sandy sono irritati da questo comportamento di Patrick e decidono di fargliela pagare; SpongeBob invece dice che la colpa non \u00e8 di Patrick, ma del suo naso, quindi decidono di creare un odore talmente puzzolente da fare staccare il naso dalla sua faccia. Durante il funerale per il naso, si vede che Patrick si \u00e8 fatto mettere chirurgicamente due orecchie da elefante.\nL'ingrediente segreto.\nMr. Krab ordina a SpongeBob di ritirare in massima segretezza l'ingrediente segreto del Krabby Patty e minaccia di licenziarlo in tronco se dovesse succedere qualcosa all'ingrediente. SpongeBob ritira la valigetta che dovrebbe contenere la boccetta, ma al rientro al Krusty Krab l'ingrediente \u00e8 sparito. SpongeBob e Patrick decidono quindi di indagare per scoprire chi ha rubato l'ingrediente, ma tutti quanti (Plankton, Sandy, Gary e Squiddi) risultano innocenti. SpongeBob scopre infine che, per evitare di spendere dei soldi, a rubarlo \u00e8 stato lo stesso Mr. Krab. Come punizione, il meschino granchio, completamente immobilizzato da due poliziotti (che gli tengono spalancati gli occhi stile \"Arancia meccanica\"), urlando e dimenandosi disperato, viene condannato a vedere SpongeBob distribuire Krabby Patty gratuitamente.\nUn cliente per Plankton.\nPlankton \u00e8 stanco che nessuno venga mai a mangiare nel suo ristorante, finch\u00e9 un certo Nat non viene al Chum Bucket per mangiare uno dei suoi Chumstick, che apparentemente trova deliziosi. Mr. Krab, non riuscendo proprio a capacitarsene, decide quindi di provare ad attirare Nat con varie tattiche, tutte fallaci. Prova a ricreare il Chum di Plankton, per\u00f2 Nat se ne accorge e se ne va. Allora Krab decide di rubare la ricetta (dando luogo a uno scambio di ruoli tra lui e Plankton), ma Plankton lo scopre e lo intrappola. Arriva Nat, con grande supplizio di Krab, che per\u00f2 butta addosso i soldi a Karen, dicendole che non \u00e8 pi\u00f9 disposto a continuare la messinscena, mentre, piegato in due dal dolore, viene portato dal medico per una terza lavanda gastrica. Karen aveva infatti assoldato Nat per mangiare il cibo di Plankton affinch\u00e9 egli smettesse di lamentarsi e probabilmente, di rubare la ricetta. Per Plankton questa rivelazione \u00e8 un colpo basso, e incomincia a piangere disperato, mentre Krab, ancora immobilizzato, si gode la scena.\nCompagni di scuola.\nSpongeBob disturba Squiddi, costringendolo a scappare con la barca e attirando cos\u00ec l'attenzione di un poliziotto addetto al controllo del traffico. L'agente obbliga Squiddi a frequentare per un giorno la scuola nautica della signora Puff dove si trova SpongeBob. A causa di SpongeBob, Squiddi viene picchiato e, completamente ingessato, non riesce a completare il test costringendolo a frequentare per un altro giorno la scuola nautica. A peggiorare le cose, SpongeBob sar\u00e0 ancora presente, dal momento che neanche lui ha completato il test.\nIl giornale.\nMr. Krab capisce che con un giornale una persona pu\u00f2 guadagnare molti soldi. Allora decide di montare una stampatrice per permettere a SpongeBob di stampare il \"Krabby Chronicle\". Mr. Krab vede che le storie che scrive SpongeBob non sono molto interessanti, cos\u00ec decide di fargli scrivere storie inventate, che per\u00f2 danneggiano gli abitanti. SpongeBob vede le vite delle persone rovinate con i suoi occhi, e cos\u00ec decide di scrivere una storia vera su Mr. Krab, dicendo che il granchio sfrutta i suoi dipendenti e li paga soltanto pochi penny per scrivere storie inventate sugli abitanti, facendo infuriare tutti. Alla fine Mr. Krab perde tutti i soldi incassati e decide di fotocopiarli con la stampatrice, vedendo che una storia che aveva scritto su Patrick (cio\u00e8 che egli ha sposato un palo) era vera.\nIl pigiama party.\nPerla organizza un pigiama party con le sue amiche, ma il padre non le permette neanche di ordinare la pizza. Cos\u00ec la ragazza lo butta fuori di casa e Mr. Krab \u00e8 costretto ad andare da SpongeBob. Mr. Krab chiede a SpongeBob cosa fanno le ragazze nei pigiama party e la spugna gli risponde facendogli vedere il film horror della serata \"L'attacco zombie al pigiama party\", dove si vedono le ragazze che invitano i ragazzi e distruggono la casa. Mr. Krab ordina a SpongeBob di infiltrarsi al pigiama party di Perla per vedere cosa combinano (pena il licenziamento). Dopo vari tentativi falliti, SpongeBob chiede a Perla di farlo partecipare al pigiama party e la ragazza decide di ammetterlo a una condizione: dimostrare di essere divertente in 10 secondi. Perla lo chiude nella cantina del chinotto del padre, dove SpongeBob lo assaggia diventando gigantesco. Perla continua a guardare il film con le sue amiche, che non sono per niente spaventate, almeno finch\u00e9 vedono SpongeBob sbucare fuori dalla cantina. Credendo che sia uno zombie, impazziscono dalla paura distruggendo la casa. Perla si arrabbia con il padre (colpevole di aver fatto infiltrare SpongeBob nel pigiama party) e lo costringe a organizzare una festa molto costosa, senza nemmeno permettergli di partecipare.\nIl concorso di bellezza.\nSpongeBob iscrive Gary a un concorso di bellezza. Per sbaragliare la concorrenza, SpongeBob agghinda fin troppo la lumaca, che per\u00f2 alla fine si ribella e, con le altre lumache, attua una sommossa. SpongeBob capisce allora come si sentono le lumache e proclama un commovente discorso. Alla fine il premio viene assegnato proprio a SpongeBob, solo che \u00e8 per Patrick (dal momento che si \u00e8 finto animale da compagnia).\nSpongeBob e la Grande Onda.\nIn una giornata estremamente afosa, Mr. Krab decide di vendere i Krabby Patty con SpongeBob e Squiddi sulla spiaggia di Goo Lagoon a cavallo di una tavola da surf. Sfortunatamente si scontrano contro un'onda, cavalcata da Sandy, e naufragano su varie isolette, separandosi. Mr. Krab resta solo con la sua amata cassa e s'imbatte nell'Olandese Volante che vorrebbe condurlo nell'armadietto di Davy Jones (come in \"La rinascita\", stagione 3) perch\u00e9 Krab gli ha fatto cadere la spesa, ma, ironicamente, a finirci \u00e8 proprio il vecchio fantasma. Sandy nel frattempo sull'isola costruisce un elicottero per tornare indietro, non vedendo l'ora di rivedere SpongeBob e tutti gli altri. Quanto a SpongeBob, Patrick e Squiddi, i tre incontrano un gruppo di strampalati surfisti che dicono loro che solo imparando a surfare potranno fare ritorno a casa. I tre si rivolgono a JKL, surfista tanto attraente quanto talentuoso, di poche parole e ottimo suonatore di bonghi. Durante una tempesta, JKL, salito su un tempio nelle vicinanze, rivela che una volta ogni mille anni i pianeti si allineano per creare l'onda pi\u00f9 grande e pi\u00f9 violenta di tutte: la Grande Onda, che i tre dovranno cavalcare, altrimenti resteranno bloccati sull'isola, per sempre. E quel che \u00e8 peggio, uno di loro non potr\u00e0 tornare a casa perch\u00e9 sar\u00e0 vittima sacrificale dell'onda. Tuttavia, mentre i tre cavalcano l'onda con un mare burrascoso, JKL si sacrifica per la loro salvezza. Credendo che JKL sia morto, SpongeBob suona i suoi bonghi in sua memoria. Il trio, con Mr. Krab, finalmente torna a Bikini Bottom, nella spiaggia di Goo Lagoon, dove vengono accolti festosamente da Sandy e gli altri. JKL, ancora vivo, arriva e, dopo aver dato a Krab la sua amata cassa, smarritasi fra le onde, tutti quanti ballano e fanno festa.\nSoldi che vanno e vengono.\nSpongeBob trova una perla nel campo di meduse e, credendo sia una palla da pallavolo, ci gioca con Patrick. Un perito di gioielli per\u00f2 la vede e colma SpongeBob fino all'orlo di soldi per ottenerla. SpongeBob si diverte vivendo da riccone, per\u00f2 continua a buttare i soldi invitando per lo pi\u00f9 sconosciuti ricchi come lui. Patrick gli dice che andando avanti cos\u00ec non gli rimarr\u00e0 pi\u00f9 un soldo, e infatti si ritrova senza pi\u00f9 niente. SpongeBob, imparata la lezione, dice che se il denaro gli fa dimenticare che Patrick \u00e8 suo amico non vuole pi\u00f9 esser ricco. Patrick per\u00f2 trova un diamante, dandoci l'impressione che la storia ricomincier\u00e0.\nI ragazzi del coro.\nSquiddi si prepara per esibirsi al coro maschile di Bikini Bottom, per\u00f2 viene continuamente disturbato da SpongeBob che vorrebbe giocare con lui poich\u00e9 Patrick non c'\u00e8. Squiddi infine, stufo, lo lega a un albero, ma SpongeBob arriva nella chiesa dove canta il coro e, cantando magistralmente \"Figaro\", ottiene la parte di solista del coro. SpongeBob accetta solo se trovano una parte anche per Squiddi, la quale \u00e8 voltargli le pagine mentre canta.\nEvviva il wrestling.\nIn palio per un incontro di wrestling c'\u00e8 un'immensa fortuna. E naturalmente, Mr. Krab prende la palla al balzo e iscrive SpongeBob e Patrick come sfidanti dei campioni in carica, due wrestler tosti e minacciosi. Quando sembra che i due non abbiano possibilit\u00e0 contro due tipi tosti, Patrick ricorda degli allenamenti per i glutei di ferro e riesce quindi a sbaragliarli. I due decidono di spendere la somma ricevuta in un nuovo campo di wrestling, con grande delusione di Krab.\nLa carta della collezione.\nSpongeBob cerca la \"Super Rara Platino Carta Parlante N\u00ba 54\" di Waterman &amp; Supervista, ma non riesce a trovarla, per\u00f2 Patrick la trova. SpongeBob gli raccomanda di fare attenzione alla carta, ma l'ottusa stella di mare continua a fare azioni pericolose che potrebbero distruggerla. Infine, con il grasso del Krabby Patty, Patrick finisce con distruggere la carta. SpongeBob \u00e8 disperato, per\u00f2 Patrick ha molte altre carte come quella, e una la user\u00e0 per scassinare la serratura della sua roccia.\nCari Vichinghi.\nSpongeBob, dopo aver visto che Mr. Krab ha indetto una promozione in cui si pu\u00f2 ricevere un cappello da vichingo, vuole sapere chi sono i Vichinghi. Ed ecco che l'occasione gli si presenta quando questi Vichinghi portano lui e Squiddi sulla loro nave. Dopo che il solito Squiddi ha da ridire su una loro usanza, egli rischia di venire catapultato in mare, ma ci sono problemi pi\u00f9 grossi: c'\u00e8 una falla nello scafo. Fortunatamente SpongeBob interviene riparando la falla col suo corpo spugnoso. Infine lui e Squiddi vengono riportati indietro.\nNiente bugie.\nSpongeBob vorrebbe andare a farsi autografare il nuovo libro di Waterman &amp; Supervista dai due anziani eroi in persona, ma sfortunatamente in quel momento lui deve andare alla scuola di guida. Durante la lezione, SpongeBob deve andare in bagno; la signora Puff allora gli affida la chiave del bagno raccomandandogli di riportarla indietro o saranno guai. SpongeBob ne approfitta per andare alla convention. Per\u00f2, sulla strada del ritorno, viene coinvolto prima in una bizzarra battuta di caccia di meduse, poi nell'acquisto di un cono gelato, e in seguito in una partita di badminton. In quel frangente, un giocatore viene arrestato da due agenti per possesso di chewing gum, probabilmente rubati, a forma di pesce. Un suo amico spiega a SpongeBob che ha cominciato a darsi al crimine marinando la scuola. SpongeBob, non volendo diventare come lui, corre per tornare a scuola guida, ma cade in un pozzo di catrame. Determinato a tornare a scuola guida, SpongeBob esce dal pozzo e arriva con la chiave. Arrivato l\u00ec assiste all'arresto della signora Puff, poich\u00e9 ha marinato una chiamata a una giuria popolare. Prima di essere portata via, l'insegnante ricorda a SpongeBob di non marinare mai, e questi promette di non marinarla \"mai pi\u00f9\". La Puff si complimenta brevemente con SpongeBob, finch\u00e9 non si sofferma, perplessa e un po' irritata, su quel \"mai pi\u00f9\", poco prima di essere portata via.\nIl nonno pirata.\nMr. Krab \u00e8 disperato perch\u00e9 Nonno Redbeard, suo nonno pirata, verr\u00e0 a far visita al suo \"vascello\". La famiglia di Krab \u00e8 composta perlopi\u00f9 da pirati, e il nonno voleva che il nipote diventasse pirata anche lui: guai se il nonno dovesse scoprire la verit\u00e0. Krab decide allora di trasformare il Krusty Krab in un vascello pirata ad hoc, con tanto di ciurma, timone e cannoni. Tuttavia, con l'inefficacia della ciurma, il cannone di cartapesta e gli spruzzi finti, Redbeard si accorge presto che \u00e8 tutta una messinscena, allora Krab confessa che non \u00e8 un pirata, bens\u00ec il proprietario di un ristorante. Tuttavia il nonno confida a Krab che i prezzi astronomici che applica agli articoli lo rendono un autentico pirata al 100%. Infine Redbeard scappa col bottino di Krab.\nLa loggia degli adepti.\nSquiddi \u00e8 felice perch\u00e9 quella sera ha un incontro segreto in una loggia cefalopodica, purtroppo per\u00f2 SpongeBob e Patrick lo seguono e, a causa della loro presenza, Squiddi viene scacciato dalla loggia. Dopo aver provato a farlo entrare nella loro loggia, tramite un rito dove una medusa ti pizzica la lingua, SpongeBob e Patrick riescono a farlo riammettere nel club travestendosi da calzino gigante che minaccia l'antro. Sfortunatamente, i cefalopodi si accorgono che dentro al calzino gigante c'erano SpongeBob e Patrick, e dunque Squiddi viene nuovamente scacciato dalla loggia.\nLa visita.\nSpongeBob vorrebbe che Squiddi lo venisse a trovare a casa sua, ma questi non metterebbe mai piede nella sua \"stamberga\". SpongeBob decide quindi di ricreare l'interno della casa di Squiddi, prendendo il suo aspirapolvere per attirarlo. Squiddi \u00e8 sconvolto da come SpongeBob abbia ricopiato minuziosamente ogni singolo dettaglio della casa del vicino. Egli riprende l'aspirapolvere e cerca di uscire dalla casa di SpongeBob, quando si accorge dell'indicibile: casa sua \u00e8 andata a fuoco perch\u00e9 ha dimenticato nel forno lo sformato. E quando SpongeBob lo invita a stare con lui per la notte, Squiddi diventa letteralmente pazzo. Infine SpongeBob e Gary dormono fuori e Squiddi nella replica di casa sua.\nI pantaloni nuovi.\nSpongeBob deve lavare i suoi pantaloni, perci\u00f2 li mette in lavatrice. Nel frattempo, Patrick chiama SpongeBob per fargli sentire per quanto tempo riesce a fare una pernacchia. SpongeBob dice a Gary di mettere i pantaloni nell'asciugatrice, ma Patrick continua a fare la pernacchia fino a sera e i suoi pantaloni si restringono troppo. SpongeBob va in negozio per chiedere altri pantaloni quadrati ma il negozio non ne ha e allora SpongeBob prende un altro paio di pantaloni identici agli originali, ma diversi nella forma, infatti questi sono rotondi. SpongeBob torna a casa, ma Patrick gli impedisce di entrare perch\u00e9 non lo riconosce dicendo che SpongeBob SquarePants se ne \u00e8 andato. SpongeBob decide di incominciare una nuova vita come SpongeBob RoundPants; il giorno dopo va al Krusty Krab per fare domanda di lavoro ma Mr. Krab gli dice di mettersi a lavorare. SpongeBob vuole imparare come lavorare da Squiddi che gli mostra un comportamento maleducato nei confronti dei clienti. Mr. Krab domanda a SpongeBob come mai si comporti cos\u00ec e il ragazzo-spugna gli spiega che Patrick non lo considera SpongeBob SquarePants perch\u00e9 non ha i pantaloni quadrati e che quindi non pu\u00f2 vivere la sua normale vita cos\u00ec gli consiglia di toglierli riprendendo la sua vita.\nSupereroi per un giorno.\nWaterman &amp; Supervista devono partecipare a un torneo di shuffleboarding, ma poco prima si infortunano. Decidono perci\u00f2 di affidare questo compito a SpongeBob e a Patrick, dando loro un costume di Waterman e uno di Supervista con la raccomandazione di restituirli immediatamente dopo il torneo. Sfortunatamente, dopo il torneo, SpongeBob e Patrick disobbediscono e, volendo fare gli \"eroi\", finiscono per esagerare, imprigionando tante persone senza motivo. Quindi, dopo aver restituito i costumi ai veri supereroi, questi ultimi vengono inseguiti da una folla inferocita.\nIl professore Squiddi.\nSquiddi, dopo avere visto lo spettacolo del suo rivale Squilliam, origlia che la direttrice di una famosa scuola di musica cerca Squilliam per farlo diventare un professore molto famoso. Squiddi si finge Squilliam e va alla sua prima lezione; purtroppo arrivano SpongeBob e Patrick, che, dopo avere visto il ticchettio del metronomo, entrano in una specie di trance. Dopo avere ripreso i sensi, SpongeBob e Patrick fanno smascherare Squiddi, che viene arrestato per essersi spacciato per una persona famosa.\nAnimaletti pestiferi.\nSpongeBob e Patrick distruggono per errore il nido di un vermicello; allora pensano di accudirlo, ma Gary lo scaccia. E in pi\u00f9 ha anche avuto dei piccoli. SpongeBob non sa a chi rivolgersi per affidarli, e cos\u00ec Mr. Krab decide di gestire la cosa a modo suo.\nIl computer va in tilt.\nKaren lascia Plankton. Cos\u00ec questi costruisce, perch\u00e9 lo aiutino col furto della formula segreta, un esercito di robot da combinare insieme, venendo per\u00f2 sconfitto. Alla fine Karen torna con Plankton.\nIl credulone.\nMr. Krab si spezza un'unghia e lascia il Krusty Krab nelle mani di SpongeBob. Questi viene per\u00f2 convinto da Squiddi con varie assurdit\u00e0, e alla fine il Krusty Krab diventa un vero e proprio immondezzaio. Krab ritorna e risistema le cose, ma, nel farlo, si spezza ancora l'unghia.\nTroppi impegni.\nSpongeBob si offre per essere la cavia del nuovo esperimento di Sandy sulla sua macchina clonatrice per la sera, ma deve anche aiutare Mr. Krab a costruire un telescopio e festeggiare con Patrick il suo compleanno, tutti allo stesso tempo, cos\u00ec si ritrova a correre per tutti i posti, facendo le cose di fretta e venendo inseguito da tutti nudo all'Albero di Sandy, dove gli altri cominciano a discutere. La spugna spiega di avere troppi impegni messi insieme, ma non voleva deludere nessuno dei suoi amici, per cui non poteva rifiutare. Mr. Krab e Patrick, preoccupati per lui, gli dicono che avrebbe potuto dirlo, e Sandy, per risolvere il problema, lo clona con il suo macchinario.\nIl cappello di lavoro.\nPatrick \u00e8 triste perch\u00e9 vorrebbe anche lui un berretto da lavoro come quello che SpongeBob indossa quando va al lavoro al Krusty Krab. Dopo aver fallito vari impieghi assegnatogli, egli perde l'equilibrio e sbatte la faccia. Rimanendone un cliente particolarmente attratto, Mr. Krab decide di sfruttare la cosa a proprio vantaggio per trarne del profitto. SpongeBob \u00e8 indignato perch\u00e9 la cosa sta danneggiando Patrick, oltre proprio a umiliarlo: infatti Krab allestisce uno spettacolo dove lui continua a cadere. A un certo punto per\u00f2 non cade, perch\u00e9 si scopre che era il cappello che gli faceva perdere l'equilibrio. E quando Squiddi glielo rimette, cadono ambedue sui ricci di mare. I clienti svuotano le tasche di Krab, il quale licenzia Patrick seduta stante, perci\u00f2 niente pi\u00f9 berretto. Ma SpongeBob decide di prestargli il suo, dicendogli che potr\u00e0 averlo ogni volta che vorr\u00e0.\nIl negozio di giocattoli.\nSpongeBob e Patrick si annoiano. Tuttavia scoprono che sta per aprire un nuovo, fantastico negozio di giocattoli. Quando apre, i due si gettano subito nella mischia, fino a quando non chiude. Patrick non vuole andarsene e convince SpongeBob a nascondersi per rimanere pi\u00f9 a lungo nel negozio. Solo che finiscono proprio per rimanerci bloccati e per giunta senza luci. SpongeBob e Patrick, terrorizzati, credono che i giocattoli del negozio siano mostri cattivi che vogliono attaccarli, e dunque passano al contrattacco. E quando il giorno dopo il negozio riapre, i due ne escono terrorizzati e con gli occhi rossi.\nLa guerra dei castelli di sabbia.\nSpongeBob e Patrick vanno in spiaggia, dove decidono di sfidarsi a chi costruisce il castello di sabbia pi\u00f9 grande. Successivamente, la sfida si tramuta in una vera e propria guerra. Alla fine, dopo essersi scontrati, i due decidono di fare la pace, ma quando il bagnino li obbliga a riordinare il disastro che hanno causato, si sfidano a chi riordina per primo la spiaggia.\nSOS Guscio.\nSpongeBob rompe il guscio di Gary e, dopo avere visto delle pubblicit\u00e0 che vendono gusci a prezzi inauditi, vede la pubblicit\u00e0 de \"L'Emporio di Jack Furioso\" che vende i suoi gusci a prezzi stracciati. Tuttavia, finisce per rompere tutti i gusci del negozio e, alle strette, chiede aiuto a Mr. Krab che d\u00e0 il suo rivestimento a Gary, permettendogli di avere un guscio. Quella notte, SpongeBob ricambia il favore al suo capo dandogli una coperta per scaldarsi dopo la muta.\nUno slogan da sballo.\nPlankton decide di inventare uno slogan accattivante per attirare clienti: \"Il Chum \u00e8 carburante metabolico\", ma non ne attira nemmeno uno. Patrick gli suggerisce \"Il Chum \u00e8 uno sballo\", e da quel momento tutti accorrono per mangiare al Chum Bucket. Mr. Krab e SpongeBob cercano di riportare le cose come prima, per\u00f2 tutti i clienti se ne vanno dopo che Plankton li insulta chiamandoli dei \"deficienti con il cervello in pappa\". Patrick inoltre si dimette come suo consulente.\nUn regalo col cuore.\n\u00c8 l'anniversario di matrimonio di Plankton e Karen, che ha un regalo speciale per lui, e, infatti, andando al Krusty Krab, compra un Krabby Patty e, analizzandolo, prende la formula. Plankton la vuole avere per incominciare a prepararli, ma Karen vuole il suo regalo. Il copepode, facendosi aiutare da SpongeBob e Patrick, ignari di cosa vorrebbe ottenere, canta una serenata che fa commuovere Karen, la quale, felice del regalo, scarica la ricetta del Krabby Patty. SpongeBob cerca di impedirlo, ma senza successo. Karen, proprio quando la ricetta \u00e8 scaricata, fa fuoriuscire delle lacrime reali che mandano in cortocircuito il sistema, cos\u00ec Plankton non ottiene ci\u00f2 che desiderava.\nMemorie dal freezer.\nParte 1.\nA Encino, California, Patchy il pirata sta preparando uno show appositamente per SpongeBob, il quale (essendo un personaggio di un cartone e dunque immaginario) non \u00e8 presente. Patchy esce dagli studi e si mette a cercarlo.\nNel frattempo, al Krusty Krab, Mr. Krab, Squiddi e SpongeBob celebrano il 117\u00ba successo del locale sui loschi tentativi di Plankton, che dall'altra parte celebra il triste anniversario della sua perenne disfatta. Incoraggiato da Karen, tuttavia, non si d\u00e0 per vinto e intende riprovarci per risalire alla ricetta segreta del Krabby Patty. SpongeBob decora il locale usando Krabby Patty come palloncini, salse, tovaglioli e nastri rosa, mentre Patrick \u00e8 la nuova guardia: a lui il compito di monitorare che Plankton non venga a interrompere i festeggiamenti con i suoi loschi piani. A un certo punto, il quartetto decide di tirare fuori un'enorme statua raffigurante un Krabby Patty scolpita nel ghiaccio dalla cella frigorifera del ristorante, soltanto che la porta si chiude dietro di loro, intrappolandoli all'interno della cella frigorifera. Cercano di scappare attraverso i condotti dell'aria del ristorante, ma invece rimangono bloccati l\u00ec e, cercando di uscire, ne sfondano uno, finendo tuttavia in un altro condotto.\nParte 2.\nPatchy il pirata cerca SpongeBob per tutto l'oceano nella speranza di ritrovarlo, venendo per\u00f2 inghiottito da una balena. All'interno della pancia dell'animale, Patchy mostra un primo episodio di SpongeBob (che \u00e8 una parodia dei vecchi corti di Topolino) e come sarebbe la serie se egli non fosse il protagonista bens\u00ec Squiddi, Patrick e Krab. La sua cinepresa si guasta e il fumo fa in modo che la balena starnutisca e butti fuori Patchy con lo sfiatatoio facendolo precipitare nello studio. Svenuto, sogna di incontrare SpongeBob in carne e ossa, quando si sveglia incontra tutte le celebrit\u00e0 del cast che gli dicono che pu\u00f2 vedere SpongeBob ovunque, facendogli tuttavia perdere nuovamente i sensi.\nIntanto, Plankton, camminando lungo i condotti dell'aria cos\u00ec come SpongeBob, Patrick, Squiddi e Mr. Krab, s'imbatte in essi, che nel mentre ingannano il tempo lasciandosi andare a ricordi di vario tipo. Nel frattempo, i clienti, stufi di aspettare, se ne vanno, facendo disperare tutti tranne SpongeBob. Dopo essere riuscito a sfondare il condotto liberandoli tutti, SpongeBob canta una canzone lodando il Krusty Krab (sulle note del tradizionale canto natalizio tedesco \"O Tannenbaum\"), riportando tutti indietro. Si possono cos\u00ec finalmente riprendere i festeggiamenti, e Plankton viene allontanato da Krab che, essendo di buonumore per la festa, si limita a farlo volare via nel cielo gonfiandolo come un palloncino. SpongeBob, mentre cucina, augura al Krusty Krab un felice 117\u00ba anniversario, per poi emettere la sua risata.\nChiusi in un ananas.\nSpongeBob e Patrick ascoltano alla televisione che \u00e8 previsto un violento uragano. Nel barricare la porta disturbano Squiddi, che, venuto a protestare, rimane bloccato in casa di SpongeBob assieme a questi e Patrick per tutto l'uragano. SpongeBob e Patrick cercano dunque di ingannare il tempo facendo varie attivit\u00e0, che per\u00f2 irritano Squiddi, il quale decide perci\u00f2 di inventare un gioco in cui non devono superare una linea di confine tracciata da Squiddi con un gessetto in corrispondenza della camera da letto di SpongeBob. Quando lui \"oltrepassa la linea\" per prendere del cibo, SpongeBob tenta di fermarlo, ma invano. I tre lottano per il cibo comportandosi come bestie, finch\u00e9 non se ne accorgono e si vergognano, chiedendosi se un piccolo tornado basti per farli comportare come animali selvaggi. Il tornado sembra placarsi e Squiddi si precipita fuori dalla casa di SpongeBob, ma ora l'edificio-ananas \u00e8 stato innalzato dall'uragano: Squiddi precipita a terra e incolpa il tizio del meteo.\nLe caverne lucenti.\nPlankton scopre che Mr. Krab tiene la formula segreta sotto il Krusty Krab, e cos\u00ec scava sottoterra, scoprendo delle magnifiche caverne lucenti. Per rovinare Krab e i suoi affari, Plankton attira clienti a vedere le grotte, allestendo un ristorante sotterraneo. Krab per\u00f2 non vuole dargliela vinta e scava anche lui sottoterra per riprendersi i clienti. Continuando a scavare, Krab e Plankton finiscono intrappolati sottoterra, dove giurano di terminare la loro rivalit\u00e0. SpongeBob li libera, ma Plankton si rimangia il patto, finendo per\u00f2 con intrappolare tutti quanti nel Krusty Krab disceso sottoterra.\nLa ribellione di Tritone.\nRe Nettuno sta per compiere 5000 anni, ma questi non riesce a divertirsi, nemmeno alla festa allestita in suo onore al Krusty Krab con 5000 Krabby Patty preparati da SpongeBob, perch\u00e9 pensa alla grandissima divergenza con suo figlio Tritone. Infatti, egli sembra pi\u00f9 interessato al mondo umano che al divenire una divinit\u00e0 come il padre, che, per questo, lo rinchiuse in una gabbia di correzione situata in un'isola sospesa nel cielo. Saputa la cosa, SpongeBob decide di andare a prendere Tritone, convincendolo ad andare per appianare i dissapori con Nettuno. Tuttavia il giovane \u00e8 in collera con il padre e, dopo essere stato liberato e aver raggiunto Bikini Bottom, intrappola Nettuno in una gabbia dorata e si mette a radere al suolo la citt\u00e0. Dopo essere stato liberato, Nettuno vede che Tritone ha imparato finalmente a usare correttamente i poteri delle divinit\u00e0 ed, essendo quello che voleva da lui fin dal principio, lo abbraccia fiero di lui e finalmente i due riescono a riappacificarsi. Nettuno se ne va col figlio sulla sua carrozza regale, dicendo che \"se non fosse stato per SpongeBob tutto questo non sarebbe accaduto\" e dunque ringraziandolo di tutto. Solo che questo coster\u00e0, a lui e a Patrick, l'ira degli abitanti della citt\u00e0 rasa al suolo, che incominciano a inseguire i due infuriati."}
{"id": "1838834", "revid": "161374", "url": "https://it.wikipedia.org/wiki?curid=1838834", "title": "M2 Bradley", "text": ""}
{"id": "1838843", "revid": "486946", "url": "https://it.wikipedia.org/wiki?curid=1838843", "title": "Grande Raccordo Anulare di Roma", "text": ""}
{"id": "1838845", "revid": "16961154", "url": "https://it.wikipedia.org/wiki?curid=1838845", "title": "Daniela Hantukova", "text": ""}
{"id": "1838846", "revid": "2193355", "url": "https://it.wikipedia.org/wiki?curid=1838846", "title": "Transcodifica", "text": "In informatica, la transcodifica \u00e8 un'operazione in cui si trasforma un documento con una certa codifica in un documento con una codifica diversa (ad esempio per convertire un documento con set di caratteri UTF-8 in un documento con set di caratteri ASCII, oppure convertire un documento XML in un documento HTML). La conversione dei dati pu\u00f2 avvenire sia durante le operazioni su file (operazioni file - &gt;file) che al volo (ad esempio durante l'importazione o l'esportazione di dati o durante le operazioni tramite pipeline).\nIl termine viene utilizzato anche in caso di migrazione o integrazione di software gestionali, per rapportare tabelle che contengono le stesse informazioni ma con codici diversi (Es. Tabella codici di pagamento, tabella codici agente, ecc.)."}
{"id": "1838849", "revid": "1543377", "url": "https://it.wikipedia.org/wiki?curid=1838849", "title": "Gangrena di Fournier", "text": "La gangrena di Fournier \u00e8 una forma di fascite necrotizzante, una grave infezione dei tessuti molli che colpisce gli organi genitali esterni maschili.\n\u00c8 detta anche \"gangrena idiopatica dello scroto\", \"gangrena scrotale streptococcica\", \"flemmone perineale\".\nStoria.\nLa sindrome \u00e8 stata descritta per la prima volta nel 1764, da Baurienne, come una gangrena dei tessuti molli dei genitali maschili, da cause ignote e dalla rapida progressione ed estensione. La gangrena deve il suo nome al dermatologo francese Jean-Alfred Fournier (1832-1914), che ne present\u00f2 un caso in un giovane uomo durante una lezione clinica nel 1883. \nEpidemiologia.\nBench\u00e9 nella letteratura medica mondiale siano stati descritti non pi\u00f9 di 600 casi dal 1996 al 2006, la gangrena di Fournier \u00e8 un evento non rarissimo e si manifesta soprattutto come una complicanza del diabete mellito scompensato in pazienti anziani maschi, in alcolisti, in individui malnutriti o negli immunodepressi. Tra gli altri fattori predisponenti la malattia sono annoverati anche un intervento chirurgico recente nella sede dell'infezione (per esempio la circoncisione o l'ernioraffia), i traumi locali, la parafimosi, gli stravasi periuretrali di urina e le infezioni perianali e perirettali. Occasionalmente \u00e8 stata descritta una forma simile di gangrena dei genitali anche in donne.\nEziologia.\nL'infezione pu\u00f2 essere causata da un unico germe, e in tal caso di solito il responsabile \u00e8 \"Streptococcus pyogenes\", ma nella maggior parte dei casi l'eziologia dell'infezione \u00e8 polimicrobica, da germi aerobi e anaerobi, con una decisa prevalenza degli anaerobi, come si pu\u00f2 intuire dal tipico odore fetido e penetrante che esala dai tessuti infetti, inconfondibile per chi l'abbia conosciuto anche una volta sola. Tra i germi pi\u00f9 comunemente isolati in tali casi si segnalano gli enterococchi, \"Escherichia coli\", \"Klebsiella spp.\" e, tra gli anaerobi, gli streptococchi microaerofili, i clostridi, \"Bacteroides spp.\", \"Fusobacterium spp\".\nPatogenesi.\nLa gangrena di Fournier \u00e8 una fascite necrotizzante, cio\u00e8 un'infiammazione delle fasce, che separano gli strati dei tegumenti, che provoca necrosi dei tessuti: l'infezione pu\u00f2 rimanere confinata allo scroto o estendersi e coinvolgere il perineo, il pene e la parete addominale. Nei casi che originano dai genitali, la porta d'entrata dei germi \u00e8 verosimilmente una soluzione di continuo a livello della fascia di Buck del pene; l'infezione si estende seguendo la fascia scrotale e peniena del dartos, poi segue la fascia di Colles del perineo, e successivamente la fascia di Scarpa della parete addominale anteriore. Tipicamente l'infezione risparmia i testicoli.\nClinica.\nLa malattia di solito all'inizio si presenta come una cellulite dei tessuti vicini alla porta d'entrata; poi compaiono l'edema, l'eritema e il dolore. Se la malattia progredisce compaiono la febbre e i segni di tossicit\u00e0 sistemica. La tumefazione dello scroto aumenta rapidamente, la cute assume un colore rosso cupo e compare il tipico crepitio della gangrena gassosa, causato dalla raccolta, nei tessuti infetti, del gas prodotto dal metabolismo anaerobico dei germi. Nel giro di poche ore l'infiammazione si pu\u00f2 estendere a tutta la parete addominale e pu\u00f2 portare al decesso il paziente.\nDiagnosi.\nLa diagnosi \u00e8 clinica poich\u00e9 la presentazione della malattia \u00e8 tipica. Se si incidono i tessuti infiammati e non si avverte resistenza alla specillazione, la diagnosi di fascite necrotizzante \u00e8 verosimile; se necessario si pu\u00f2 eseguire un esame istologico su sezione di tessuto congelata. Un esame microscopico diretto dei tessuti, dopo colorazione di Gram consente di determinare in modo grossolano l'eziologia batterica (streptococcica, da clostridi o polimicrobica).\nTrattamento.\nLa gangrena di Fournier \u00e8 un'emergenza urologica che richiede l'immediata instaurazione di una terapia antibiotica endovenosa, di una terapia di sostegno del circolo sanguigno con infusione di fluidi e un rapido sbrigliamento chirurgico per l'eliminazione dei tessuti necrotici.\nIn associazione alla terapia chirurgica e antibiotica, recentemente \u00e8 stata introdotta la terapia iperbarica con ossigeno, che riossigena i tessuti sofferenti arrestando la necrosi, inibisce la crescita dei germi anaerobi e stimola la funzione battericida dei granulociti neutrofili.\nPrognosi.\nMalgrado un pronto trattamento antibiotico e chirurgico, il tasso di mortalit\u00e0 della malattia resta alto, intorno al 40%, e pu\u00f2 raggiungere il 78% se al momento del ricovero il paziente presenta gi\u00e0 uno stato settico."}
{"id": "1838851", "revid": "58775", "url": "https://it.wikipedia.org/wiki?curid=1838851", "title": "Cross compiler", "text": ""}
{"id": "1838852", "revid": "174925", "url": "https://it.wikipedia.org/wiki?curid=1838852", "title": "Risorgimento giuridico", "text": ""}
{"id": "1838853", "revid": "599013", "url": "https://it.wikipedia.org/wiki?curid=1838853", "title": "Harry Carson", "text": "Carriera professionistica.\nHarry Carson inizi\u00f2 a giocare a football americano ad alto livello alla South Carolina State University, dove non manc\u00f2 una sola partita nei quattro anni universitari, divenendo il primo atleta della Mid-Eastern Athletic Conference ad essere premiato come miglior giocatore difensivo dell'anno per due stagioni consecutive.\nCarson venne scelto al quarto giro del Draft NFL 1976 dai New York Giants, squadra con la quale avrebbe trascorso tutta la sua carriera lunga 13 stagioni.\nPalmar\u00e8s.\nDurante la carriera di Harry Carson, i New York Giants non furono spesso tra le pretendenti al titolo, tranne nella stagione 1986, quando giunsero a disputare il Super Bowl XXI ed a vincerlo contro i Denver Broncos.\nTra i riconoscimenti a livello individuale, si ricordano:\nStatistiche.\nHarry Carson realizz\u00f2 nel 1986 l'unico touchdown della sua carriera sull'unico passaggio che abbia mai ricevuto, della lunghezza di 13 yard."}
{"id": "1838860", "revid": "81195", "url": "https://it.wikipedia.org/wiki?curid=1838860", "title": "Dissociatore molecolare", "text": ""}
{"id": "1838861", "revid": "161374", "url": "https://it.wikipedia.org/wiki?curid=1838861", "title": "San Biagio Vescovo e Martire", "text": ""}
{"id": "1838864", "revid": "181699", "url": "https://it.wikipedia.org/wiki?curid=1838864", "title": "Legazione di Velletri", "text": ""}
{"id": "1838865", "revid": "827882", "url": "https://it.wikipedia.org/wiki?curid=1838865", "title": "Teophile Gautier", "text": ""}
{"id": "1838878", "revid": "124514314", "url": "https://it.wikipedia.org/wiki?curid=1838878", "title": "Sa\u0161a Kaun", "text": "Carriera.\nKaun incomincia la carriera di cestista con la squadra dell'Universit\u00e0 di Kansas, i Kansas Jayhawks. Nei quattro anni ai Jayhawks vince il titolo NCAA 2008. Dopo l'esperienza al college, con cifre eccellenti per i pochi minuti che gioca (poco pi\u00f9 di 17 minuti a partita), viene ingaggiato da una delle migliori squadre del suo paese, il CSKA Mosca.\nAl draft NBA 2008 \u00e8 stato selezionato come 26\u00aa scelta del secondo giro (56\u00aa assoluta) dai Seattle SuperSonics. I suoi diritti sono successivamente stati girati ai Cleveland Cavaliers; tuttavia Kaun \u00e8 rimasto a giocare in Europa.\nL'8 giugno 2015, a soli 30 anni, annuncia il ritiro, ma pochi giorni dopo smentisce il ritiro, affermando di non voler pi\u00f9 giocare in Europa sperando in un contratto da parte dei Cleveland Cavaliers, o comunque di una squadra NBA. Firma successivamente un contratto di due anni proprio con i Cavs. Dopo aver vinto il titolo NBA, il 23 luglio 2016 annuncia il ritiro ufficiale a causa di persistenti problemi alle caviglie."}
{"id": "1838883", "revid": "92723", "url": "https://it.wikipedia.org/wiki?curid=1838883", "title": "Sur\u017eik", "text": "Il sur\u017eik (, che alla lettera significa \"farina o pane fatto di cereali misti\", ad esempio segale e frumento) \u00e8 un linguaggio misto o dialetto usato da una larga parte della popolazione ucraina. \u00c8 un misto di ucraino e russo in cui il vocabolario russo \u00e8 combinato con la grammatica e la pronuncia ucraina.\nIl lessico varia molto con il luogo, il livello di istruzione, le esperienze personali, la residenza cittadina o rurale e il luogo d'origine. L'influenza del lessico e della fonetica russa cresce verso est e verso sud, e attorno alle grandi citt\u00e0 dove si parla russo, come a Kiev, Donec'k, Charkiv, Luhans'k e specialmente in Crimea, dove la maggioranza della popolazione usa il russo standard. Un sur\u017eik con meno influenze russe si parla nelle zone rurali lontane dai centri urbani dell'Ucraina occidentale.\nNon \u00e8 semplice stabilire il grado di mescolamento delle due lingue a causa dell'origine comune e della divaricazione, pi\u00f9 accelerata negli ultimi tempi, delle due lingue.\nIl Sur\u017eik \u00e8 spesso usato per ottenere un effetto comico nelle arti: vedi ad esempio i testi di Les' Poderv\"jans'kyj (attore ed autore satirico) e il repertorio della pop-star Vjerka Serdju\u010dka. Il gruppo punk-rock \"Braty Hadjukiny\" canta molte delle sue canzoni in Sur\u017eik per sottolineare la semplicit\u00e0 contadina dei suoi personaggi.\nCi sono altri casi di linguaggi misti con l'ucraino nel mondo: il Trasianka, ucraino misto al bielorusso, e l'ucraino canadese, un dialetto parlato dagli ucraini della diaspora in Canada basato sul dialetto galiziano del XIX e XX secolo poich\u00e9 molti migranti verso il Canada provenivano da Galizia e Bucovina.\nIl sur\u017eik come questione etno-politica.\nCiascun ucraino oggi parla uno dei molti dialetti regionali dell'ucraino. Il russo, lingua malvista dalla popolazione dell'ovest del Paese, esercita influenza nel sud e nell'est dell'Ucraina. I dialetti locali dell'Ucraina dell'ovest contengono elementi della lingua polacca.\nDurante il periodo sovietico, l'uso dell'ucraino declin\u00f2 specialmente a seguito della politica di russificazione che fu pi\u00f9 intensa fra gli anni '30 e i primi anni '80; per questo, al di l\u00e0 dei dialetti, un buon numero di ucraini ha una conoscenza del russo formale migliore di quella dell'ucraino formale.\nDopo l'indipendenza, avvenuta nel 1991, l'ucraino \u00e8 per costituzione la lingua ufficiale dell'Ucraina, negli uffici pubblici come nelle scuole."}
{"id": "1838885", "revid": "281779", "url": "https://it.wikipedia.org/wiki?curid=1838885", "title": "Dromocrona", "text": "In geofisica, la dromocrona (dal greco \"dromos\" corsa e \"cronos\" tempo) \u00e8 il diagramma spazio-tempo che indica i tempi di arrivo delle onde sismiche rifratte, che risulta da una investigazione del sottosuolo con la tecnica di sismica a rifrazione.\nLa pendenza del primo tratto di retta \u00e8 l'inverso della velocit\u00e0 del primo strato (onda diretta), la pendenza del secondo tratto \u00e8 l'inverso della velocit\u00e0 del secondo strato (onda rifratta) e cos\u00ec via. Quando gli strati nel sottosuolo non sono paralleli ma inclinati si generano le dromocrone coniugate date dalle velocit\u00e0 apparenti. Conoscendo alcuni parametri si risale alla velocit\u00e0 effettiva dell'intervallo roccioso investigato."}
{"id": "1838886", "revid": "125201858", "url": "https://it.wikipedia.org/wiki?curid=1838886", "title": "Marta Marzotto", "text": "Biografia.\nLe umili origini.\nMarta nasce povera: \u00e8 figlia di Guerrino Vacondio, un casellante delle ferrovie, e di Alma Spadoni, una mondina, nacque a Borzano di Albinea e visse i primi tre anni della sua vita affidata alle suore di Reggio Emilia in un brefotrofio. Registrata dalle religiose all'anagrafe come Carla Iarri, fu successivamente chiamata Marta Vacondio quando si ricongiunse con i genitori. Trasferitasi a Mortara, in Lomellina, cominci\u00f2 a lavorare giovanissima, dapprima come mondina, poi come apprendista sarta e in seguito come modella presso la sartoria delle sorelle Aguzzi, di Milano. Sfil\u00f2 anche come mannequin presso l'atelier di alta moda dello stilista Vincenzo Ferdinandi a Roma e pos\u00f2 per la famosa rivista Marie Claire. A soli 15 anni Marta Marzotto faceva la pendolare per sfilare, lavorava 11 ore al giorno ed era corteggiatissima. Proprio nell'ambiente della moda, all'inizio degli anni cinquanta, conobbe Umberto Marzotto, comproprietario dell'omonima industria tessile. Dopo due anni di fidanzamento i due si sposarono il 18 dicembre 1954 e dalla loro unione nacquero cinque figli, Paola (nata nel 1955, madre di Beatrice e Carlo Borromeo, riconosciuti dal padre, Carlo Ferdinando Borromeo Arese Taverna), Annalisa (nata nel 1957 e venuta a mancare nel 1989, per fibrosi cistica), Vittorio Emanuele (nato nel 1960), Maria Diamante (nata nel 1963) e Matteo (nato nel 1966). Negli anni di matrimonio Marta \u00e8 innamorata e sopporta i tradimenti del marito, ma inizia a cercare qualcosa di pi\u00f9 per se stessa, qualcosa che vada oltre le mura domestiche.\nLa regina dei salotti.\nIn una vacanza a Roma verso la fine degli anni '60, Marta Marzotto fa un incontro che le cambier\u00e0 la vita: in un salotto frequentato dall'\u00c9lite romana conosce il pittore Renato Guttuso. Lui inizia a corteggiarla e le scrive una miriade di lettere, ben presto la Marzotto cede e si lascia trasportare da questo amore travolgente, pur senza mai lasciare il marito. In questo periodo rifiorisce, inizia a frequentare i circoli mondani e intellettuali di Roma e Milano, circondandosi di menti illustri e personaggi passati alla storia. Guttuso ne fece la sua musa e la rappresent\u00f2 in molte opere, ad esempio nella serie delle Cartoline, un insieme di 37 disegni e tecniche miste (pubblicate dalla casa editrice Archinto nel volume \"Le Cartoline di Renato Guttuso\"). \u00e8 proprio lui a ribattezzarla con il famoso soprannome \"La Nuvola Bionda\", per la sua leggerezza d'animo. Sempre in questi anni la Marzotto torna a dedicarsi alla moda, questa volta per\u00f2 come stilista: disegna due linee di abbigliamento e poi si dedica alla creazione di gioielli. La sua popolarit\u00e0 cresce sempre di pi\u00f9, e diventa ospite fissa di salotti privati e televisivi. Hanno frequentato il suo salotto romano, affacciato in piazza di Spagna, personalit\u00e0 come: Moravia, Dario Bellezza, Sandro Penna, Alberto Arbasino. Il rapporto con Guttuso cess\u00f2 improvvisamente dopo circa venti anni. Nel 1976 conobbe Lucio Magri: avr\u00e0 anche con lui una relazione importante, durata dieci anni, sempre all'oscuro del marito e per qualche tempo anche all'oscuro di Guttuso. Magri \u00e8 stato l'unico uomo di cui la Marzotto ha parlato con un minimo di rancore.\nNel 1986 Marta perde tutti i suoi amori: divorzia dal consorte Marzotto e chiude definitivamente con Magri e Guttuso. Nello stesso anno Marta Marzotto, che conserva il cognome del marito anche dopo la fine del matrimonio, scrive due libri: \"Il successo dell'eccesso\" e, in seguito, \"Una finestra su Piazza di Spagna.\" Si \u00e8 sempre dedicata alla beneficenza e alle cause umanitarie, in particolare ha finanziato diversi artisti e la ricerca contro la fibrosi cistica, malattia che le ha strappato la sua secondogenita.\nGli ultimi anni.\nNel 2006 la Marzotto \u00e8 stata accusata, insieme allo stampatore Paolo Paoli, di aver riprodotto 700 serigrafie di Guttuso senza averne il diritto, accusa portata avanti dal figlio adottivo del pittore e per cui ha rischiato otto mesi di reclusione e una multa di 800 euro. La Marzotto \u00e8 stata poi ritenuta innocente perch\u00e9 il reato non sussiste. In occasione dei suoi ottant'anni le \u00e8 stata dedicata una mostra a Palazzo Morando di Milano, all'interno del Museo della Moda, Costume e Immagine.\nIl 29 luglio 2016 dopo una breve malattia, muore a Milano presso la Casa di Cura \"La Madonnina\": a darne l'annuncio la nipote Beatrice Borromeo. La cerimonia di commiato \u00e8 stata celebrata da don Davide Banzato a Milano il 1\u00ba agosto 2016 presso la Chiesa dei francescani minori di Sant'Angelo. La salma di Marta Marzotto \u00e8 tornata in Veneto nella tomba di famiglia. Presenti al funerale oltre alla famiglia e ai figli, anche il cognato Riccardo, la showgirl Valeria Marini, la stilista Anna Molinari, la modella Afef, la regista Andr\u00e9e Ruth Shammah, Lele Mora, Emilio Fede, lo chef Gianfranco Vissani, nonch\u00e9 il flautista Andrea Griminelli che ha animato la funzione liturgica.\nNella cultura popolare.\nMarta Marzotto \u00e8 stata un personaggio noto nella sua vita, ammirata come fashion icon per il suo stile unico e particolarissimo. Non passava mai inosservata, sfoggiando Lunghi caftani coloratissimi, colbacchi di pelo viola e di tinte vivaci, ventagli, scialli di velluto e gioielli. Sinonimo di spirito e libert\u00e0, la Marzotto \u00e8 ricordata come una regina dei salotti sempre curiosa e che amava circondarsi di personalit\u00e0 interessanti e carismatiche almeno quanto lei, artisti, politici e menti brillanti, come Alberto Moravia, Salvatore Quasimodo e Leonardo Sciascia. \nMarta Marzotto \u00e8 stata pi\u00f9 volte definita la \"prima influencer italiana\"."}
{"id": "1838893", "revid": "79968", "url": "https://it.wikipedia.org/wiki?curid=1838893", "title": "2G", "text": "In telecomunicazioni 2G \u00e8 un'abbreviazione usata nell'ambito della telefonia cellulare per indicare le tecnologie di seconda generazione. Esse sono state lanciate commercialmente nel 1991 con l'introduzione dello standard GSM da parte della compagnia finlandese Radiolinja (ora parte di Elisa).\nLa differenza principale fra le reti di prima e quelle di seconda generazione \u00e8 che queste ultime sono completamente digitali. Fra i principali benefici che hanno introdotto vi sono:\nDescrizione.\nTecnologie di seconda generazione.\nIl GSM \u00e8 la tecnologia di seconda generazione che ha riscosso il maggior successo: nata in Europa e usata in tutto il mondo, serve oltre l'80% degli utenti di telefonia mobile.\nAltri standard sono:\nCaratteristiche.\nLe tecniche di autenticazione e crittografia introdotte con le tecnologie di seconda generazione riducono le frodi, impedendo la clonazione dei telefoni, e prevengono le intercettazioni da parte di persone non autorizzate: con le tecnologie di prima generazione era possibile trasferire l'identit\u00e0 di un telefono a un altro in modo da far addebitare le proprie chiamate ad altri e non era particolarmente difficile origliare le conversazioni altrui.\nL'uso di segnali digitali fra i telefoni e le stazioni radio base incrementa la capacit\u00e0 del sistema poich\u00e9 il segnale vocale pu\u00f2 essere compresso pi\u00f9 efficientemente rispetto a quello analogico; ci\u00f2 permette la condivisione della banda da parte di un numero maggiore di chiamate. Sempre grazie alla trasmissione digitale, la potenza necessaria per le trasmissioni \u00e8 minore, quindi la durata delle batterie \u00e8 maggiore, e la qualit\u00e0 del suono pu\u00f2 risultare migliorata.\nInfine l'uso del digitale ha favorito l'introduzione di servizi dati, come fax, SMS, resi poi disponibili anche su telefoni di prima generazione, e WAP.\nQuesta tecnologia opera sulle frequenze 850, 900, 1800 e 1900 MHz.\nEvoluzioni.\nEsistono alcune tecnologie intermedie fra la seconda e la terza generazione, identificate comunemente come 2,5G (\"generazione 2 e mezzo\") e 2,75G (\"generazione due e tre quarti\").\n2,5G.\nIl termine 2,5G \u00e8 usato per classificare lo standard GPRS (General Packet Radio Service), evoluzione del GSM che migliora il supporto per la trasmissione dati introducendo la commutazione di pacchetto.\n2,75G.\n2,75G \u00e8 invece usato per identificare l'EDGE (Enhanced Data rates for GSM Evolution), evoluzione del GPRS che consente maggiori velocit\u00e0."}
{"id": "1838896", "revid": "767487", "url": "https://it.wikipedia.org/wiki?curid=1838896", "title": "Sismica a rifrazione", "text": "Vanno sotto il nome di sismica a rifrazione una serie di tecniche utilizzate nel ramo della geofisica che consente di interpretare la stratigrafia del sottosuolo, basate sul principio fisico del fenomeno della rifrazione totale di un'onda sismica che incide su una discontinuit\u00e0 individuata fra due corpi rocciosi aventi propriet\u00e0 meccaniche diverse (\"orizzonte rifrattorio\").\nL'unica condizione per eseguire studi di sismica a rifrazione \u00e8 che la successione rocciosa da investigare sia caratterizzata da velocit\u00e0 sismiche crescenti all'aumentare della profondit\u00e0: in questo caso si possono valutare fino a 4 o 5 orizzonti rifrattori differenti.\nIl metodo di sismica a rifrazione si basa sul principio che quando un'onda sismica (Onda P e/o Onda S) incide su una superficie attraverso la quale c'\u00e8 un contrasto di velocit\u00e0, la direzione di viaggio di quell'onda cambia quando entra nel nuovo mezzo.\nSulla superficie si posizionano i geofoni ad una certa distanza dalla sorgente sismica (esplosione). I geofono situati vicino alla sorgente rilevano prima l'onda diretta che arriva viaggiando alla velocit\u00e0 del primo strato, mentre quelli pi\u00f9 lontani rilevano prima le onde rifratte che viaggiano a velocit\u00e0 pi\u00f9 elevata.\nConoscendo i tempi di primo arrivo e la distanza geofono-sorgente, tramite l'analisi delle dromocrone si pu\u00f2 determinare la velocit\u00e0 dei vari strati, e da qui produrre una stratigrafia sismica ed infine risalire alle formazioni che compongono la serie investigata nel sottosuolo."}
{"id": "1838900", "revid": "7336", "url": "https://it.wikipedia.org/wiki?curid=1838900", "title": "Earnings before tax", "text": ""}
{"id": "1838901", "revid": "16961904", "url": "https://it.wikipedia.org/wiki?curid=1838901", "title": "Joseph Goebbles", "text": ""}
{"id": "1838902", "revid": "404449", "url": "https://it.wikipedia.org/wiki?curid=1838902", "title": "Chiesa di Santa Lucia (Batignano)", "text": ""}
{"id": "1838905", "revid": "547992", "url": "https://it.wikipedia.org/wiki?curid=1838905", "title": "Acheo (generale)", "text": "Biografia.\nAcheo era cugino e generale del sovrano seleucide Antioco III: suo padre Andromaco era infatti il fratello di Laodice II, moglie di Seleuco II e madre di Antioco III. Acheo spos\u00f2 Laodice del Ponto, figlia del re del Ponto, Mitridate II.\nIn qualit\u00e0 di generale seleucide, Acheo accompagn\u00f2 Seleuco III, figlio di Callinico, nella sua campagna al di l\u00e0 del monte Tauro contro il re di Pergamo Attalo I: Seleuco fu assassinato da alcuni suoi uomini e Acheo, bench\u00e9 potesse prendere il potere facilmente, rest\u00f2 leale alla dinastia seleucide vendicando Seleuco.\nNel 223 a.C., Antioco III, succeduto a Seleuco III, nomin\u00f2 Acheo comandante di tutta l'Asia minore al di qua del Tauro, e il generale riconquist\u00f2 tutti i distretti strappati da Attalo ai Seleucidi. Quando un ministro di Antioco, Ermeia, accus\u00f2 falsamente Acheo di progettare una ribellione, Acheo decise di difendersi assumendo il titolo di re e governando su tutta l'Asia minore al di qua del Tauro. Fin quando Antioco fu impegnato nella guerra contro Tolomeo IV non pot\u00e9 affrontare Acheo, ma quando la pace tra i due imperi ellenistici fu firmata, Antioco pass\u00f2 il Tauro (216 a.C.), si alle\u00f2 con Attalo, e conquist\u00f2 tutti i domini di Acheo in una sola campagna. Acheo riusc\u00ec a resistere per due anni assediato nella cittadella di Sardi, ma alla fine cadde nelle mani di Antioco per il tradimento di Bolis, inviato dal ministro di Tolomeo Sosibio per salvare Acheo, che lo consegn\u00f2 nelle mani del sovrano seleucide, il quale ne ordin\u00f2 l'immediata esecuzione."}
{"id": "1838906", "revid": "287204", "url": "https://it.wikipedia.org/wiki?curid=1838906", "title": "Mandarino (linguistica)", "text": ""}
{"id": "1838911", "revid": "56620", "url": "https://it.wikipedia.org/wiki?curid=1838911", "title": "Cronache del bordo", "text": "Cronache del Bordo (\"Stormchaser\") \u00e8 il sequel del libro \"Cronache di Boscofondo\" di Paul Stewart e Chris Riddell. Sono stati successivamente pubblicati il sequel \"Cronache di Santafrasso\" e il prequel \"Cronache dell'Ombra\", sempre degli stessi autori.\nTrama.\nDopo aver incontrato suo padre, Quintinius Verginix, Fruscello comincia a fare parte della ciurma della \"Cacciatempeste\". Ha come compagni il divertente Tem, il rude Coccia, l'acuto Lancetto, il puzzolente Babbaleo, il possente Bazzo, il viscido Visciolo, la misteriosa Maugin e il padre. Prima devono portare un carico di ferlegno al villaggio dei troll legnaioli in Boscofondo (e in questa missione Fruscello combina un disastro), poi si fermano da Ma-Ciuffo Piumato, che tiene la per niente sontuosa taverna \"Alla Sanguiquercia\". L\u00ec c'\u00e8 anche un Accademico di Santafrasso, lo Specialista di Luce, che manda Quintinius Verginix e la sua ciurma a cercare dei fulmini solidi (tempesfrasso). Visciolo tradisce il capitano insieme a Babbaleo, ma Bazzo uccide entrambi; per\u00f2 questa perdita di tempo causa una collisione della nave nella quale essa scompare insieme al padre di Fruscello. Il ragazzo si ritrova quindi nella Selva del Crepuscolo con tutti gli altri, anche lo Specialista di Luce, che si \u00e8 rotto il collo. Trovano il Tempesfrasso (e anche un po' di polvofrasso, tempesfrasso macinato), ma nel mentre Tem e Coccia impazziscono e fuggono. Oltre la Selva, c'\u00e8 la Palude. Nella Palude, uno strano essere di nome Scrofola Toglidito vuole uccidere Bazzo e gli altri per prendere dalle loro dita alcuni cristalli di tempesfrasso. Uccide Bazzo, Lancetto e lo Specialista di Luce e ferisce gravemente Maugin, che rivela a Fruscello di essere una Troglo. Allora il figlio di Quintinius Verginix, dopo uno scontro a sangue freddo, fa fuori Scrofola e, insieme a Maugin, rimette a posto una nave pirata volante che era in possesso della creatura, la \"Tagliaventi\". Volano a Citt\u00e0 Bassa, dove Fruscello compra una nave, la \"Ballerina\". Quindi sventa i piani di Vilnix Pompolnius, diventato Supremo Accademico di Santafrasso con l'inganno. Fruscello diventa quindi capitano di una nave volante. Nella sua ciurma ci saranno un Pilotapietra Troglo (Maugin), un goblin testapiatta (il vanitoso Zuccacosta), un acquigliolo (l'imprevedibile Liscaio), un quercerlfo (il felice Spoletta), un quartiermastro umano (il codardo Tortoso Nevicchio), un maciullaio (il triste Bistecca) e un goffolone (il coraggioso Bimbolo). Sotto consiglio di un gigantesco uccello parlante, andranno a cercare il padre di Fruscello, che si \u00e8 perso nella Tempesta Madre, che \u00e8 ora diretta verso Santafrasso.\nPersonaggi principali.\nCiurma della \"Ballerina\".\nNella ciurma della \"Ballerina\" c'\u00e8 anche Maugin.\nSpecie di animali.\nIn questo libro ci sono tante creature magiche e potenti che fanno ridere e che incupiscono.\nGoblin Testapiatta: Babbaleo e Zuccacosta.\nBabbaleo \u00e8 un malvagio essere impetuoso. Pu\u00f2 e deve spaventare il lettore perch\u00e9 \u00e8 una creatura vergognosa e sporca, cattiva, con l'ammutinamento nel profondo del cuore. Zuccacosta parla sempre in modo zelante e una delle poche cose che sa fare \u00e8 vantarsi; ma non c'\u00e8 bisogno di odiarlo, perch\u00e9, bench\u00e9 odioso, \u00e8 un personaggio divertente (che all'inizio sembra cattivo).\nTocgoblin: Sguiscio e Mim.\nSguiscio \u00e8 stupido e non ha niente a che fare con la comunit\u00e0 di tocgoblin che abita nei pressi della Palude. Adora il tempesfrasso e sa che alla base del polvofrasso c'\u00e8 esso. E sa anche che il polvofrasso \u00e8 liquido. Perci\u00f2, quando conosce Tendine, che era assetato, ruba un po' di tempesfrasso e tenta di creare il polvofrasso. E Tendine muore. Mim fa parte della popolazione di tocgoblin che abita nei pressi della Palude. Si fidano di Scrofola, che gli aiuta a pagamento. Ma quando lui si stufa di lei, la uccide (e con lei tutta la sua comunit\u00e0).\nQuercelfi: Lancetto e Spoletta.\nLancetto \u00e8 minuto e potente; ma si lascia indebolire dall'inganno di Scrofola Toglidito; \u00e8 quello ucciso con pi\u00f9 violenza, colpito al cuore con il falcetto da druido dell'orribile creatura. Spoletta ha dei grandi occhi neri e certe cose le percepisce molto facilmente senza di essi. Prima di essere catturato e portato da Sudamarcio, era un trasportatore di carichi pesantissimi alla FTIP (Forza di sTato di vIlnix Pomplnius).\nGoffoloni: Bazzo e Bimbolo.\nBazzo \u00e8 un terribile killer spaventato, guerriero piagnucoloso, assassino assetato di latte. In realt\u00e0 \u00e8 un codardino che usa raramente il proprio coraggio. Ma quando tira fuori il leone che \u00e8 in s\u00e9, \u00e8 pi\u00f9 forte di una possente tigre dai denti a sciabola. Bimbolo \u00e8 altrettanto grosso, timido, muscoloso, pargolo, possente e sentimentale, ma lo \u00e8 di pi\u00f9 sotto tutti i fronti.\nMaciullai. Due fratelli: Tendine e Bistecca.\nTendine \u00e8 un venditore di amuleti scarso e odiato dai troglozucchi che fa una fine orribile, Bistecca \u00e8 sempre triste per la morte del fratello, ma il suo \u00e8 un cuore buono e forte, come dice Liscaio.\nAvventura.\nL'avventura \u00e8 importante in questo libro. I momenti in cui l'avventura \u00e8 pi\u00f9 presente sono, in ordine \"cronologico\":"}
{"id": "1838918", "revid": "26751", "url": "https://it.wikipedia.org/wiki?curid=1838918", "title": "Breaching", "text": ""}
{"id": "1838919", "revid": "287204", "url": "https://it.wikipedia.org/wiki?curid=1838919", "title": "Redemption (album)", "text": ""}
{"id": "1838922", "revid": "767487", "url": "https://it.wikipedia.org/wiki?curid=1838922", "title": "Carlo Lodi", "text": "Nato da Simone Antonio Lodi e Anna Maria Pedretti l'11 febbraio del 1701, indoss\u00f2 l'abito clericale in attesa di andare a studiare lettere. Nel tempo libero, studiava disegno sotto l'insegnamento di Angelo Michele Cavazzoni. \nCopiati un giorno, senza farsi vedere dal maestro, due paesaggi del Calza, li sottopose al giudizio del maestro una volta finiti. Il Cavazzoni not\u00f2 che il giovane Lodi era pi\u00f9 predisposto per il disegno dei paesaggi che per quello delle figure, e lo invit\u00f2 ad approfondire l'aspetto paesaggistico. \nLasciati poi gli studi letterari, pass\u00f2 per otto mesi sotto la direzione di Nunzio Ferraioli (paesaggista bolognese), divenendo un ottimo paesaggista a sua volta.\nA seguito di ci\u00f2, si mise in proprio ed elabor\u00f2 un suo stile personale, che, incontrando il favore del pubblico, gli permise di avere ricevere tante commissioni, divenendo un esponente di spicco della scena barocchetta locale. \nNel 1730 Lodi si spos\u00f2, ma non avr\u00e0 mai figli. Nel 1735 collabora con il Rossi (figurista \u201cdi fiducia\u201d del Lodi fino al 1753, quando il paesaggista si affider\u00e0 al Bertuzzi) alla realizzazione delle tempere nel Salone delle Armi, nel Palazzo Malvezzi, situato a Bologna.\nManda a Roma sei paesi da lui dipinti, al cardinale Valenti Gonzaga, quattro al monsignor Rota, due al cardinale Spinola e quattro grandi pezzi, molto studiati, al conte Gambalunga.\nIn casa Belluzzi ne fece molti altri, alcuni a olio e alcuni a tempera. E lavor\u00f2 ancora in casa Magnani, fece tutti i quadri che si vedono nel refettorio del convento di San Giacomo a parte quello della facciata e fu l'autore di quasi tutti quelli adornano il Palazzo Pepoli a San Lazzaro. \nAltre sue opere si vedono in Casa Lambertini, in Casa Guidalotti, in Casa Scarani, in Casa Bentivogli, in Casa Graffi, in Casa Varnini, in Casa Tondelli, in Casa Boschi.\nNegli ultimi anni della sua vita realizz\u00f2 due quadri, i quali furono regalati alla maest\u00e0 della Regina vedova di Spagna.\nMor\u00ec il 22 aprile del 1765, dopo 22 giorni di malattia."}
{"id": "1838926", "revid": "765341", "url": "https://it.wikipedia.org/wiki?curid=1838926", "title": "Britain crown", "text": "Britain crown \u00e8 una noneta d'oro britannica, fatta coniare da Giacomo VI di Scozia dopo l'accesso al trono d'Inghilterra.\nFu coniata con le stesse caratteristiche in Inghilterra e in Scozia nel periodo 1604 \u2013 1625.\nFa parte di una serie di monete coniate contemporaneamente nei due regni con lo stesso peso e titolo, di cui la pi\u00f9 importante era la \"unite\".\nNei due regni furono battute due versioni con differenze minime.\nStoria.\nNel 1603, alla morte di Elisabetta I d'Inghilterra, Giacomo VI di Scozia, figlio di Maria Stuarda, sal\u00ec al trono inglese. Nella sua figura per la prima volta tutta l'isola ha un unico sovrano.\nCon quest'unione le monete dei due regni divengono simili: i tipi prevalenti sono ora quelli delle monete inglesi e la monete scozzesi si uniformano a quelle.\nDopo l'accesso al trono fu coniata una serie completamente nuova di monete d'oro. Oltre alla britain crown furono coniate \"unite\", doppia corona, \"thistle crown\" e \"half crown\".\nLa \"Britain crown\" scozzese e quella inglese furono coniate contemporaneamente nel periodo 1604-25.\nLe differenze pi\u00f9 rilevanti tra le due monete sono il segno di zecca e la posizione delle armi nello scudo del rovescio: in versione inglese i leopardi d'Inghilterra sono nel I e nel IV quarto ed il leone di Scozia nel II; nella versione scozzese le posizioni sono rovesciate. Il segno di zecca nella versione scozzese \u00e8 il cardo. L'arpa irlandese era sempre nel terzo..\nLe altre differenze sono: la corona scozzese o quella inglese e la zecca di coniazione ed il conseguente segno di zecca.\nLa \"britain crown\" valeva 60 scellini scozzesi (3 sterline scozzesi), e 5 scellini inglesi, il peso era di 38,7 grani con un titolo. 850.\nAnche i valori sono diversi: infatti il rapporto tra la sterlina inglese e quella scozzese \u00e8 di 1/12, che da questo momento rimane fisso.\nNella versione inglese della moneta ai lati della corona che si trova sopra lo stemma ci sono le lettere \"I\" ed \"R\", che mancano nella versione scozzese.\nLa moneta fu coniata anche sotto Carlo I, in due periodi nella prima monetazione (1625-1636) e nella terza monetazione (1637- 1642)\nLa prima volta praticamente era uguale a quella di Giacomo VI, con il nome e le iniziale modificate. Nel 1636 divenne responsabile della zecca di Edimburgo Nicolas Briot e l'anno successivo la moneta fu prodotta meccanicamente con i nuovi macchinari importati da Briot.\nLa \"Britain crown\" di Carlo recava al dritto l'immagine del re volto a sinistra ed al rovescio lo stemma reale con la legenda .\nDopo Carlo I questa moneta non fu pi\u00f9 coniata."}
{"id": "1838932", "revid": "265500", "url": "https://it.wikipedia.org/wiki?curid=1838932", "title": "Errori sistematici", "text": ""}
{"id": "1838934", "revid": "1573940", "url": "https://it.wikipedia.org/wiki?curid=1838934", "title": "Agnodice", "text": "L'aneddoto.\nNata ad Atene, dove era proibito alle donne o agli schiavi studiare medicina, secondo quanto racconta Igino Agnodice decise di travestirsi da uomo per poter divenire allieva di Erofilo, scegliendo come campi d'azione per la sua futura professione l'ostetricia e la ginecologia.\nLe donne della classicit\u00e0 erano abbastanza riluttanti a farsi curare da uomini e proprio per questo motivo spesso morivano tra atroci dolori, soprattutto durante i parti. Anche nei confronti di Agnodice le Ateniesi ebbero pudore, finch\u00e9 lei stessa non confess\u00f2 di essere una donna come loro. Tuttavia, il successo che ebbe in citt\u00e0, dovuto proprio al fatto di essere una donna tra le donne, le suscit\u00f2 la gelosia di molti colleghi uomini, che la citarono davanti all'Areopago, cio\u00e8 al tribunale pi\u00f9 antico di Atene. Qui fu accusata di approfittarsi delle sue pazienti e di corromperle sessualmente. La donna allora rivel\u00f2 all'assemblea il suo sesso. Tuttavia, ci\u00f2 non le bast\u00f2 per uscire indenne dal tribunale: i suoi avversari, infatti, vollero far valere contro di lei un nuovo capo d'accusa, quello di aver violato la legge vigente che non permetteva, come s'\u00e8 detto, alla popolazione femminile di accedere alla professione medica. A liberarla intervenne allora la folla delle donne degli uomini eminenti della citt\u00e0, quelle stesse che lei aveva curato. Esse ottennero che la legge fosse abolita.\nInterpretazione e realt\u00e0 storica.\nAnche se Igino non pu\u00f2 essere considerato fonte storica autorevole, il rapporto della protagonista con Erofilo permetterebbe di datare l'episodio intorno al 300 a.C. In realt\u00e0 il mestiere dell'ostetricia a quei tempi gi\u00e0 esisteva e le donne lo praticavano normalmente. Le testimonianze in nostro possesso stabiliscono, del resto, che le donne gi\u00e0 nel V secolo a.C. potessero diventare medici legalmente e a tutti gli effetti. "}
{"id": "1838936", "revid": "265500", "url": "https://it.wikipedia.org/wiki?curid=1838936", "title": "Errori casuali", "text": ""}
{"id": "1838937", "revid": "72396", "url": "https://it.wikipedia.org/wiki?curid=1838937", "title": "Thomas Hampson (cantante)", "text": "Biografia.\nCresciuto a Spokane, ebbe la sua prima istruzione presso la Eastern Washington University e il Fort Wright College. A diciannove anni avvi\u00f2 la sua carriera professionale grazie a Marietta Coyle, apparendo in \"H\u00e4nsel und Gretel\" di Engelbert Humperdinck.\nIn seguito studi\u00f2 con Martial Singher, Horst G\u00fcnter ed Elisabeth Schwarzkopf, e nel 1980 entr\u00f2 a far parte della Deutsche Oper am Rhein di D\u00fcsseldorf.\nL'incontro con Leonard Bernstein, durante il primo periodo della sua carriera, permise al baritono di acquistare sicurezza nell'interpretare autori come Schubert, Hugo Wolf e Richard Strauss, dedicando a questi numerosi concerti e registrazioni, che includono poi anche Claudio Monteverdi con il \"Vespro della Beata Vergine\", le cantate di Johann Sebastian Bach, gli oratori \"Paulus\" ed \"Elia\" di Felix Mendelssohn, nonch\u00e9 opere di William Turner Walton, Ralph Vaughan Williams, Frederick Delius, Maurice Durufl\u00e9, le operette di Franz Leh\u00e1r e Johann Strauss (figlio), e musical di Cole Porter, Irving Berlin e Leonard Bernstein.\nLa maggior parte di queste registrazioni ha vinto premi distinti, tra i quali il Grammy e il Gramophone Award, il Grand Prix du Disque, l'Edison Prize e l'Echo Klassik.\nGrazie alla sua versatilit\u00e0 e al suo fraseggio inconfondibile, Thomas Hampson ha potuto interpretare opere liriche come \"Don Giovanni\", \"Il barbiere di Siviglia\", \"Guglielmo Tell\", \"Macbeth\", \"Simon Boccanegra\", \"Evgenij Onegin\", facendosi apprezzare in tutti i teatri mondiali quali l'Opera di Zurigo, la Metropolitan Opera di New York, la San Francisco Opera, l'Op\u00e9ra National di Parigi, la Royal Opera House al Covent Garden di Londra, e l'Opera di Stato di Vienna.\nThomas Hampson \u00e8 stato nominato \"Chevalier des Arts et des Lettres\" dalla Royal Academy of Music e decorato con la Medaglia d'Onore austriaca per la Scienza e l'Arte.\nNel 2003, ha fondato la \"Fondazione Hampsong\" dedicata alla promozione dell'arte musicale in America, sostenendo la ricerca di giovani artisti attraverso progetti di ricerca, simposi, masterclass, debutti, conferenze e concerti."}
{"id": "1838945", "revid": "1543377", "url": "https://it.wikipedia.org/wiki?curid=1838945", "title": "Sexpo", "text": "Il Sexpo \u00e8 una fiera australiana che si concentra nel mostrare tutti gli aspetti della salute, della sessualit\u00e0 e dello stile di vita degli adulti per tutti gli Australiani.\nAperto solo ai maggiorenni, viene gestita da Club X.\nSexpo si organizza nelle principali citt\u00e0, tra le quali Perth, Sydney, Adelaide, Melbourne e Brisbane.\nSexpo a livello internazionale.\nIl Sexpo \u00e8 stato esportato con successo in Sudafrica."}
{"id": "1838947", "revid": "123588076", "url": "https://it.wikipedia.org/wiki?curid=1838947", "title": "Edicone", "text": "Edicone o Edico o Edeco o Edecone (?-469 d.C.) fu un principe degli Sciri e generale di Attila (434) \nSi distinse, secondo fonti dell'epoca, per coraggio e abilit\u00e0 nelle battaglie di Naissus e del fiume Uthus, durante l'invasione dell'Impero Romano d'Oriente, entrando cos\u00ec a far parte della cerchia di consiglieri favoriti di Attila, tanto che egli lo mise a capo di una missione diplomatica a Costantinopoli, dove il tesoriere di corte, Crisafio, tent\u00f2 di corromperlo affinch\u00e9 assassinasse il suo re. Edico sembr\u00f2 acconsentire, ma una volta giunto alla corte di Attila lo inform\u00f2 del piano e il monarca unno arrest\u00f2 il sicario romano, mascherato da ambasciatore. Egli ebbe un ruolo nel complotto per uccidere il fratello di Attila, Bleda.\nEdico partecip\u00f2 anche alla campagna in Gallia e alla Battaglia dei Campi Catalaunici.\nIn seguito alla morte di Attila (453) e di Edico (469), in uno scontro con gli Ostrogoti, gli Sciri divennero federati dell'Impero d'Occidente.\nNel 476, il figlio di Edicone, Odoacre, depose l'imperatore Romolo Augusto e si proclam\u00f2 re degli Eruli in Italia.\nSecondo una leggenda, fu il capostipite della dinastia dei vecchi Welfen."}
{"id": "1838959", "revid": "363629", "url": "https://it.wikipedia.org/wiki?curid=1838959", "title": "Supporto avanzato di rianimazione cardiovascolare", "text": "Con supporto avanzato di rianimazione cardiovascolare (in inglese advanced cardiovascular life support - ACLS) si identifica una serie di procedure mediche, linee guida e protocolli, che vengono adottati da personale medico, infermieristico e, nei Paesi in cui sia presente, paramedico (intendendo con tale dicitura personale non infermieristico con formazione nel campo dell'emergenza-urgenza) al fine di prevenire o trattare un arresto cardiaco o migliorare l'outcome in situazioni di ritorno a circolazione spontanea (ROSC).\nLe linee guida e i protocolli ACLS in vigore sono il risultato di una revisione quinquennale della letteratura medico-scientifica effettuata dalla International Liaison Committee on Resuscitation (ILCOR), che termina con la pubblicazione del cosiddetto \"consensus\". Parallelamente, le associazioni territorialmente pi\u00f9 competenti all'interno della ILCOR, quali l'American Heart Association e lo European Resuscitation Council (ERC), si preoccupano di adattare e pubblicare le linee guida secondo le caratteristiche dei diversi Paesi (gestione delle risorse, addestramento del personale, diffusione capillare).\nStoria.\nI primi corsi ACLS hanno avuto origine nei primi anni settanta negli Stati Uniti d'America, nello stato del Nebraska, ed erano finalizzati a riorganizzare il trattamento dell'arresto cardiaco in ambiente ospedaliero. Prima dell'avvento di questo tipo di procedure, la rianimazione cardiopolmonare era affidata volta per volta al talento ed alle conoscenze dei sanitari di turno, tanto che molto spesso lo scenario era caotico e disorganizzato."}
{"id": "1838968", "revid": "1652635", "url": "https://it.wikipedia.org/wiki?curid=1838968", "title": "Vocabolario degli Accademici della Crusca", "text": "Il Vocabolario degli Accademici della Crusca \u00e8 stato il primo vocabolario della lingua italiana. Uscito nel 1612, fu realizzato e pubblicato dall'Accademia della Crusca, istituzione culturale fondata a Firenze nel 1583. \u00c8 stato anche il secondo grande vocabolario di una lingua moderna, preceduto solamente di un anno dal \"Tesoro della lingua spagnola\" di Sebasti\u00e1n de Covarrubias (1611).\nGenesi.\nNel 1583 venne fondata a Firenze l'Accademia della Crusca con lo scopo di effettuare la codificazione lessicografica della lingua toscana. Vi si dedicarono a tempo pieno trentacinque accademici. Essi lavorarono alla catalogazione dei lemmi attingendo quasi esclusivamente alle opere letterarie fiorentine del Trecento. Scopo dell'iniziativa era compilare un grande dizionario. L'opera fu redatta interamente a Firenze, mentre la stampa fu effettuata a Venezia, centro di eccellenza dell'arte tipografica italiana ed europea. Si occup\u00f2 concretamente della stampa dell'opera Bastiano de' Rossi, segretario dell'Accademia.\nIl primo titolo con cui l'opera fu concepita era \"Vocabolario della lingua toscana\" (1608). Quando l'opera era stata ultimata ed era gi\u00e0 partita la richiesta di autorizzazione alla stampa, si attiv\u00f2 tra gli accademici una lunga discussione sul titolo definitivo da dare al vocabolario, che prosegu\u00ec fino al 1610. Non essendo stato raggiunto un accordo unanime, venne scelto il titolo neutrale di \"Vocabolario degli Accademici della Crusca\" con l'aggiunta della dicitura \u00abcavato dagli scrittori e uso della citt\u00e0 di Firenze\u00bb (come si legge alla fine della \"Istruzione\" firmata il 13 ottobre 1610 dai deputati al vocabolario).\nIl titolo \"Vocabolario della lingua toscana\" non fu cancellato del tutto: comparve infatti nel nullaosta editoriale concesso da Venezia nel gennaio 1611. Il testo dell'autorizzazione fu riportato subito dopo il frontespizio della prima edizione dell'opera.\nIl primo \"Vocabolario\".\nL'edizione originale fu pubblicata nel 1612. Dai tratti marcatamente classici, il \"Vocabolario degli Accademici della Crusca\" intendeva comprendere solo parole della lingua toscana, in particolare il lessico degli scrittori fiorentini del Trecento (Dante, Petrarca, Boccaccio, le \"Tre Corone\") e gli autori del XIII secolo (il \"Secolo d'oro\").\nIl progetto venne messo a punto nel 1591, grazie all'interesse di Leonardo Salviati verso la filologia; Salviati, basandosi sulle idee bembiane in ambito linguistico, condusse lo spoglio non limitandosi alle Tre Corone fiorentine, ma allargandosi a tutti gli autori, purch\u00e9 trecentisti e fiorentini. Divennero di grande importanza, allora, i cosiddetti \"testi a penna\", ovvero i manoscritti inediti posseduti dai singoli accademici. Lo spoglio, per\u00f2, riguard\u00f2 anche autori successivi \u00ab(come Lorenzo de' Medici, Berni, Machiavelli, Salviati stesso), o non fiorentini (come Bembo e l'Ariosto), anche se dei primi furono scelte le voci d'uso, e dei secondi solo le parole pi\u00f9 belle e di matrice fiorentina\u00bb.\nPer quanto riguarda il lemmario, si ebbe una larga presenza di forme locali, soprattutto fiorentine, con l'accoglimento pure di alcuni latinismi. Vennero escluse peraltro forme gi\u00e0 consuete nell'uso, anche scritto, e si ebbe una scarsa presenza e una sommaria descrizione per le voci tecnico-scientifiche.\nLa struttura della voce si differenzia da quella tipica dei dizionari del XVI secolo. Vengono meno, infatti, le distinzioni fra lingua della prosa e della poesia, il riferimento agli usi regionali e alle questioni grammaticali. In campo etimologico vengono spogliate solamente quelle \"che abbiano gentilezza e sieno a proposito\". Gli articoli, inoltre, si uniformano: le definizioni sinonimiche per i nomi concreti vedono un solo sinonimo, mentre per i nomi astratti una serie sinonimica; gli omonimi di diversa categoria grammaticale vengono segnalati come tali e, infine, i participi sono registrati sotto l'infinito del verbo se non hanno chiaro valore autonomo.\nNonostante le critiche per il fiorentinismo arcaicizzante adottato, il Vocabolario s'impose largamente sia in Italia sia all'estero; la sua superiorit\u00e0 nei confronti dei lessici preesistenti \u00abconsisteva soprattutto nell'organizzazione tecnica dell'opera, e nel gran numero di citazioni, curate in maniera per quei tempi esemplare\u00bb. L'opera, inoltre, era anche innovativa perch\u00e9 costituiva \u00abuno dei primi tentativi d'introduzione dell'ordine alfabetico (e non per soggetto) delle voci e di metodo di definizione e documentazione lessicale, divenuto in seguito consuetudinario per opere di tal genere\u00bb.\nSeconda edizione.\nLa seconda edizione, a cura di Bastiano de' Rossi usc\u00ec a Venezia, nel 1623. Si trattava di poco pi\u00f9 che una ristampa, anche se \u00abcomprendeva comunque tra i nuovi autori accolti Annibal Caro, Lorenzo de' Medici, Michelangelo, Claudio Tolomei, (...) Ludovico Martelli, Bernardo Segni\u00bb.\nRispetto all'edizione precedente, aumenta il numero dei nomi astratti e viene migliorato il metodo di costruzione degli articoli, evitando rinvii inopportuni o scomodi.\nTerza edizione.\nLe scelte operate in occasione della prima edizione del Vocabolario generarono molte critiche - che si affiancarono ai grandi apprezzamenti per l'opera - di cui gli Accademici tennero conto per il loro successivo lavoro.\nIn particolare, la terza edizione, datata 1691 stampata a Firenze in tre volumi, present\u00f2 novit\u00e0 di grande rilievo:\nQuarta edizione.\nLa quarta edizione apparve in Firenze in sei volumi usciti dal 1729 al 1738, presso Domenico Maria Manni. La \u00abgamma dei modelli linguistici fu estesa anche a Sannazaro, Cellini, Benedetto Menzini, Lorenzo Lippi\u00bb.\nNovit\u00e0 rispetto all'edizione precedente:\nQuinta edizione.\nLa lingua ufficiale dell'amministrazione napoleonica dell'ex Granducato fu il francese. Tutte le leggi, i proclami, le lettere, i manifesti, gli editti, ecc. furono scritti in quell'idioma. Tuttavia Napoleone il 9 aprile 1809 concesse ai Fiorentini, con un decreto emesso dal Palazzo delle Tuileries, di parlare la propria lingua. In tale decreto si affermava che \u00abLa lingua italiana potr\u00e0 essere impiegata in Toscana a concorrenza colla lingua francese, nei tribunali, negli atti passati davanti ai notari e nelle scritture private\u00bb. Inoltre, per far sfoggio della benevolenza francese, si aggiungeva: \u00abNoi abbiamo fondato e fondiamo col presente decreto un premio annuale di 500 napoleoni, [...] che verr\u00e0 dato, secondo il rapporto che ci sar\u00e0 fatto, agli autori le cui opere contribuiranno con maggiore efficacia a mantenere la lingua italiana in tutta la sua purezza\u00bb.\nCon il successivo decreto del 9 gennaio 1811 si ristabil\u00ec l'antica Accademia della Crusca \u00abparticolarmente incaricata della revisione del dizionario della lingua italiana, e della conservazione della purit\u00e0 della lingua medesima\u00bb. Grazie a questa riapertura fu avviata la pubblicazione del quinto dizionario italiano dell'Accademia. Per gli accademici fu stabilito un assegno annuo di 500 franchi; di 1.000 franchi agli incaricati della compilazione del dizionario; e di 1200 al segretario. L'Opera, tuttavia, rimase incompiuta: la pubblicazione si arrest\u00f2 dopo la lettera \u00abO\u00bb (ultimo lemma: \"ozono\"), che fu terminata nel 1923.\nIl XX secolo.\nNel 1965 fu sancita la separazione dell'Accademia dal progetto del Vocabolario. Successivamente nacque l'\u00abOpera del Vocabolario\u00bb.\nCon l'abbozzo del \"Nuovo grande dizionario storico della lingua italiana\" si torn\u00f2 a parlare del completamento dell'opera e a suddividere il progetto in periodi storici.\nDal 1983 l'Opera del Vocabolario \u00e8 un Istituto del Consiglio Nazionale delle Ricerche con sede presso l'Accademia della Crusca (legge del 6 gennaio 1983, n. 6)."}
{"id": "1838969", "revid": "287204", "url": "https://it.wikipedia.org/wiki?curid=1838969", "title": "Sauze d\u2019Oulx", "text": ""}
{"id": "1838971", "revid": "200154", "url": "https://it.wikipedia.org/wiki?curid=1838971", "title": "Ningpo", "text": ""}
{"id": "1838972", "revid": "28592", "url": "https://it.wikipedia.org/wiki?curid=1838972", "title": "Salice d\u2019Ulzio", "text": ""}
{"id": "1838973", "revid": "289247", "url": "https://it.wikipedia.org/wiki?curid=1838973", "title": "Unulf", "text": ""}
{"id": "1838976", "revid": "216538", "url": "https://it.wikipedia.org/wiki?curid=1838976", "title": "Walt Disney Animated Classics", "text": ""}
{"id": "1838981", "revid": "1753545", "url": "https://it.wikipedia.org/wiki?curid=1838981", "title": "Chiesa di Santa Maria in Monticelli", "text": "La chiesa di Santa Maria in Monticelli \u00e8 un luogo di culto cattolico del centro storico di Roma, situato nel rione Regola, nella via omonima.\nStoria.\nLa chiesa prende la sua denominazione da una collinetta o piccolo rialzamento del suolo (forse originatosi dalle macerie di edifici pi\u00f9 antichi) su cui venne edificata a motivo delle piene del Tevere. \nMenzionata per la prima volta nella biografia di Papa Pasquale II (1099-1118), che la restaura nel 1101, la chiesa viene riconsacrata da Innocenzo II nel 1143, come ricorda una lapide al suo interno. Essa era conosciuta anche col nome di \"Sancta Maria in Monticellis Arenulae de Urbe\", come si evince da una bolla di Urbano IV del 1264.\nDella chiesa medievale, preceduta da un portico oggi scomparso, rimangono l'impianto basilicale a tre navate e il campanile romanico. Degli apparati decorativi medievali rimane solo un frammento del mosaico absidale con il \"Volto di Cristo\" (XII sec.) e l'affresco in una nicchia della controfacciata, un \"ritratto di un santo pontefice\". Completamente scomparso \u00e8 il coro cosmatesco (datato da alcune fonti al 1227), mentre le colonne originarie sono probabilmente state inglobate nei pilastri di epoca barocca. \nAl tempo di Papa Paolo V (1605-1621) il campanile romanico, in origine a sette piani, viene ridotto a cinque per motivi di stabilit\u00e0.\nLa chiesa infatti fu completamente ricostruita nel 1716 da Matteo Sassi, per volere di Clemente XI (1700-1721). Poco dopo, per volere di Benedetto XIII (1724-1730), viene affidata ai Padri dottrinari, che compiono altri restauri; ancora oggi \u00e8 sede della curia generalizia dell'ordine.\nNel 1860 viene nuovamente restaurata da Francesco Azzurri. Con questi lavori la chiesa assume l'aspetto attuale, pur mantenendo la planimetria originaria. \nLa chiesa conserv\u00f2 reliquie di santa Ninfa e san Mamiliano.\nDescrizione.\nAl suo interno, la chiesa si presenta a forma basilicale con tre navate e tre cappelle per lato. Tra le diverse opere conservate, sono da ricordare:"}
{"id": "1838983", "revid": "590391", "url": "https://it.wikipedia.org/wiki?curid=1838983", "title": "Aldo Policardi", "text": "Biografia.\nDopo il liceo scientifico e gli studi musicali in violino Policardi inizi\u00f2 la sua carriera tra le file di varie orchestre da camera tra cui l'Orchestra da Camera Bolognese, durante il periodo di studi di Ingegneria a Bologna, l'Orchestra Sinfonica Goriziana e l'Orchestra di Musica Enzo Magrin; parallelamente, negli anni della seconda guerra mondiale dove prest\u00f2 servizio come ufficiale del genio, dette inizio alla lunghissima carriera di direttore di coro che lo port\u00f2 presto a dirigere alcune fra le migliori compagini italiane degli anni sessanta e settanta, tra cui si ricordano il coro maschile \"\u201cErmes Grion\u201d\" di Monfalcone, il coro misto \"\u201cSan Lorenzo\u201d\" di Ronchi dei Legionari e il coro misto \"\u201cMontasio\u201d\" di Trieste.\nDopo le vittorie conseguite ai pi\u00f9 prestigiosi concorsi corali nazionali ed internazionali e i numerosissimi concerti tenuti in tutta Europa, ricevette l'incarico dalla RAI Radiotelevisione Italiana di registrare e catalogare partiture del repertorio corale popolare e polifonico di rilevante interesse storico artistico.\nNel 1975 ha creato la Scuola di musica dell'Ar Fincantieri di Monfalcone.\nFondatore dell'Unione Societ\u00e0 Corali Italiane della regione Friuli-Venezia Giulia, di cui \u00e8 stato presidente dal 1987 al 1993 e della sezione provinciale di Gorizia di cui fu presidente dal 1968 al 1996, \u00e8 stato inoltre membro della Feniarco.\n\u00c8 stato pi\u00f9 volte chiamato come membro di giuria di importanti concorsi Corali Internazionali.\nNel 2006 la commissione artistica del Concorso Internazionale di Canto Corale Cesare Augusto Seghizzi di Gorizia (con oltre 290 segnalazioni ricevute) ha deciso di assegnare al maestro Policardi l'ambito premio Nazionale \u201cUna Vita per la Direzione Corale\u201d.\nNel 2011 la Citt\u00e0 di Monfalcone gli ha conferito il Premio Rocca d'Oro, come figura di spicco nell'ambito culturale non soltanto monfalconese che ha lavorato con passione e competenza alla divulgazione della musica corale e non solo."}
{"id": "1838989", "revid": "287204", "url": "https://it.wikipedia.org/wiki?curid=1838989", "title": "Randolph Childress", "text": "Carriera.\nCollege.\nLa sua carriera inizia dapprima presso la Flint Hill Prep High School di Oakton (Virginia), e in seguito dal 1990 al 1995 presso la Wake Forest University. Ottima promessa gi\u00e0 a livello di college \u00e8 stato Redshirt nel 1991-92, mentre nel 1992-93 ha prodotto medie di: 19,7 punti, 4,2 assist, 2,8 rimbalzi, 48,4% da due, 44,2% da tre; questo nonostante non abbia potuto esprimere al massimo tutte le sue potenzialit\u00e0 a causa di due gravi infortuni alla spalla, uno dei quali gli ha fatto perdere un anno di eleggibilit\u00e0 oltre che velocit\u00e0 e confidenza con il pallone. Durante i quattro anni complessivi alla Wake Forest University segna mediamente 18,4 punti a gara, e trascorre gli ultimi due anni di college (1993-1995) con in squadra Tim Duncan. Le cifre migliori le ottiene nel suo ultimo anno di permanenza (1994-95), quando mette a segno 20,1 punti e 5,2 assist a partita. In questa annata entra nella storia dell'ateneo trascinando la sua squadra fino alla finale del torneo ACC, disputata e vinta contro i North Carolina Tar Heels di Jerry Stackhouse e Rasheed Wallace: \u00e8 proprio Childress a decidere l'incontro con 37 punti, 7 assist e con un canestro realizzato a 4 secondi dal termine che fissa il risultato sul punteggio di 82-80 per Wake Forest. Queste prestazioni (con medie di 35,7 punti e 7 assist ad uscita) gli hanno valso il riconoscimento di MVP dell'intero torneo (ACC Male Athlete of the Year 1995). La corsa di Wake Forest University, nel tabellone principale della NCAA, termin\u00f2 nelle \u2018Sweet Sixteen\u2019 contro Oklahoma State con il punteggio di 66-71.\nNBA.\nNel 1994 \u00e8 nella nazionale degli Stati Uniti ai Goodwill Games. Uscito dal college di Wake Forest, viene poi scelto al primo giro (19\u00aa scelta) dagli Houston Rockets al draft NBA 1995, ma verr\u00e0 scambiato con i Portland Trail Blazers con cui disputerer\u00e0 la sua prima stagione nel 1995-96 a 23 anni in NBA. La sua stagione di esordio fu segnata da un infortunio alla spalla nel gennaio'96 e da alcuni disaccordi con l'allenatore P.J. Carlesimo: chiuder\u00e0 con 28 partite all'attivo, in cui gioca 8,9 minuti e segna 3 punti di media a partita (High di 18 punti, 3 rimbalzi in 27 minuti contro gli Orlando Magic). Inizia a Portland anche la stagione 1996-97 ma il 24 gennaio 1997 fu ceduto ai Detroit Pistons assieme ad Aaron McKie e Reggie Jordan in cambio di Stacey Augmon. Con la nuova maglia scende per\u00f2 in campo in appena 4 occasioni. Concluder\u00e0 la stagione 1996-97 NBA con un totale di 23 partite (High di 6 assist vs Denver).\nEuropa.\nAbbandona cos\u00ec gli Stati Uniti per approdare nel dicembre della stagione 1997-98 in Turchia, nella squadra del Tofas Bursa S.K. con cui disputa la Saporta Cup e il campionato turco con medie di: 18,95 punti, 43% da tre, 88% ai liberi, 2,4 rimbalzi, 2,4 assist.\nNella stagione 1998-99, \u00e8 ancora in Turchia, con i Kombassan Konya, (19,3 punti di media e 4,6 assist).\nNella stagione 1999-2000 si trasferisce in Francia, firmando con lo Cholet Basket (17,7 punti di media) con cui disputa anche l'Eurolega, ma a novembre viene tagliato per poi passare in Svizzera al Vacallo e in Venezuela nei Trotamundos de Carabobo.\nNella stagione 2000-01 arriva la prima esperienza italiana, coach Carmenati lo chiama infatti a sostituire (dal 12 ottobre 2000 al 16 febbraio 2001) LaMarr Greer alla Record Cucine Napoli in serie A2, descrivendo il cestista cos\u00ec: \u201cGiocatore di qualit\u00e0 e di esperienza che ha gi\u00e0 conosciuto l'Europa a cui chiederemo regia, ben sapendo anche che ha delle doti di attaccante puro\u201d. Con i partenopei gioca 20 partite di regular season con medie di: 14,3 punti e 2,7 assist in 31,9 minuti, tuttavia a Napoli Randy non mostra tutte le sue potenzialit\u00e0 complice una non perfetta tenuta atletica, l'arrivo in un campionato per lui nuovo e gi\u00e0 iniziato, un roster costruito sulle caratteristiche di LaMarr Greer dal quale viene poi risostituito a febbraio. Le prestazioni offerte all'ombra del Vesuvio furono in ogni caso sufficienti a far scattare l'opzione per la stagione successiva da parte dello Scafati Basket, la squadra partenopea invece, arriver\u00e0 fino alle finali play-off, perse poi contro il Fabriano Basket.\nLa stagione agonistica 2000-01 la chiude in Australia dove disputa i play-off NBL vestendo per dieci volte la maglia dei Sydney Kings (12,9 punti di media).\nNella stagione 2001-02 approda allo Scafati Basket in Legadue, in regular season gioca 35 partite con medie di: 34,2 minuti, 19,8 punti, 56,2% da due (con 7,1 tentativi), 40,6% da tre, 78% ai liberi, 3,3 rimbalzi, 3,3 assist, 6,3 falli subiti, 2,9 palle recuperate, 21,2 di valutazione Lega. Ma \u00e8 nei play-off che in Randy si esalta l'innato spirito di competizione e nonostante la rottura della spalla (ancora una volta), disputa 5 partite con medie di: 33,6 minuti, 25,8 punti, 71,4% da due, 45,2% da tre, 88,7% ai liberi, 3,8 rimbalzi, 6,4 assist, 8,2 falli subiti, 4,0 palle recuperate, 35,4 di valutazione Lega. Nel totale di stagione gioca quindi 40 partite, con questi numeri: 34,1 minuti, 20,5 punti (822 in totale, con un massimo di 37), 57,8% da due (160 su 277), 41,2% da tre (96 su 233), 50,2% dal campo (256 su 510), 80,2% ai liberi (214 su 267), 3,3 rimbalzi, 3,7 assist, 6,6 falli subiti, 3,0 palle recuperate, 23 di valutazione Lega.\nCos\u00ec in questa stagione oltre che con le statistiche, che lo pongono ai vertici di un competitivo campionato di Legadue, Randy diviene anche nei fatti la stella di Scafati; piazza, societ\u00e0 e coach (Vitucci) vedono indiscutibilmente in Lui l'uomo su cui costruire la squadra (2002-03) per tentare la scalata in Serie A1.\nA Scafati quindi, nella stagione 2002-03 gioca 29 partite di regular season con medie di: 37,2 minuti, 21,9 punti, 49,5% da due, 39,4% da tre (con 7,3 tentativi), 82,5% ai liberi, 4,3 rimbalzi, 4,3 assist, 7,0 falli subiti, 3,2 palle recuperate, 24,4 di valutazione Lega.\nAnche nella stagione 2002-03 il suo nome \u00e8 presente nelle classifiche di rendimento medio individuale, infatti \u00e8: l'ottavo cannoniere con 21,93 punti, il secondo nella valutazione di Lega con 24,41, il secondo assist-man con 4,34, il secondo per falli subiti con 7.00, il secondo per palle recuperate con 3,17, il terzo per la media minuti giocati, [e poi 15\u00ba nella % ai liberi, 17\u00ba nella % da tre, 38\u00ba nella % da 2, 39\u00ba nella % tiri totali, 33\u00ba rimbalizista difensivo con 3,6].\nTuttavia la stagione agonistica di Scafati \u00e8 segnata da momenti iniziali di notevole entusiasmo (Scafati vince 12 volte su 13 nel girone di andata con un ruolino irripetibile), e da attimi finali di tensione; in questo contesto Randy diviene \"croce e delizia\" della compagine campana, finendo per giocare la sua ultima partita con la Rida Scafati il 30 marzo 2003; a tre partite dall'inizio dei play-off viene tagliato a causa di spaccature interne allo spogliatoio pi\u00f9 che per motivi di natura squisitamente tecnica, la mattina del 6 aprile 2003 parte da Capodichino per gli States, ma con l'intero ingaggio (un garantito da oltre 200.000 dollari) pagato dalla societ\u00e0 gialloblu (gli succede l'ex NBA Darrick David Martin).\nDurante la permanenza a Scafati, Randy viene citato da undici dei quattordici coach di Legadue come il miglior giocatore della Lega, tanto da essere inserito nel quintetto ideale di Legadue.\nIl 18 giugno 2003 \u00e8 gi\u00e0 in accordo per la stagione 2003-04 con il Nancy; con cui disputa l'intero campionato di serie A francese (15,8 punti di media), oltre a 14 incontri di Fiba Europa League nei quali segna in media 12 punti a partita. In Francia disputa anche l'All-Star Game francese con la squadra degli stranieri.\nDal 2004 al 2007 \u00e8 di scena a Montegranaro, dove \u00e8 tra gli artefici di una storica promozione dalla Legadue alla serie A, debuttando cos\u00ec nel massimo campionato nell'annata 2006-07 realizzando 11.6 punti e 4 assist per partita. A Montegranaro gli viene conferita la cittadinanza onoraria. Ottiene un'ulteriore promozione a Caserta, quando la formazione campana sconfigge Jesi nella finale playoff.\nLa stagione successiva si accasa alla Pallacanestro Varese alla corte di coach Stefano Pillastrini che gi\u00e0 lo aveva allenato a Montegranaro: a fine stagione ottiene con la sua squadra il primo posto in classifica che gli vale la terza promozione nella massima serie.\nDal 1\u00ba luglio sino al 18 ottobre del 2010 gioca in Serie A con la Dinamo Basket Sassari (dove sostituisce temporaneamente l'infortunato Travis Diener) con cui disputa una partita segnando 3 punti e distribuendo 7 assist.\nDal 27 ottobre del 2010 ha firmato un contratto della durata di un anno con la Cestistica San Severo in Legadue.\n\"Le statistiche dal 1995, e aggiornate al 17 aprile 2011\", dicono che nei vari campionati disputati, Childress ha giocato un totale di 438 partite, segnando 5.954 punti, per una media di 13,59 punti/partita.\nCarriera da allenatore.\nDall'aprile 2012 \u00e8 diventato il direttore del dipartimento per lo sviluppo della squadra di basket di Wake Forest University, i Demon Deacons, nell'aprile 2013 \u00e8 stato promosso ad assistente allenatore.\nCuriosit\u00e0.\nSposato con Jenai ha due figli, Brandon nato nel 1997 e Deven nato nel 2000, il padre si chiama Reggie, la madre Deborah Boggs impiegata del Pentagono in servizio durante l'attacco terroristico dell'11 settembre, periodo durante il quale Randy era a Scafati. Tra le sue passioni il golf e la musica. Nel 2005 al suo college \u00e8 stata ritirata la sua maglia numero 22 davanti a 25\u00a0000 persone. \u00c8 soprannominato \"il Professore\", nickname datogli dall'allora viceallenatore della Sutor Montegranaro Marco Andreazza. Il tatuaggio che ha sul braccio destro dice: \u201c\"laugh now, cry later\"\u201d, letteralmente: \u201cridi adesso, piangi pi\u00f9 tardi\u201d, ovvero c'\u00e8 sempre tempo per disperarsi."}
{"id": "1838991", "revid": "28592", "url": "https://it.wikipedia.org/wiki?curid=1838991", "title": "Salice d'Ulzio", "text": ""}
{"id": "1838994", "revid": "933835", "url": "https://it.wikipedia.org/wiki?curid=1838994", "title": "Seleuco VII", "text": "Biografia.\nSeleuco era figlio di Antioco X e di Cleopatra Selene e fratello di Antioco XIII. Fu probabilmente lui ad accompagnare il fratello a Roma, nel 75-73 a.C., a ottenere il riconoscimento romano dei loro diritti sul trono seleucide.\nDovrebbe aver regnato su poche citt\u00e0 rimaste fedeli ai Seleucidi durante l'occupazione della Siria da parte del sovrano armeno Tigrane II (83-69 a.C.).\nNel 56 a.C. spos\u00f2 Berenice IV, una principessa tolemaica figlia di Tolomeo XII Aulete, la quale lo assassin\u00f2 poco dopo."}
{"id": "1838995", "revid": "35813", "url": "https://it.wikipedia.org/wiki?curid=1838995", "title": "Kasimir Johann Baptist von H\u00e4ffelin", "text": ""}
{"id": "1839000", "revid": "599013", "url": "https://it.wikipedia.org/wiki?curid=1839000", "title": "Autocostruzione", "text": ""}
{"id": "1839001", "revid": "729019", "url": "https://it.wikipedia.org/wiki?curid=1839001", "title": "Castello di Monopoli", "text": "Il castello Carlo V di Monopoli, \u00e8 un fortilizio cinquecentesco edificato durante la dominazione spagnola della citt\u00e0.\nStoria.\nI lavori per la costruzione del castello terminarono nel 1552: il fortilizio fu voluto dall'Imperatore Carlo V nell'ottica del sistema di fortificazioni costiere pugliesi. Fu edificato su di un piccolo promontorio (detto Punta Pinna), utilizzando come nucleo centrale la chiesa di \"S.Nicola in Pinna\" del X secolo e una grande porta romana del I secolo a.C. (fortificata da due corpi di guardia laterali a due piani), a sua volta innalzata sulle mura messapiche del V secolo a.C.\nGli scavi archeologici degli anni 1990-2010 della Soprintendenza Archeologica di Puglia hanno eliminato ogni dubbio in proposito.\nL'opera fu portata a termine sotto la supervisione del vicer\u00e9 Don Pedro di Toledo, oppure secondo altre versioni, dal marchese Don Ferrante Loffredo.\nNel 1600 viene ampliato e ristrutturato: la fisionomia esterna e la composizione interna viene grandemente modificata, passando cos\u00ec da una struttura prettamente di difesa ad una di tipo residenziale.\nNella prima met\u00e0 del XIX secolo il castello diventa carcere mandamentale fino al 1969. Successivamente abbandonato, viene oggi utilizzato (dopo esser stato sottoposto, negli anni novanta, ad importanti lavori di consolidamento e restauro) come sede per ospitare importanti eventi culturali quali mostre pittoriche, fotografiche e cinematografiche.\nLa struttura.\nLa semplice pianta del castello \u00e8 arricchita da bastioni pentagonali che si innalzano ai cinque vertici. Il ponte levatoio (e dunque l'entrata primaria) si doveva trovare a sud-ovest dove si innalza una torre cilindrica edificata in seguito raggiungibile tramite una piccola rampa.\nA sinistra della torre \u00e8 visibile ancora una parte ben conservata delle antiche mura. Ben disposte le numerose cannoniere distribuite dalle coperture fino al pelo d'acqua, all'esterno e all'interno del porto. Suggestiva la grande \"sala d'armi\".\nSotto la loggia \u00e8 presente lo stemma in pietra caricato della data 1552, e dal nome del vicer\u00e9 Don Pedro di Toledo, come gi\u00e0 detto realizzatore materiale dell'edificio.\nInterni.\nDiversi sono gli elementi di interesse artistico e storico dell'edificio:\nQuesta complessa genesi del fortilizio \u00e8 stata evidenziata dagli scavi archeologici effettuati dalla Soprintendenza Archeologica di Puglia (dottoressa Miranda Carrieri), dai restauri dell'ingegnere Francesco Selicato e dal restauro completato nel 2011 dall'architetto Domenico Capitanio. Molto interessante e ben documentato lo studio dell'architetto Angelo Papio."}
{"id": "1839002", "revid": "92723", "url": "https://it.wikipedia.org/wiki?curid=1839002", "title": "Chiesa di San Filippo Neri (Roma)", "text": "San Filippo Neri \u00e8 una chiesa sconsacrata di Roma, importante per ragioni storiche e artistiche. La chiesa, affacciata su via Giulia, fu costruita in epoca barocca. San Filippo avrebbe dovuto essere demolita insieme al quartiere circostante alla fine degli anni '30 del novecento, ma a causa dell'inizio della seconda guerra mondiale la demolizione venne interrotta. Sconsacrato e abbandonato, l'edificio \u00e8 stato restaurato nel 2000, ma ha mantenuto un uso profano e non \u00e8 visitabile. \nUbicazione.\nLa chiesa si trova nel rione Regola di Roma, a circa met\u00e0 (al n. 134B) di via Giulia. La facciata \u00e8 rivolta a ovest/sud ovest, in un contesto ancora sconvolto dalle demolizioni iniziate nel 1938 per la costruzione di una strada fra ponte Mazzini e Corso Vittorio Emanuele, mai realizzata a causa della guerra.\nDenominazione.\nLa chiesa, originariamente dedicata a San Trofimo, fu poi dedicata a San Filippo Neri e, a causa delle sue piccole dimensioni, fu soprannominata dalla popolazione romana \"San Filippino\".\nStoria.\nLa chiesa fu eretta nel 1623 (o, secondo un'altra fonte, nel 1603) lungo via Giulia. Il committente dell'edificio era Rutilio Brandi, un guantaio originario di San Gimignano. Brandi era \"penitente\" di Filippo Neri e \"Governatore\" della \"Compagnia delle Santissime Piaghe di Ges\u00f9\", istituto fondato nel 1617 e composto da fiorentini residenti a Roma. In quanto malato di gotta, Brandi fece dedicare la chiesa dedicata a San Trofimo, il protettore dei podagrosi. Inoltre, nell'edificio che incorpora la chiesa, Brandi fond\u00f2 due opere di carit\u00e0: un piccolo ospedale per i sacerdoti e un istituto per le ragazze povere, dedicato a San Filippo Neri. A causa di ci\u00f2, la dedica del santuario \u00e8 cambiata nel tempo in quella a San Filippo Neri, l'\"apostolo di Roma\".\nNel 1728 la chiesa fu restaurata da Filippo Raguzzini per conto di papa Benedetto XIII (r. 1724-1730); il lavoro principale fu la nuova facciata, eretta tra maggio e ottobre 1728 con una spesa complessiva di 500 scudi. La facciata della chiesa fu tuttavia nuovamente demolita e ricostruita tra il 1767 e il 1768 con un progetto di Giovanni Francesco Fiori, in uno stile eclettico tra il Barocco e il Neoclassico. Nel 1797, quando i francesi, a causa del trattato di Tolentino, pretesero una grossa somma di denaro dal Papa, San Filippo fu l'unica chiesa a Roma a conservare il suo reliquiario d'argento, poich\u00e9 il rettore della chiesa si rifiut\u00f2 di consegnarlo a papa Pio VI (r. 1775-1799).\nPoich\u00e9 si trova a circa 100 metri dal Tevere, la chiesa fu gravemente danneggiata durante un'inondazione nel 1853, e per questo motivo fu restaurata sotto papa Pio IX (r. 1846-1878) nello stesso anno.\nNell'ambito dei lavori di demolizione ordinati nel 1938 da Benito Mussolini per la costruzione di un ampio viale tra Ponte Mazzini e la Chiesa Nuova, quasi tutti gli edifici intorno alla chiesa furono demoliti, e la chiesa stessa, profanata, fu risparmiata solo a causa dell'interruzione del progetto dovuta all'inizio della seconda guerra mondiale. Successivamente le opere d'arte ivi contenute scomparvero in mani finora sconosciute o andarono completamente perdute. L'edificio cadde poi in rovina: serv\u00ec fra l'altro come deposito di legname e come deposito per il mercato ortofrutticolo del vicino \"vicolo della Moretta\". Negli anni '60 tutte le finestre furono distrutte, la facciata ammalor\u00f2 e il portale venne murato; questo stato dur\u00f2 diversi decenni. Nel 2000 l'edificio \u00e8 stato restaurato, ma il suo uso rimane profano e non \u00e8 accessibile.\nDescrizione.\nArchitettura.\nLa facciata del Fiori \u00e8 una costruzione a tre assi e due piani. I tre assi sono scanditi da un ordine gigante formato da lesene di una variante dell'ordine ionico. Tra le volute dei capitelli sono inseriti dei festoni. Il portale \u00e8 sormontato da un timpano ad arco segmentato continuo, mentre le aperture degli assi laterali sono semplicemente delineate. Al primo piano, l'asse centrale sporge in modo simile a un avancorpo, e l'elemento cos\u00ec creato contiene un alto medaglione ovale in stucco che rappresenta \"San Filippo accolto in cielo dalla Madonna e dal Bambino in una gloria di cherubini\", affiancato da finestre decorate da figure in stucco. Le finestre laterali sono sormontate da timpani rilevati ad arco segmentato.\nL'architrave, che sporge al di sopra degli elementi architettonici, \u00e8 ornato dalla iscrizione dedicatoria \"DEO.IN.HONOREM.S.PHILIPPI.NERII.DICATUM\" Sopra di esso, c'\u00e8 un timpano triangolare, anche sporgente, che racchiude un cartoccio (da cui discendono su entrambi i lati delle ghirlande) contenente lo stemma della \"compagnia\".\nSulla facciata rivolta verso via Giulia l'edificio reca una tabella di propriet\u00e0 in marmo con il motto della compagnia: \"Plagis plaga curatur\" (\"Le piaghe dell'anima si curano con le calamit\u00e0\").\nInterno.\nLe dimensioni interne della piccola chiesa sono di 14 metri di lunghezza per 8,40 metri di larghezza. L'interno dell'edificio ha una sola navata e tre campate. Una particolarit\u00e0 \u00e8 che l'asse centrale non \u00e8, come dovrebbe essere, perpendicolare alla facciata, ma \u00e8 piegato di circa 20 gradi verso sud, il che \u00e8 dovuto alle difficili condizioni spaziali al momento della costruzione. La chiesa ospitava su entrambi i lati tre cappelle molto strette. Il sistema delle volte \u00e8 composto da volte a botte trasversali e sfalsate, che diminuiscono cos\u00ec in altezza verso la zona del coro. Gli archi doppi tra le botti sono sostenuti da pilastri di ordine toscano.\nLa chiesa aveva tre altari: quelli laterali furono consacrati da papa Benedetto XIII nel 1728. L'altare destro era ornato da un rilievo medievale rappresentante la \"Crocifissione\" originariamente ospitato nelle grotte vaticane, mentre il sinistro era sormontato da un dipinto di Filippo Zucchetti raffigurante \"San Trofimo che guarisce i podagrosi\". Sull'altare maggiore si trovava in origine una copia di un dipinto di Guido Reni effigiante \"San Filippo\" (l'originale si trova presso la Chiesa Nuova). Nel 1853 questo fu sostituito da un dipinto di Albert Christoph Dies, tratto da un disegno di Tommaso Minardi, che raffigurava \"San Filippo portato in cielo dagli angeli\".\nOratorio.\nLungo il vicino \"vicolo del malpasso\", adiacente al lato nord della chiesa, si trovava il piccolo oratorio - ora demolito - della \"Compagnia delle Santissime Piaghe di Ges\u00f9\", anch'esso in stato di degrado. Esso ospitava un dipinto attribuito a Federico Zuccari avente come soggetto \"Cristo sul monte degli Ulivi\"."}
{"id": "1839004", "revid": "31886", "url": "https://it.wikipedia.org/wiki?curid=1839004", "title": "Do I Have a Life?", "text": "Do I Have a Life? \u00e8 il quarto album dei Motel Connection di Samuel Umberto Romano, frontman dei Subsonica.\nIl cd \u00e8 nato nel 2006, lo si pu\u00f2 trovare solo cd o allegato con DVD.\nL'album riprende lo stile di \"Give Me a Good Reason to Wake up\" per\u00f2 utilizzando un tono pi\u00f9 cupo nelle canzoni, mostrando innovazioni e diversi toni di voce.\nL'album, coprodotto con Marco Bertoni, contiene nove inediti dove due canzoni (\"Kiribiri\" e \"Predominant\") sono solo strumentali, le canzoni \"My Darkside\", \"Reproduction\" e \"Run\" sono dei remix di tre canzoni del cd precedente \"A/R Andata + Ritorno\" del 2004 (\"Tree\", \"Preproduction\" e \"hit and run\").\nSono usciti in tutto due singoli, \"My Darkside\" (radio edit) e \"Nothing More\" (con videoclip).\nRemix.\nDa questo cd sono nati molti remix, nel sito ufficiale (insieme a remix di \"Give Me a Good Reason to Wake up\") ci sono delle canzoni strumentali tratte da \"My darkside\", \"Cypress hill\" e \"Sparkless\".\nDi \"My Darkside\" ne esistono tantissime versioni: brano strumentale chiamato #3, versione album, versione radio edit, versione \"Tree\" di \"A/R Andata + Ritorno\" e vari remix di DJ."}
{"id": "1839005", "revid": "200154", "url": "https://it.wikipedia.org/wiki?curid=1839005", "title": "Prima guerra cino-giapponese", "text": ""}
{"id": "1839006", "revid": "1543377", "url": "https://it.wikipedia.org/wiki?curid=1839006", "title": "Metallica", "text": "I Metallica (IPA: ) sono un gruppo musicale heavy metal statunitense, formatosi a Los Angeles nel 1981 e composto da James Hetfield, Lars Ulrich, Kirk Hammett e Robert Trujillo.\nI loro primi lavori, grazie alla velocit\u00e0 dei pezzi, tecnicismi strumentali ed aggressivit\u00e0, li hanno portati ad entrare nei \"Big Four\" del thrash metal, accanto a Slayer, Megadeth ed Anthrax. Nel corso degli anni, il gruppo si \u00e8 guadagnato in poco tempo un crescente seguito di fan e, con la pubblicazione di \"Master of Puppets\" nel 1986, ha raggiunto, secondo molti, l'apice della carriera. Il successo commerciale giunse nel 1991 con l'album omonimo, che esord\u00ec alla prima posizione della classifica statunitense degli album. Con questo lavoro la band ampli\u00f2 notevolmente la sua direzione musicale, rivolgendosi non pi\u00f9 ai soli fan del thrash e, grazie a sonorit\u00e0 pi\u00f9 semplici ed orecchiabili, divennero una delle maggiori realt\u00e0 musicali del periodo.\nIn carriera il gruppo ha vinto nove Grammy Award ed ebbe cinque album consecutivi che esordirono al primo posto nella Billboard 200. L'album omonimo, inoltre, vendette oltre 16 milioni di copie negli Stati Uniti.\nCon pi\u00f9 di 100 milioni di dischi venduti, di cui 60 milioni nei soli Stati Uniti d'America, il gruppo \u00e8 annoverato come una delle formazioni di maggior successo nella storia dell'heavy metal e del rock contemporaneo.\nA novembre 2012 i Metallica fondarono la propria etichetta discografica indipendente, la Blackened Recordings. Il primo lavoro pubblicato attraverso la loro etichetta \u00e8 stato il DVD \"Quebec Magnetic\", uscito il 10 dicembre dello stesso anno.\nStoria del gruppo.\nGli inizi (1981-1983).\nIl gruppo venne fondato il 28 ottobre 1981 dal batterista Lars Ulrich e dal cantante e chitarrista James Hetfield. I due, conosciutisi poche settimane prima tramite un annuncio sulla rivista statunitense \"The Recycler\" messo da Ulrich, in poche settimane reclutarono il bassista Ron McGovney e alcuni chitarristi transitori, tra cui Brad Parker e Jeff Warner. La loro prima sessione di prove fu sostenuta nel garage di Ulrich da quest'ultimo, insieme ad Hetfield, McGovney e Lloyd Grant.\nIl nome del gruppo venne coniato da Lars Ulrich nel 1982, mentre stava aiutando Ron Quintana (agente di spettacolo specializzato nel lancio di gruppi emergenti) a scegliere un nome per una rivista da lui fondata con gli intenti di promuovere gruppi metal e New Wave of British Heavy Metal. Quest'ultimo propose a Ulrich due nomi: Metallica e Metal Mania; Ulrich disse che Metal Mania era un nome che si addiceva meglio a un giornale e decise invece di utilizzare Metallica per denominare il suo nuovo gruppo, scartando di fatto gli altri nomi: Blitzer, Grinder, Red Vette e Hcirlu Sral (Lars Ulrich letto al contrario).\nNei primi mesi del 1982 i Metallica registrarono il loro primo brano, \"Hit the Lights\", inserito nella raccolta \"Metal Massacre\" e in seguito anche nella futura lista tracce del loro primo disco. Fu Lars Ulrich a convincere Brian Slagel, capo della Metal Blade Records, ad inserire il brano nella raccolta. Gli assoli di chitarra della prima versione di \"Hit the Lights\" furono composti da Lloyd Grant, il quale non divenne per\u00f2 mai un componente stabile del gruppo. Infatti, pochi mesi dopo questa pubblicazione, Ulrich ingaggi\u00f2 come chitarrista definitivo dei Metallica Dave Mustaine, originario di La Mesa ed ex membro dei Panic.\nNel luglio del 1982 dopo questo cambio di formazione i Metallica registrarono il demo \"No Life 'Til Leather\", che inizi\u00f2 a dare fama al gruppo. Successivamente i Metallica si esibirono in una serie di concerti tra Los Angeles e San Francisco e un estratto di queste performance si trova nel nastro \"Live Metal Up Your Ass\". Intanto per\u00f2, a causa di litigi con i membri del gruppo, McGovney se ne and\u00f2 e la band, in cerca di un sostituto, decise di assistere ad un'esibizione del bassista dei Trauma Cliff Burton. Hetfield e Ulrich lo videro durante la San Francisco Metal Night al famoso locale Whisky a Go Go, e rimasti colpiti dalla sua abilit\u00e0 decisero di reclutarlo immediatamente. Burton accett\u00f2 subito di unirsi ai Metallica, alla sola condizione che la band trasferisse la sua sede a San Francisco, in quanto egli definiva Los Angeles troppo caotica.\n\"Kill 'Em All\", \"Ride the Lightning\" (1983-1985).\nNel 1983, dopo alcuni concerti di piccola entit\u00e0, il gruppo si rec\u00f2 a Rochester, New York, per cominciare le prime registrazioni con Jon Zazula e la Megaforce Records. Subito dopo l'arrivo a New York Dave Mustaine venne cacciato dal gruppo e fu sostituito dal chitarrista Kirk Hammett, ex membro degli Exodus; successivamente Mustaine fond\u00f2 un nuovo gruppo: i Megadeth.\nLo stesso anno venne completato il primo album della band, prodotto da Zazula. Inizialmente doveva intitolarsi \"Metal Up Your Ass\", ma per paura di problemi con la censura venne infine ribattezzato \"Kill 'Em All\". Il disco viene tutt'oggi ritenuto uno dei pi\u00f9 importanti del genere thrash metal, grazie anche ai brani \"Hit the Lights\", \"The Four Horsemen\", \"Jump in the Fire\", \"Whiplash\", \"Seek &amp; Destroy\" e \"Metal Militia\". A dimostrazione del suo incredibile successo, l'album vendette in poco tempo 5 milioni di copie.\nNel 1984 la band pubblic\u00f2 il secondo album, \"Ride the Lightning\", registrato agli Sweet Silence Studios di Copenaghen con Flemming Rasmussen per la prima volta alla produzione e sotto contratto con la Elektra Records. Rispetto a \"Kill 'Em All\", questo secondo lavoro present\u00f2 una maggiore versatilit\u00e0 nei ritmi e una presenza pi\u00f9 rilevante di sonorit\u00e0 melodiche ed introspettive (come nel caso di \"Fade to Black\"), oltre all'aggiunta di parti musicali capaci di mettere in maggiore rilievo la tecnica chitarristica di Kirk Hammett (come nei casi di \"Trapped Under Ice\" e di \"Creeping Death\"). Anche i testi presentarono elementi pi\u00f9 ricercati, come quello di \"For Whom the Bell Tolls\", ispirato al sermone di John Donne \"Per chi suona la campana\", citato poi nel romanzo omonimo di Ernest Hemingway. Proprio queste caratteristiche musicali distinsero i Metallica dagli altri grandi gruppi thrash metal del momento, ovvero Megadeth, Anthrax e Slayer, e permisero a \"Ride the Lightning\" di vendere circa 8 milioni di copie, di cui oltre 5 nei soli Stati Uniti.\n\"Master of Puppets\", la morte di Cliff Burton (1986-1987).\nNel 1986 la band incise e pubblic\u00f2 per la Elektra Records il terzo album \"Master of Puppets\", anch'esso prodotto da Flemming Rasmussen. Il disco, di cui ebbero un certo successo radiofonico la title track e \"Welcome Home (Sanitarium)\", \u00e8 da molti considerato il miglior lavoro dei Metallica, mentre da altri addirittura il pi\u00f9 importante prodotto del thrash metal e di tutto l'heavy metal in generale.\n\"Master of Puppets\" arriv\u00f2 a piazzarsi alla posizione numero 29 della classifica Billboard 200 e vendette 12 milioni di copie. Al successo del disco contribu\u00ec il tour promozionale che schier\u00f2 il gruppo in alcuni concerti al fianco di Ozzy Osbourne. In quegli anni, inoltre, all'interno del gruppo crebbe notevolmente il fenomeno dell'abuso di alcol e per questo molti critici e fan del gruppo li soprannominarono \"Alcoholica\".\nIl 27 settembre 1986, durante un tour europeo della band, il bus dei Metallica slitt\u00f2 e si ribalt\u00f2 lungo una strada ghiacciata a Ljungby, in Svezia. Nell'incidente Cliff Burton fu scaraventato fuori da un finestrino e venne mortalmente schiacciato dall'autobus. Scioccanti furono le testimonianze degli altri membri del gruppo, sopravvissuti indenni all'incidente. Una delle pi\u00f9 forti fu rilasciata da James Hetfield: \nI Metallica si fermarono per qualche tempo, indecisi sul da farsi, e presero in seria considerazione il ritiro dalle scene. Sostenuti dai familiari del defunto bassista, decisero comunque di riprendere a suonare e ad onorare la memoria di Burton con nuove tracce.\nMolti gruppi dedicarono brani alla memoria di Burton, che \u00e8 tutt'oggi ritenuto uno dei migliori bassisti della storia dell'heavy metal. Tra i pi\u00f9 famosi vi furono gli Anthrax e i Megadeth, che composero rispettivamente i brani \"Among the Living\" dall'album omonimo e \"In My Darkest Hour\" da \"So Far, So Good... So What!\".\nL'entrata di Jason Newsted, \"...And Justice for All\" (1987-1991).\nFurono cos\u00ec aperte le audizioni per trovare un nuovo bassista. La scelta cadde all'inizio su Les Claypool, amico d'infanzia di Hammett. Hetfield e compagni, per\u00f2, pur notando le doti del musicista, rinunciarono ad assumerlo a causa del suo stile troppo vicino al funk (insieme all'ex membro dei Possessed Larry LaLonde, Claypool continu\u00f2 la sua carriera nei Primus). Proseguite le audizioni, il 28 ottobre 1986 Jason Newsted, ex Flotsam and Jetsam, fu annunciato pubblicamente come nuovo bassista dei Metallica.\nPoco dopo l'arrivo di Newsted al basso, nei primi mesi del 1987, prese il via il \"Damaged Inc. Tour\". Nel luglio dello stesso anno ci fu anche la pubblicazione dell'EP \"\", contenente cover di gruppi metal e hardcore punk come Misfits e Diamond Head.\nNel 1988 il quartetto californiano registr\u00f2 e pubblic\u00f2 un nuovo album, \"...And Justice for All\". Inizialmente doveva essere prodotto da Mike Clink, reduce dall'ottima esperienza con i Guns N' Roses, ma la band lo licenzi\u00f2 poco dopo non riuscendo a trovare con lui un sound adeguato e chiam\u00f2 di nuovo Flemming Rasmussen. L'innesto di Jason Newsted non si fece per\u00f2 sentire nell'economia generale dell'album, perch\u00e9, come sostennero Hetfield e Ulrich, non prese parte al missaggio. \"...And Justice for All\" venne comunque ritenuto un grande lavoro e vendette pi\u00f9 di 14 milioni di copie, grazie anche al \"Damaged Justice Tour\", ritenuto uno dei migliori della storia del gruppo.\nIl terzo singolo estratto dall'album, ovvero \"One\" (brano che trae ispirazione dal romanzo pacifista di Dalton Trumbo \"E Johnny prese il fucile\" in cui si racconta l'allucinante condizione di un soldato della prima guerra mondiale rimasto muto, sordo, cieco e privo di braccia e gambe al seguito di un'esplosione), fu il primo singolo a ricevere un videoclip, girato nel 1989 e contenente spezzoni dal film tratto dal romanzo, anch'esso diretto da Dalton Trumbo e anch'esso intitolato \"E Johnny prese il fucile\". L'album contiene anche un brano strumentale dedicato alla memoria di Cliff Burton, \"To Live Is to Die\", poich\u00e9 \u00e8 stato l'ultimo brano da lui composto.\nNel 1990 fu pubblicato in edizione limitata \"The Good, the Bad &amp; the Live\", cofanetto costituito dai singoli internazionali del gruppo (\"Jump in the Fire\", \"Creeping Death\", \"Harvester of Sorrow\" e \"One\") con l'aggiunta di \"The $5.98 E.P.: Garage Days Re-Revisited\" e di un EP esclusivo contenente tre brani registrati dal vivo nell'agosto 1989.\n\"Metallica\" e il grande successo (1991-1995).\nNel 1991 i Metallica pubblicarono il loro quinto album in studio, l'omonimo \"Metallica\", prodotto dall'affermato produttore Bob Rock, noto anche per aver lavorato con i M\u00f6tley Cr\u00fce, i Bon Jovi e Cher. Il disco esord\u00ec al primo posto della classifica Billboard 200 e fu soprannominato dai fan \"Black Album\" a causa della copertina quasi completamente nera (ad eccezione del logo del gruppo visibile in controluce e del serpente simbolo della bandiera di Gadsden).\nIl disco fu anche il maggiore successo commerciale del gruppo che, grazie ai famosi singoli \"Enter Sandman\" e \"Nothing Else Matters\", raggiunse 38 milioni di copie vendute e vinse un Grammy Award alla miglior interpretazione metal nel 1992.\nAl contrario del disco precedente, il \"Black Album\" presenta giri di basso piuttosto rafforzati e perci\u00f2 Newsted fu visto di buon occhio dalla critica per aver dato un maggiore contributo alle sonorit\u00e0 dell'album. \"Metallica\" ricevette per\u00f2 anche alcune critiche, specialmente dai fan di vecchia data, che non accettarono l'abbandono seppur parziale delle sonorit\u00e0 thrash a favore di altre pi\u00f9 semplici e orecchiabili.\nGrazie a questo cambiamento, i Metallica divennero per\u00f2 una delle maggiori realt\u00e0 musicali del periodo, partecipando cos\u00ec a importanti concerti tra cui il \"Freddie Mercury Tribute Concert\" del 1992, evento organizzato in memoria del vocalist dei Queen Freddie Mercury (di cui avevano gi\u00e0 reinterpretato \"Stone Cold Crazy\" nel 1990), dove suonarono insieme ad altri artisti come Robert Plant dei Led Zeppelin, Elton John, David Bowie, Roger Daltrey degli Who, Zucchero Fornaciari, Liza Minnelli, Tony Iommi dei Black Sabbath e i Guns N' Roses.\nNel 1992 i Metallica intrapresero un tour negli USA con i Guns N' Roses, il \"GNR-Metallica Stadium Tour\", tra luglio e ottobre dello stesso anno, con una data anche in Canada. Nella data di Montr\u00e9al, durante l'interpretazione della canzone \"Fade to Black\", Hetfield si trovava su una torre di fuochi d'artificio proprio nel momento dell'esplosione. Questo incidente gli caus\u00f2 ustioni di secondo e terzo grado al braccio sinistro e al volto, costringendolo a continuare il tour senza essere in grado di suonare la chitarra. Hetfield continu\u00f2 comunque a cantare con il supporto di John Marshall, chitarrista ritmico dei Metal Church.\nUn anno dopo avviarono il \"Nowhere Else to Roam Tour\" e nel mese di novembre usc\u00ec il primo album dal vivo del gruppo, intitolato \"\", ben accolto dai fan nonostante l'elevato costo e capace di buone vendite. Nel 1994 la band prosegu\u00ec con il tour, suonando anche al festival Woodstock '94.\nIl 14 dicembre 1995 i Metallica reinterpretarono sei brani del gruppo musicale Mot\u00f6rhead, di cui quattro furono successivamente incluse nella versione limitata del singolo \"Hero of the Day\".\n\"Load\", \"ReLoad\", \"Garage Inc.\", \"S&amp;M\" (1996-2000).\nNel 1996 fu pubblicato l'album \"Load\", trainato dai singoli \"Until It Sleeps\" e \"Hero of the Day\". In quel periodo avvenne il tanto discusso cambiamento di \"look\" dei Metallica, che abbandonarono quello metal degli esordi in favore di uno pi\u00f9 \"pulito\" con capelli corti e abbigliamento da strada, accompagnato da alcuni tatuaggi. Questo mutamento fu avvertito anche a livello musicale: per la prima volta in carriera, il gruppo propose infatti sonorit\u00e0 pi\u00f9 simili all'hard rock.\nIn origine \"Load\" fu pensato come un doppio album, ma sia il produttore Bob Rock che i Metallica scartarono l'idea, preferendo rielaborare le tracce non inserite in \"Load\" per pubblicarle l'anno successivo in \"ReLoad\". Molti di questi brani ebbero un notevole successo radiofonico (\"Until It Sleeps\", \"Hero of the Day\", \"Mama Said\", \"King Nothing\", \"The Memory Remains\", \"The Unforgiven II\" e \"Fuel\").\nNel 1998 il quartetto registr\u00f2 il doppio album di cover \"Garage Inc.\". Il primo disco \u00e8 costituito da nuove cover registrate tra settembre e ottobre 1998, ispirati da gruppi come Discharge, Misfits, Thin Lizzy, Mercyful Fate, Black Sabbath e da Bob Seger (la sua cover \"Turn the Page\", di discreto successo radiofonico). Il secondo contiene invece tutte le canzoni di \"\" e le b-side inserite in vari singoli tra il 1984 e il 1996. Dal disco venne estratto anche il singolo \"Whiskey in the Jar\", cover di una canzone tradizionale irlandese, vincitore di un Grammy Award alla miglior interpretazione hard rock nel 2000.\nIl 7 marzo 1999 i quattro vennero inclusi nella \"Walk of Fame\" di San Francisco, e l'allora sindaco Willie Brown proclam\u00f2 nella citt\u00e0 il \"giorno ufficiale dei Metallica\". Tra il 21 e il 22 aprile dello stesso anno, il gruppo registr\u00f2 alcune performance con l'orchestra di San Francisco, allora condotta da Michael Kamen (che aveva gi\u00e0 collaborato con Bob Rock in \"Nothing Else Matters\"). Aiutato dal suo staff, Kamen compose versioni sinfoniche di brani della band a partire da \"Ride the Lightning\" del 1984 e, insieme al quartetto, scrisse anche i brani \"No Leaf Clover\" e \"-Human\". Il risultato di questo lavoro fu l'album \"S&amp;M\", pubblicato il 23 novembre 1999.\nGli scontri con Napster (2000-2001).\nNel 2000 i Metallica scoprirono che un demo della loro canzone \"I Disappear\" era stato distribuito gratuitamente su Internet, mediante Napster. La traccia in questione era incompleta e avrebbe dovuto essere pubblicata in seguito, insieme alla colonna sonora di \"\".\nDopo aver trovato disponibili in rete anche altre loro canzoni, i Metallica avviarono un'azione legale contro Napster. Durante il processo chiesero ai giudici l'espulsione dal sito dei 335.000 utenti che avevano scaricato i loro brani. Dai quattro furono intentate azioni legali anche contro la Universit\u00e0 di Yale, la University of Southern California e l'Universit\u00e0 dell'Indiana, che non avevano bloccato Napster dai loro campus. Lars Ulrich rilasci\u00f2 alcune interviste dicendo: \nNel 2001, dopo quasi un anno di contenzioso, i Metallica e Napster giunsero a un accordo. Grazie a esso alcuni utenti del sito, peraltro non denunciati individualmente, furono bannati.\nDurante la controversia molti siti web realizzarono parodie animate dei Metallica, illustrati come rocker egoisti ed egocentrici che se la prendevano con i loro fan. Il pi\u00f9 noto cartone satirico sui quattro fu \"Napster Bad!\", realizzato dal sito Internet Camp Chaos. Anche alcuni critici musicali presero in giro Ulrich, storpiandone il nome Lars in \"Lar$\". Molti fan di vecchia data abbandonarono i Metallica per il fatto di aver diffuso le loro canzoni, e le relative registrazioni demo e live, via Internet. Il quartetto si difese, comunque, dicendo che Napster aveva permesso l'accesso libero al catalogo di tutti i loro brani, cosa che li aveva mandati su tutte le furie, al punto di avviare un procedimento giudiziario.\nL'arrivo di Robert Trujillo, \"St. Anger\" (2001-2005).\nNel 2001 il bassista Jason Newsted lasci\u00f2 la band, vinto da alcune controversie con gli altri componenti. Jason decise di avviare un progetto con gli Echobrain ma successivamente si un\u00ec ai Voivod. Un ulteriore duro colpo all'unit\u00e0 del gruppo giunse nel luglio dello stesso anno, quando Hetfield si allontan\u00f2 dalla band per iniziare un programma di riabilitazione dall'alcolismo. Fu lo stesso Newsted a dichiarare apertamente, onde evitare speculazioni ed equivoci, che James non aveva mai fatto uso di droghe. Per quasi un anno, i Metallica sospesero la loro attivit\u00e0 musicale e per questo motivo rischiarono seriamente lo scioglimento.\nL'improvviso ritorno di Hetfield nel 2002 scongiur\u00f2 la dipartita dei Metallica, e permise alla band di iniziare un nuovo iter compositivo. All'inizio dell'anno successivo il gruppo trov\u00f2 anche un nuovo bassista, Robert Trujillo, gi\u00e0 al lavoro con Ozzy Osbourne, Suicidal Tendencies e Infectious Grooves; egli entr\u00f2 a far parte della band dopo la registrazione del nuovo disco, registrato con Bob Rock alla produzione e come bassista provvisorio.\nNel giugno del 2003 i Metallica pubblicarono cos\u00ec l'ottavo album in studio \"St. Anger\", che debutt\u00f2 al primo posto della Billboard 200. Le prime canzoni del disco erano state scritte nell'aprile del 2001, quando i Metallica erano ancora in cerca di un sostituto per Newsted e non avendolo ancora trovato, le parti di basso di \"St. Anger\" furono suonate provvisoriamente dal produttore Bob Rock. L'album, pi\u00f9 aggressivo e lontano dalla svolta hard rock degli anni novanta, nei soli Stati Uniti vendette oltre un milione di copie, ma fu fortemente criticato sia dalla critica che dai fan, soprattutto a causa del missaggio, giudicato di scarsa qualit\u00e0.\nPochi mesi dopo l'uscita di \"St. Anger\", la band part\u00ec per il \"Summer Sanitarium Tour 2003\" insieme a Limp Bizkit, Linkin Park, Mudvayne e Deftones. Nello stesso anno \"Master of Puppets\" e \"Metallica\" entrarono a far parte della \"lista dei 500 migliori album secondo Rolling Stone\", rispettivamente ai numeri 167 e 252. Sempre nel 2003, su esplicita richiesta di Johnny Ramone, i quattro parteciparono alla creazione dell'album tributo ai Ramones \"We're a Happy Family\", suonando la canzone \"53rd &amp; 3rd\".\nAgli MTV Video Music Awards del 2003 i Metallica suonarono in successione i riff principali di quattro canzoni rock: \"Are You Gonna Go My Way\" di Lenny Kravitz, \"Smells Like Teen Spirit\" dei Nirvana, \"Seven Nation Army\" degli The White Stripes e \"Beat It\" di Michael Jackson.\nDopo il \"Madly in Anger with the World Tour\" con i Godsmack, sempre nel 2004, la \"title track\" di \"St. Anger\" fu premiata con il Grammy Award alla miglior interpretazione metal.\nNel 2004 usc\u00ec il documentario \"\", pubblicazione che illustr\u00f2 le fasi della produzione dell'album \"St. Anger\", offrendo una visione da vicino del gruppo di Los Angeles. In esso Jason Newsted in persona dichiar\u00f2 di non voler entrare - in virt\u00f9 del suo abbandono - nei problemi interni al gruppo, gi\u00e0 presenti ai tempi di \"...And Justice for All\" (1988). Il documentario venne successivamente pubblicato in formato DVD nel gennaio 2005.\n\"Death Magnetic\" (2006-2009).\nIl 16 febbraio 2006 i quattro annunciarono sul loro sito ufficiale di aver rescisso il contratto con Bob Rock per unirsi al produttore Rick Rubin, famoso per il suo lavoro con i Red Hot Chili Peppers, gli Slayer, i Beastie Boys, i System of a Down, i Run DMC e Johnny Cash. La band annunci\u00f2 anche l'uscita del loro nono album, fissata per met\u00e0 del 2007 e poi rinviata a febbraio 2008, e per il quale erano stati fino a quel momento scritti 25 brani.\nIl 6 giugno 2006, durante lo svolgimento del tour \"Escape from the Studio '06\", i Metallica eseguirono a Berlino un brano inedito, intitolato da Hetfield \"The New Song\", mentre il 12 agosto, a Tokyo, eseguirono un altro brano inedito, intitolato \"The Other New Song\". Nel febbraio del 2007 la Sony Music pubblic\u00f2 un album tributo a Ennio Morricone, intitolato \"We All Love Ennio Morricone\", al quale i Metallica parteciparono con una versione rock di \"The Ecstasy of Gold\", brano originariamente presente nella colonna sonora del film \"Il buono, il brutto, il cattivo\" (1966). La versione originale veniva costantemente utilizzata dal gruppo per aprire i propri concerti sin dal 1982 per poi abbandonarla nel 1995 e successivamente riprenderla nel 1998. Il 7 luglio presero invece parte al concerto \"Live Earth\", suonando \"Sad but True\", \"Nothing Else Matters\" e \"Enter Sandman\".\nIl 12 settembre 2008 venne pubblicato il nono album in studio \"Death Magnetic\", il primo album registrato con Robert Trujillo nonch\u00e9 il primo prodotto da Rick Rubin. L'album fu anticipato dal singolo \"The Day That Never Comes\", il quale ricevette anche un videoclip diretto da Thomas Vinterberg. Rispetto a \"St. Anger\", \"Death Magnetic\" rappresenta il ritorno del gruppo verso sonorit\u00e0 thrash metal, caratterizzandosi per i numerosi assoli di Hammett, e ha ottenuto un ottimo riscontro anche nelle vendite debuttando alla posizione numero uno nella classifica Billboard 200 restando in classifica per 50 settimane.\nIl 31 marzo 2009 venne pubblicato il box set digitale \"The Metallica Collection\" contenente tutta la loro discografia ufficiale. \"The Metallica Collection\" contiene l'intero catalogo ufficiale del gruppo, con 163 brani, a partire da \"Kill 'Em All\" fino a \"Death Magnetic\", passando anche per album quali \"Garage Inc.\", \"S&amp;M\" e l'EP \"Some Kind of Monster\". Inoltre sono state aggiunte anche otto bonus track dal vivo: \"The Four Horsemen\", \"Whiplash\", \"For Whom the Bell Tolls\", \"Creeping Death\", \"Battery\", \"The Thing That Should Not Be\", \"One\", e \"...And Justice for All\".\nIl 29 marzo usc\u00ec il videogioco \"\" contenente 28 tra i brani migliori di tutta la carriera della band.\nIl 4 aprile, a Cleveland, si tenne per la band (e per Cliff Burton) la cerimonia di introduzione alla \"Rock and Roll Hall of Fame\" dove saranno inserite tutte le leggende del rock. La band venne introdotta da Flea dei Red Hot Chili Peppers. Inoltre in un'intervista Kirk Hammett anticip\u00f2 che per l'occasione il gruppo avrebbe ospitato l'ex bassista Jason Newsted, costituendo un'occasionale riunione del gruppo in formazione storica per l'evento. I cinque membri eseguirono assieme i brani \"Master of Puppets\", \"Enter Sandman\" e \"Train Kept a Rollin degli Yardbirds insieme ad altri cinque ospiti speciali: Joe Perry (Aerosmith), Jeff Beck (The Yardbirds), Jimmy Page (Led Zeppelin), Ronnie Wood (The Rolling Stones) e Flea (Red Hot Chili Peppers). Inoltre, alla cerimonia partecip\u00f2 anche il padre di Cliff, Ray Burton, che espresse i pi\u00f9 sentiti ringraziamenti da parte sua verso i fan del figlio che ancora oggi lo acclamano e gli rendono omaggio. Il 23 e il 30 novembre 2009 uscirono rispettivamente i DVD ' (registrato all'Arena di N\u00eemes) e \"\" (registrato a Citt\u00e0 del Messico).\nIn un'intervista a \"Rock TV\" Lars Ulrich dichiar\u00f2 che la band non ha ancora concreti progetti per un nuovo lavoro visto che sarebbero stati impegnati in vari tour fino ad agosto 2010, ma che poi sicuramente si metteranno all'opera sempre sotto la guida del produttore Rick Rubin verso la met\u00e0 del 2011. Il gruppo, insieme a Slayer, Megadeth e Anthrax, ha suonato per la prima volta nella storia, nel \"Big Four Tour\" il 16 giugno 2010 al Bemowo Airport in Polonia. La seconda data del tour, tenutasi a Sofia (Bulgaria) il 22 giugno 2010, venne trasmessa via satellite in diretta mondiale tramite alcuni cinema selezionati. Il concerto venne poi registrato e inserito nel DVD \"\", pubblicato il 2 novembre 2010.\nIn conclusione al \"World Magnetic Tour\" fu pubblicato un EP dal vivo intitolato \"Six Feet Down Under EP\", contenente alcune tracce suonate dal vivo tra il 1989 e il 2004 in vari concerti tenuti dal gruppo in Australia, seguito il 15 novembre dalla seconda parte. Il 26 novembre venne pubblicato l'album dal vivo \"Live at Grimey's\", contenente nove brani provenienti dal concerto eseguito il 12 giugno 2008 al Grimey's Record Store di Nashville. Ulteriore materiale tratto dal tour \u00e8 stato pubblicato nei successivi anni, come l'album video \"Quebec Magnetic\", uscito il 10 dicembre 2012 dalla Blackened Recordings (etichetta discografica fondata dal gruppo) e contenente i due concerti svoltisi a Queb\u00e9c nell'autunno del 2009, e il film 3D \"Metallica 3D Through the Never\", distribuito inizialmente nei cinema statunitensi in IMAX a partire dal 27 settembre 2013, per poi essere stato accompagnato il seguente 24 settembre \u00e8 uscita la relativa colonna sonora.\nCollaborazione con Lou Reed e altre attivit\u00e0 (2011-2012).\nIl 15 giugno 2011 i Metallica annunciarono attraverso il proprio sito ufficiale di aver registrato un nuovo album in studio con la collaborazione di Lou Reed: \nIl 22 agosto fu annunciato il titolo, \"Lulu\", e il numero delle tracce, ovvero dieci; le primissime tracce della lista rese pubbliche sul sito dei due artisti sono state \"Junior Dad\", \"Mistress Dread\" e \"Pumping Blood\". Il disco venne pubblicato il 31 ottobre 2011 attraverso la Warner Bros. Records.\nL'unico singolo estratto \u00e8 stato \"The View\", pubblicato il 27 settembre esclusivamente sull'iTunes Store. Il brano ricevette anche un videoclip, diretto da Darren Aronofsky e pubblicato il 3 dicembre.\nNel mese di luglio 2011 i Metallica hanno annunciato una serie di quattro concerti esclusivi per celebrare i trent'anni di attivit\u00e0, tutti tenuti a inizio dicembre 2011 al The Fillmore di San Francisco. All'evento hanno partecipato numerosi artisti e gruppi musicali che sono stati tra le principali fonti d'ispirazione per il gruppo, come Sean Harris e Brian Tatler dei Diamond Head, Ozzy Osbourne e Geezer Butler dei Black Sabbath e i Mercyful Fate; inoltre hanno preso parte all'evento anche personaggi con cui i Metallica hanno collaborato nel corso della loro carriera, come Dave Mustaine, Ron McGovney, Jason Newsted, John Marshall, Marianne Faithfull e Lou Reed. In queste quattro date sono stati eseguiti brani raramente proposti dal vivo (come \"Metal Militia\" o \"Bleeding Me\") o portati per la prima volta dal vivo (come \"To Live Is to Die\" o \"Carpe Diem Baby\"), oltre anche alla prima esecuzione di quattro brani inediti scartati dalle sessioni di \"Death Magnetic\": \"Hate Train\", \"Just a Bullet Away\", \"Hell and Back\" e \"Rebel of Babylon\". Le versioni in studio di questi brani sono stati successivamente inseriti nell'EP \"Beyond Magnetic\", pubblicato prima sull'iTunes Store il 13 dicembre e successivamente reso disponibile anche nei formati CD e 12\".\nNel 2012 i Metallica hanno rivelato la loro partecipazione come headliner alla seconda data del Download Festival, in cui avrebbero eseguito per intero il \"Black Album\" per celebrare i vent'anni dalla sua pubblicazione. Nello stesso periodo il gruppo annuncia la creazione di un festival personale, denominato Orion Music + More e tenuto ad Atlantic City il 23 e 24 giugno. Nella prima data del festival, i Metallica hanno eseguito interamente il secondo album \"Ride the Lightning\", segnando cos\u00ec il debutto del brano \"Escape\" dopo 28 anni.\n\"Hardwired... to Self-Destruct\" (2012-presente).\nNel gennaio 2012 i Metallica sono stati intervistati da Rolling Stone riguardo al loro decimo album. Kirk Hammett ha fornito una descrizione su quello che sarebbe potuta essere la direzione stilistica del prossimo disco: Lars Ulrich ha aggiunto inoltre che il disco sarebbe stato pi\u00f9 breve e conciso: In un'intervista radiofonica all'emittente radiofonica canadese \"99.3 The Fox\", Ulrich ha affermato che il decimo album del gruppo sarebbe potuto uscire verso l'inizio del 2014, In un'intervista successiva, il batterista ha tuttavia spiegato di essere \u00absorpreso se il nuovo album dei Metallica uscisse prima del 2015\u00bb.\nIl 24 ottobre 2013 i Metallica hanno rivelato una collaborazione con Coca-Cola Zero per la realizzazione di un concerto unico nella loro carriera: un'esibizione all'eliporto della base antartica argentina Carlini in data 8 dicembre. Questo evento ha portato i Metallica a divenire il primo ed unico gruppo al mondo ad essersi esibito in tutti e sette continenti del mondo. Il 16 marzo 2014 i Metallica hanno intrapreso il tour \"Metallica by Request\", partito a Bogot\u00e0. La scaletta del tour vede 17 brani selezionati dai fan attraverso una votazione online e un brano inedito intitolato \"Lords of Summer\". La versione in studio di quest'ultimo brano \u00e8 stato reso disponibile inizialmente per il download digitale il 19 giugno, mentre il 28 novembre \u00e8 stata commercializzata la versione in vinile.\nIl 2 marzo 2015 il gruppo ha annunciato la ripubblicazione a tiratura limitata di una versione rimasterizzata del demo \"No Life 'Til Leather\" nel formato musicassetta, in occasione del Record Store Day tenuto il 18 aprile dello stesso anno.\nIl 17 febbraio 2016 il gruppo ha annunciato le riedizioni rimasterizzate dei primi due album in studio \"Kill 'Em All\" e \"Ride the Lightning\", previste nei formati CD, LP e box set con materiale aggiuntivo inedito, mentre il 23 dello stesso mese hanno rivelato la pubblicazione dell'album dal vivo \"Libert\u00e9, Egalit\u00e9, Fraternit\u00e9, Metallica! - Live at Le Bataclan, Paris, France - June 11th, 2003\". Le pubblicazioni sono uscite il 16 aprile in occasione dell'annuale Record Store Day, di cui i Metallica sono stati anche ambasciatori.\nIl 18 agosto 2016 \u00e8 stato annunciato attraverso il sito ufficiale del gruppo il decimo album in studio \"Hardwired... to Self-Destruct\" e il primo singolo \"Hardwired\", quest'ultimo accompagnato dal relativo videoclip. Composto da due dischi, ciascuno contenente sei brani, l'album \u00e8 stato pubblicato il 18 novembre dello stesso anno.\nIl 1\u00ba febbraio 2019 i Metallica hanno pubblicato l'album dal vivo \"Helping Hands... Live &amp; Acoustic at the Masonic\", contenente l'esibizione acustica tenuta a San Francisco il 3 novembre 2018 per beneficenza. Sempre nel 2019, in occasione del 20\u00ba anniversario dall'uscita di \"S&amp;M\", il gruppo si esibisce per la seconda volta in carriera con l'orchestra di San Francisco (questa volta diretta da Michael Tilson Thomas ed Edwin Outwater) per due spettacoli al Chase Center di San Francisco il 6 e l'8 settembre. Entrambi i concerti sono stati filmati e inizialmente distribuiti nei cinema il 9 ottobre dello stesso anno con il titolo \"S&amp;M2\". Il 28 agosto 2020 \u00e8 invece stato commercializzato sotto forma di album dal vivo e album video.\nStile e influenze.\nA inizio carriera i Metallica si presentavano al pubblico con un chiaro orientamento thrash metal, sia nelle sonorit\u00e0 che negli atteggiamenti. Fino ai primi anni novanta, il loro \"look\" era caratterizzato da capelli molto lunghi, jeans strappati e t-shirt firmate Metallica, oppure semplicemente nere sin dal tour per \"...And Justice for All\". Questa immagine veniva, molto spesso, considerata adatta al violento e potente sound espresso.\nNel 1996, influenzati da stili musicali come l'hard rock e il blues, i Metallica decisero di trasformare radicalmente il proprio modo di apparire in pubblico; tutti i membri della band si tagliarono i capelli e vestirono in modo pi\u00f9 casual; la scelta port\u00f2 numerose critiche al gruppo, specialmente dai fan di vecchia data, amanti del thrash, che non tardarono a esprimere il loro dissenso, o allontanandosi dalla band o criticandone per molti anni le scelte.\nIn \"Kill 'Em All\" e \"Ride the Lightning\" si pu\u00f2 ascoltare un suono ispirato a Black Sabbath, Mot\u00f6rhead, Diamond Head, Saxon, Thin Lizzy, Judas Priest, Iron Maiden, King Diamond, e in generale alla NWOBHM e all'hard rock. Non meno rilevante fu l'influenza da parte di gruppi hardcore punk, come Misfits, G.B.H. e Discharge. Inoltre lo stile musicale di Kirk Hammett, come egli stesso sostenne in alcune interviste, presenta similitudini con il sound di Jimi Hendrix, Joe Satriani e Carlos Santana. Le sonorit\u00e0 di \"Ride the Lightning\" risultano inoltre influenzate dallo speed metal.\nNei loro primi lavori, il gruppo si ispir\u00f2 spesso ai racconti di Howard Phillips Lovecraft per la composizione dei testi; questo \u00e8 particolarmente evidente nelle canzoni \"The Thing That Should Not Be\" e \"Through the Never\" e nella strumentale \"The Call of Ktulu\", per la quale i Metallica hanno rivelato di essersi ispirati, appunto, al racconto \"Il richiamo di Cthulhu\".\nSecondo Steve Huey di \"AllMusic\", nel corso degli anni la band ampli\u00f2 non solo la propria tecnica compositiva ma anche il tasso di espressione emotiva. Questo loro nuovo approccio si riflette anche nei testi che dopo l'iniziale \"Kill 'Em All\" si sono interessati ai problemi personali e alle questioni sociali. Con l'album \"Master of Puppets\" sono arrivati a trattare temi riguardanti l'ipocrisia dei leader sia religiosi che militari, la pazzia, la rabbia e la droga, mentre nella met\u00e0 degli anni novanta, con la pubblicazione di \"Load\" e \"ReLoad\", le influenze del gruppo si orientarono anche verso l'hard rock, il blues e il country, sperimentando sonorit\u00e0 meno aggressive e ritmi meno sostenuti. Inoltre poterono inserire nuovi strumenti musicali come l'organetto e il violino.\nIl sound di \"Garage Inc.\" pu\u00f2 inoltre essere comparato con quello di Thin Lizzy, Mercyful Fate, Bob Seger e Nick Cave, essendo questo disco composto anche da cover degli artisti appena citati. Con \"St. Anger\", pubblicato nel 2003, il gruppo \u00e8 tornato a sonorit\u00e0 leggermente pi\u00f9 vicine al thrash metal. Invece con \"Death Magnetic\" il gruppo presenta sonorit\u00e0 tipicamente thrash anni ottanta e anche heavy metal, nonostante l'album sia stato definito pi\u00f9 melodico.\nI Metallica ispirarono invece moltissimi gruppi musicali a venire tra cui Alice in Chains, Cannibal Corpse, Deftones, Faith No More, Machine Head, Pantera, Slipknot System of a Down, Testament, e White Zombie. Ci\u00f2 \u00e8 confermato anche dal fatto che alcuni di essi si ispirarono al celebre nome della band losangelina per ideare il loro. Ne sono un esempio i Beatallica (che ibridano le canzoni dei Metallica con quelle dei Beatles) e gli Skatallica (che suonano ska punk). Inoltre \"Metallica\" \u00e8 stato indebitamente usato per alcune linee di prodotti cosmetici e di biancheria intima, da aziende come Victoria's Secret e Guerlain.\nMolte sono anche le band che hanno riproposto canzoni e album dei Metallica. Gli Apocalyptica pubblicarono nel 1996 l'album \"Plays Metallica by Four Cellos\", mentre i Trivium, oltre a proporre le cover di \"Master of Puppets\" e \"For Whom the Bell Tolls\", hanno creato sonorit\u00e0 e iconografia affini a quelle del gruppo di San Francisco. Anche i Dream Theater reinterpretarono \"Master of Puppets\" mentre \"One\" venne riproposta dai Korn a \"MTV Metallica Icon\", dai Testament, dagli Evanescence e dai Children of Bodom, e \"Welcome Home (Sanitarium)\" dai Limp Bizkit (a \"MTV Metallica Icon\" nel 2003), dagli Anthrax e dai Bullet for My Valentine, che inoltre hanno interpretato anche \"Creeping Death\". Il singolo \"Fuel\", fu invece riproposto, sempre agli MTV Metallica icon, da Avril Lavigne. \"No Remorse\", invece, \u00e8 stata ripresa dai Pantera e dai Cannibal Corpse, mentre \"Nothing Else Matters\" \u00e8 stata interpretata da Marco Masini in lingua italiana con il titolo \"E chi se ne frega\". \"Sad but True\" fu riproposta perfino in una curiosa versione rap rock da Snoop Dogg, sempre a \"MTV Metallica Icon\" nel 2003. Anche i Mot\u00f6rhead hanno composto due cover, precisamente quella di \"Enter Sandman\", intitolata \"Fuck Metallica (Enter Sandman)\" e quella di \"Whiplash\" (vincitrice anche di un Grammy Award). Invece \"Battery\" venne reinterpretata dai Van Canto, dagli Ensiferum, dai Machine Head e dai Blakk Totem. Sono stati pubblicati anche vari album di tributo contenenti loro cover come: \"Metallic Assault: A Tribute to Metallica\", \"Metallic Attack: The Ultimate Tribute\", \"A Tribute to The Four Horsemen\", \"The Blackest Box: The Ultimate Metallica Tribute\". Questi album hanno visto la partecipazione di importanti artisti tra cui Mot\u00f6rhead, Testament, Deep Purple, KISS, Machine Head e Anthrax.\nCritiche e ostilit\u00e0.\nDopo il \"Black Album\".\nIl cambiamento di genere musicale e quello di \"look\" dei Metallica, dopo l'omonimo album del 1991, aliment\u00f2 moltissime critiche espresse da fan, critici di settore ed altri gruppi musicali.\nAlla band di Los Angeles fu contestato in particolare il fatto che questo cambio stilistico fosse avvenuto proprio in un momento in cui i gruppi heavy metal ricevevano minori attenzioni dai mass media e, di conseguenza, altri stili riscuotevano migliori successi di vendite rispetto alla musica heavy metal. I Metallica furono cos\u00ec descritti come un gruppo pi\u00f9 legato al denaro e al successo che alla musica in s\u00e9, una sorta di band dal doppio volto, capace attraverso i testi di esprimere concetti poi non condivisi nella vita reale. Dalle critiche non fu risparmiato nemmeno Bob Rock, che dei Metallica aveva prodotto gli album usciti dal 1991 al 2003, contribuendo in parte alla loro svolta sonora.\nPesanti critiche giunsero alla band californiana da parte dei Manowar, il cui leader e bassista Joey DeMaio rilasci\u00f2 una dichiarazione nel 2004 rispondendo alla domanda se lui ascoltasse la musica dei Metallica: \nAnche Kerry King degli Slayer espose una sua dichiarazione sulla svolta dei Metallica. In un'intervista a \"Metal Hammer\" dichiar\u00f2: \nI Metallica cercarono di rispondere pi\u00f9 volte a queste dichiarazioni dicendo che la loro nuova scelta musicale era nata da un lungo processo di modifica del sound, gi\u00e0 iniziato con il disco \"...And Justice for All\". Inoltre sostennero che il cambio di \"look\" era nato di conseguenza e non come semplice ricerca di attenzione da parte dei media.\n\"St. Anger\" presenta sonorit\u00e0 pi\u00f9 dure e pi\u00f9 grezze rispetto agli album precedenti \"Load\" e \"ReLoad\", caratteristica questa che fu in parte apprezzata dai critici musicali. Tuttavia i fan ne biasimarono la qualit\u00e0 della produzione, specie per quanto riguardava le parti vocali di Hetfield, l'arrangiamento mixeristico della batteria di Ulrich, i testi spesso di tema scontato e l'assenza di assoli di chitarra, fatto fino ad allora del tutto inusuale per il gruppo.\nCon la pubblicazione di \"Death Magnetic\", i Metallica ritornarono allo stile thrash che caratterizz\u00f2 i primi album. In parte lo si deve anche al nuovo produttore dei Metallica, Rick Rubin, che sostitu\u00ec Bob Rock; a differenza del lavoro di quest'ultimo sul precedente album, Rubin decise di rendere le cose pi\u00f9 complesse, a cominciare dai riff delle chitarre e dai testi delle canzoni. Inoltre, il suo lavoro ha motivato la band a tirare fuori il meglio per lunghi periodi, a differenza di quanto si faceva da qualche anno.\nJason Newsted.\nJason Newsted fu ingaggiato come membro dei Metallica in seguito alla prematura scomparsa di Cliff Burton. Nei quindici anni di permanenza con il gruppo, il bassista ricevette costanti critiche relative al suo stile e alle sue capacit\u00e0 musicali, definite nettamente inferiori rispetto a quelle di Cliff.\nA differenza di Burton, che suonava il basso avvalendosi del fingerstyle, Newsted preferiva l'utilizzo del plettro. Questo fatto fu visto dai fan come segno della sua incapacit\u00e0 e port\u00f2 alle prime critiche sul musicista.\nPoco tempo dopo il suo ingresso nel gruppo, i Metallica pubblicarono il disco \"...And Justice for All\". Nel disco lo stile della composizione risult\u00f2 molto diverso rispetto ai precedenti lavori, specialmente nelle linee di basso, letteralmente sepolte dalle numerose tracce di chitarra ritmica di Hetfield, e quindi difficilmente riconoscibili all'interno dell'economia dei brani. Inoltre il sound generale del basso risult\u00f2 molto meno \"sporco\" rispetto soprattutto a \"Kill 'Em All\", nonch\u00e9 molto pi\u00f9 tecnico.\nI fan accusarono di questo cambiamento proprio Newsted, che comunque affront\u00f2 con pazienza le critiche e anche la lunga serie di scherzi a lui rivolti durante il tour di due anni che segu\u00ec la pubblicazione di \"...And Justice for All\".\nDopo quindici lunghi anni di collaborazione con la band, mai completamente accettato dai fan come sostituto del suo predecessore, lasci\u00f2 la band nel gennaio 2001 per motivi fisici e personali mai dichiarati. Durante le varie esibizioni dal vivo della band negli anni precedenti \u00e8 facilmente visibile il violento headbanging di Newsted, il quale gli provoc\u00f2 in futuro una lesione al collo, da lui stesso definita come \u00abil danno fisico che ho fatto a me stesso negli anni per suonare la musica che amo\u00bb. Nel 2002 Newsted si un\u00ec alla band canadese Voivod. L'attuale bassista dei Metallica, Robert Trujillo, propone sonorit\u00e0 molto ispirate dai gruppi in cui militava in precedenza (Suicidal Tendencies, Infectious Grooves).\nDave Mustaine e i Megadeth.\nLa pi\u00f9 famosa diatriba che i fan dei Metallica ricordino scoppi\u00f2 tra Lars Ulrich e James Hetfield da una parte, e l'ex chitarrista del gruppo Dave Mustaine e la sua nuova band Megadeth dall'altra.\nI primi contrasti tra Dave e i Metallica avvennero quando il musicista faceva ancora parte del gruppo di Los Angeles. Il documentario del 2004 \"\" mostra proprio l'origine dell'ostilit\u00e0 Mustaine-Metallica. Hetfield e Mustaine arrivarono a un furente litigio quando quest'ultimo, recatosi a casa di Ron McGovney, sciolse i cani del padrone di casa nella villa, e uno di questi sal\u00ec sulla macchina di McGovney defecandoci sopra. Hetfield, che si trovava anch'egli nella villa, disse a Mustaine di legare immediatamente tutti i cani; davanti al suo rifiuto si gener\u00f2 una violenta rissa tra i due.\nIn seguito McGovney lasci\u00f2 la band, probabilmente in seguito a un litigio con Mustaine (come lo stesso bassista ha confermato): sembrerebbe che Mustaine, dopo essersi ubriacato bevendo whisky, avesse versato della birra sui pick-up del basso della Washburn dichiarando apertamente che egli odiava McGovney. Dopo questo avvenimento dovette cambiare basso poich\u00e9 rotto. Decise in seguito, sotto consiglio della sua ragazza, di abbandonare la band. Sar\u00e0 sostituito dal celebre Cliff Burton, l'unico membro dei Metallica con cui Mustaine non ha mai avuto diverbi (e a cui anzi dedicher\u00e0 una canzone, \"In My Darkest Hour\", quando sapr\u00e0 della sua morte). Il definitivo abbandono del chitarrista, invece, ci fu nell'aprile del 1983, quando Mustaine e i Metallica si stavano recando a New York per incontrare il produttore Jon Zazula. Dave era alla guida del furgone del gruppo quando, a causa del suo stato di continua ubriachezza, perse il controllo del veicolo e fin\u00ec in un fossato. Non sopportando pi\u00f9 i suoi comportamenti, Hetfield e Ulrich decisero di allontanarlo dalla band e lo portarono alla pi\u00f9 vicina fermata dell'autobus per farlo tornare a Los Angeles.\nSuccessivamente furono rilasciate alcune interviste dai diretti interessati. La pi\u00f9 importante fu quella rilasciata proprio da Mustaine nel 1998: \nLa faida tra Dave e i Metallica continu\u00f2 quando il chitarrista inizi\u00f2 a sostenere pubblicamente di aver scritto molte delle canzoni della sua ex band, e in particolare \"Leper Messiah\". Hetfield rifiut\u00f2 di riconoscere la paternit\u00e0 di questi brani a Mustaine. In tutta risposta tra i fan dei Megadeth nacque la convinzione che anche la canzone \"Master of Puppets\", ritenuta uno dei capolavori del gruppo di Los Angeles, fosse in realt\u00e0 un suo lavoro e accusarono i Metallica di essere dei ladri. La situazione si risolse, dopo innumerevoli dichiarazioni violente, con un nulla di fatto; a tutt'oggi i Metallica mantengono i diritti su questi brani.\nTuttavia, a Mustaine furono riconosciuti i diritti di sei brani: \"The Four Horsemen\", \"Jump in the Fire\", \"Phantom Lord\", \"Metal Militia\" (dall'album \"Kill 'Em All\", tutti accreditati a Hetfield, Ulrich, Mustaine), \"The Call of Ktulu\" e \"Ride the Lightning\" (dall'album \"Ride the Lightning\", entrambi accreditati a Hetfield, Ulrich, Burton, Mustaine). Il brano \"The Four Horsemen\" fu l'unico ad essere ripreso dai Megadeth, nel loro esordio discografico, \"Killing Is My Business... And Business Is Good!\" (1985), sebbene con il titolo \"The Mechanix\" e testo differente.\nWinger.\nAgli inizi degli anni novanta, i Metallica furono anche attaccati dai Winger, gruppo hair metal di New York. L'attrito inizi\u00f2 con la pubblicazione del video di \"Nothing Else Matters\", che ritrae Lars Ulrich mentre lancia un dardo verso un poster di Kip Winger. La band, gi\u00e0 messa in ridicolo in quel periodo a causa del cartone \"Beavis and Butt-head\", non sopport\u00f2 il gesto di Ulrich: \nAnni dopo, in una intervista di aprile 2010, il chitarrista dei Winger Reb Beach si ritrov\u00f2 a parlare di nuovo della vicenda riguardante l'atto compiuto da Ulrich nel video di \"Nothing Else Matters\", sostenendo che i Metallica, mostrandolo durante i loro concerti, sminuirono ancor di pi\u00f9 la reputazione del gruppo di New York. Comment\u00f2 inoltre bruscamente la popolarit\u00e0 di Kirk Hammett e non esit\u00f2 a rivolgergli critiche pesanti: "}
{"id": "1839008", "revid": "486946", "url": "https://it.wikipedia.org/wiki?curid=1839008", "title": "IMob", "text": ""}
{"id": "1839011", "revid": "1632387", "url": "https://it.wikipedia.org/wiki?curid=1839011", "title": "Relentless (Jackyl)", "text": "Relentless \u00e8 il quarto album dei Jackyl pubblicato nel 2002 per la Humidity Records."}
{"id": "1839020", "revid": "1782831", "url": "https://it.wikipedia.org/wiki?curid=1839020", "title": "Chiesa dello Spirito Santo dei Napoletani", "text": "La chiesa dello Spirito Santo dei Napoletani \u00e8 un luogo di culto cattolico di Roma, nel rione Regola, situata in via Giulia. \u00c8 stata la chiesa nazionale del Regno delle Due Sicilie.\nStoria.\nNel catalogo delle chiese di Pio V questa chiesa \u00e8 chiamata \"S. Aura in strada Iulia\", e vi era annesso un monastero di monache. Era dedicata a sant'Aurea, martire d'Ostia. Nel XIV secolo fu chiamata anche \"Sant'Eusterio\", come risulta dal catalogo di Cencio Camerario (n. 232) e dal catalogo dall'anonimo di Torino, che dice: \"Ecclesia s. Austerii de campo Senensi habet unum sacerdotem\". Nel 1572, ridotta in cattivo stato, la chiesa (con il monastero) fu affidata alla Confraternita dello Spirito Santo dei Napoletani che la spianarono e vi fecero costruire la nuova chiesa dedicata allo Spirito Santo (1574).\nLa chiesa venne dunque riedificata, su disegno di Domenico Fontana o forse Ottaviano Mascherino alla fine del Cinquecento. All'inizio del Settecento sub\u00ec una profonda trasformazione ad opera di Carlo Fontana. Altri radicali restauri furono effettuati intorno alla met\u00e0 dell'Ottocento da Antonio Cipolla che ricostru\u00ec la facciata (1853), con portale e rosone scolpiti; e, all'interno, la cantoria e l'abside, donando alla chiesa l'aspetto attuale.\nChiesa nazionale del Regno delle Due Sicilie, per cinquant'anni, dal 1934 e fino al 1984 (anno in cui, con una solenne cerimonia, furono traslate in Santa Chiara a Napoli), ospit\u00f2 le salme di re Francesco II delle Due Sicilie, della regina Maria Sofia e della loro unica figlioletta, la principessa Maria Cristina Pia, che vi riposava dal 1870.\nPer trent'anni la chiesa \u00e8 stata chiusa a causa di gravi infiltrazioni d'acqua. Il degrado si impadron\u00ec del luogo di culto che sembrava ormai non pi\u00f9 recuperabile, dato l'abbandono e le crepe che minacciavano la stabilit\u00e0 dell'edificio.\nNel 1980 fu nominato rettore mons. Natalino Zagotto che diede inizio immediatamente al difficile e a prima vista impossibile compito di restaurare e ripristinare la chiesa. Il radicale intervento di consolidamento strutturale e restauro architettonico, progettato e diretto dall'architetto Giuseppe D'Emilio e realizzato dal responsabile esecutivo ing. Maurizio Pouchain, ha riportato l'edificio all'antico splendore. Nel Natale del 1986 la chiesa fu riaperta al culto per rinascere a nuova vita e ora risulta affidata alla Sezione di Roma dell'Ordine Equestre del Santo Sepolcro di Gerusalemme.\nDescrizione.\nL'interno \u00e8 a navata unica con cappelle laterali. Tra le opere principali, vi sono:\nLa chiesa dal 2005 ospita il \"Christus Patiens\", un grande crocifisso, opera dell'artista contemporaneo Antonio Nocera.\nSi possono inoltre ammirare le nuove vetrate dell'abside e del rosone sulla facciata, dono di benefattori, realizzate dal maestro Oscar Guarnieri.\nSulla cantoria in controfacciata, vi \u00e8 l'organo a canne costruito da Pietro Pantanella nel 1881; integro nelle sue caratteristiche foniche originarie, dispone di 25 registri (distribuiti su unico manuale e pedaliera) per un totale di 847 canne, ed \u00e8 a trasmissione integralmente meccanica."}
{"id": "1839027", "revid": "599013", "url": "https://it.wikipedia.org/wiki?curid=1839027", "title": "Mikael Samuelsson", "text": "Milita in NHL con la maglia dei Detroit Red Wings. Gioca come ala destra e ha fatto parte della nazionale del suo paese.\nHa vinto nel 2008 la Stanley Cup e con questo successo \u00e8 entrato a far parte del Triple Gold Club, grazie anche ai precedenti trionfi ai XX Giochi olimpici invernali e ai Mondiali nel 2006.\nCarriera.\nInizia la carriera nel 1996, nella massima serie del proprio paese, con la maglia del S\u00f6dert\u00e4lje SK. Nel 1998 viene scelto dagli Sharks come 145\u00ba assoluto al quinto giro. Tuttavia Mikael rimane in Svezia a fare esperienza. Torna al di l\u00e0 dell'Oceano nel 2000 e disputa una stagione in AHL con i Kentucky Thoroughblades, \"farmteam\" di San Jose. Durante questo campionato avviene anche l'esordio con gli Sharks: in totale disputa 4 partite senza segnare alcun punto. Al termine della stagione si trasferisce a New York e firma con i Rangers. Ancora una volta \u00e8 costretto a tornare in AHL, stavolta con gli Hartford Wolf Pack. Dopo 8 partite viene chiamato in prima squadra: con i Rangers disputera due stagioni (125 pres. e 38 pt.). Termina il campionato 2002-03 a Pittsburgh: con i Penguins colleziona 22 partite e soli 2 punti.\nIl campionato successivo, Samuelsson cambia ancora casacca: firma un contratto con i Florida Panthers. La stagione non \u00e8 delle migliori: le presenze sono saltuarie e relativamente poche cos\u00ec come i punti. Durante il \"lockout\" torna in Europa: prima in Svizzera, a Ginevra, nel Servette e poi ancora in Svezia al S\u00f6dert\u00e4lje. L'esperienza nel vecchio continente \u00e8 positiva e cos\u00ec Mikael inizia la stagione successiva ancora in Europa e nuovamente in Svizzera, stavolta al Rapperswil-Jona Lakers. Gioca per\u00f2 solo una partita poich\u00e9 viene richiamato in NHL, a Detroit.\nLa prima stagione \u00e8 davvero positiva: Samuelsson tocca il proprio massimo in carriera per presenze (71), gol (23), assist (22) e punti (45). L'ottima prestazione gli vale un prolungamento di tre anni del contratto con i Red Wings. A coronare l'esaltante stagione arrivano anche i successi a livello internazionale: Giochi olimpici e Campionato del mondo. La stagione successiva, pur buona, vede un calo di presenze e quindi di punti: 53 partite e 34 marcature.\nNel 2008 conquista con Detrot le finali della Stanley Cup ed entra cos\u00ec nell'esclusiva cerchia del Triple Gold Club.\nFinita la regular season 2008-2009, Samuelsson chiude con 40 punti, ovvero 19 goal e 21 assist, avendo mancato soltanto un incontro.\nStatistiche.\nNazionale.\nCon la nazionale a partecipato ai campionati del mondo nel 2005 e nel 2006 e ai Giochi olimpici di Torino"}
{"id": "1839029", "revid": "110157", "url": "https://it.wikipedia.org/wiki?curid=1839029", "title": "Shut Up (album LaFee)", "text": "Shut Up \u00e8 un album della cantante tedesca LaFee, contenente le versioni in lingua inglese di alcuni brani estratti dai suoi precedenti due album in lingua tedesca (\"LaFee\" e \"Jetzt erst recht\"). L'album \u00e8 stato pubblicato nel 2008 per l'etichetta EMI.\n\u00c8 stato il suo album di minor successo, con modeste vendite in tutta Europa. Dopo questa parentesi, \u00e8 infatti tornata a scrivere canzoni in tedesco.\nSingoli.\nDall'album \u00e8 stato estratto un solo singolo, \"Shut Up\", uscito il 23 maggio 2008."}
{"id": "1839032", "revid": "1573940", "url": "https://it.wikipedia.org/wiki?curid=1839032", "title": "Agilisaurus louderbacki", "text": "Agilisaurus louderbacki era un dinosauro erbivoro vissuto nel periodo Giurassico medio (tra Bajociano e Calloviano, 171,6 - 161,2 milioni di anni fa). I resti fossili sono stati scoperti in Cina, nella provincia dello Sichuan, nel 1984.\nEtimologia.\n\"Agilisaurus\" deriva dal latino \"agilis\", agile, e dal greco \"\u03c3\u03b1\u1fe6\u03c1\u03bf\u03c2\", lucertola.\nDescrizione.\nIl peso stimato \u00e8 di 21\u00a0kg. \u00c8 stato descritto nel 1990 dal paleontologo Peng Guangzhou. Possedeva dei grandi occhi, e un collo piuttosto lungo a forma di \"s\"; i denti erano adatti a masticare le foglie di cui si nutriva. Il cranio \u00e8 \"\"breve\" e alto, dai lati sembra triangolare, mentre, guardato dall'alto, sembra a forma di cuneo, con due \"finestre\"\" ai lati, per alleggerire il peso di quest'ultimo; le orbite erano situate al centro del cranio. La coda costituiva circa la met\u00e0 della lunghezza complessiva del dinosauro. La tibia, pi\u00f9 lunga del femore, gli consentiva di correre molto velocemente, in modo da sfuggire ai predatori."}
{"id": "1839045", "revid": "819238", "url": "https://it.wikipedia.org/wiki?curid=1839045", "title": "Dirigente Centrale Operativo", "text": "Il Dirigente Centrale Operativo (abbreviato in DCO) \u00e8 una particolare figura di Dirigente Movimento che su linee ferroviarie, provviste di apposite attrezzature stabilite dai servizi della rete ferroviaria, da un posto centrale interviene nella regolazione della circolazione dei treni e nella formazione degli itinerari delle stazioni poste sotto la sua giurisdizione. \nSu tali linee il DCO attua il comando centralizzato del traffico (CTC) mediante un posto centrale a cui sono collegati in telecomando i posti periferici collegati da un canale di trasmissione per le effettuazioni di teleoperatori che consentono l'invio di comandi del posto centrale verso la periferica e la ricezione di controlli in senso inverso."}
{"id": "1839046", "revid": "284225", "url": "https://it.wikipedia.org/wiki?curid=1839046", "title": "People satisfaction", "text": ""}
{"id": "1839050", "revid": "320578", "url": "https://it.wikipedia.org/wiki?curid=1839050", "title": "Dmitri Bulykin", "text": ""}
{"id": "1839052", "revid": "767487", "url": "https://it.wikipedia.org/wiki?curid=1839052", "title": "Ayn al-Tamr", "text": "\u2018Ayn al-Tamr \u00e8 una piccola citt\u00e0 dell'Iraq, situata in una fertile area al confine del deserto, tra Anbar e Kufa, 130 km a ovest di Karbala.\nIl nome \u2013 che in arabo significa \u201cLa sorgente del dattero\u201d \u2013 \u00e8 giustificato dalla presenza di un gran numero di palme da dattero sul suo territorio. Secondo Hisham ibn al-Kalbi, \u2018Ayn al-Tamr faceva parte della monarchia lakhmide di al-Hira, all'epoca di Jadhima al-Abrash.\nFu conquistata nel 634 dal comandante musulmano Khalid ibn al-Walid dopo una battaglia.\n\u2018Ayn al-Tamr (come buona parte del regno lakhmide) era di fede cristiana monofisita e ci\u00f2 sarebbe dimostrato dalla presenza di una chiesa. Era presente anche una comunit\u00e0 ebraica, dal momento che esisteva anche una sinagoga. La massima parte degli abitanti apparteneva alle trib\u00f9 dei Banu Taghlib, dei B. Numayr e dei B. Asad, tutti impegnati nell'agricoltura.\n\u2018Ayn al-Tamr conserv\u00f2 la sua rilevanza di centro agricolo e i governatori di Kufa la dotarono di una significativa guarnigione che potesse fungere da difesa dell'importante capoluogo di governatorato e delle importanti strade di comunicazione con l'Arabia e la Persia."}
{"id": "1839053", "revid": "62221", "url": "https://it.wikipedia.org/wiki?curid=1839053", "title": "Tignola dell'olivo", "text": ""}
{"id": "1839055", "revid": "287204", "url": "https://it.wikipedia.org/wiki?curid=1839055", "title": "Chiesa di Santa Caterina da Siena (Roma)", "text": "La chiesa di Santa Caterina da Siena \u00e8 un luogo di culto cattolico di Roma, situato nel rione Regola, in via Giulia.\nStoria.\nLa storia della chiesa \u00e8 legata indissolubilmente alla storia dell'arciconfraternita dei Senesi, a cui ancora oggi l'edificio appartiene. La comunit\u00e0 senese \u00e8 presente a Roma dalla fine del Trecento. Dapprima aveva sede nella chiesa di Santa Maria in Monterone, poi si spost\u00f2, verso la met\u00e0 del Quattrocento, presso la tomba di santa Caterina nella basilica di Santa Maria sopra Minerva; dopo il 1461, anno di canonizzazione della santa senese, sede della confraternita divenne la chiesa di San Nicola degli Incoronati presso via Giulia.\nNel 1519 il sodalizio senese fu ufficialmente riconosciuto come confraternita da papa Leone X. Mercanti e banchieri senesi vivevano in via Giulia fin dal XV secolo. Qui fu decisa la costruzione della chiesa dedicata alla santa patrona della citt\u00e0, dell'oratorio della confraternita e della casa del clero, lavori che furono affidati nel 1526 a Baldassarre Peruzzi e che vennero finanziati dalla nobilt\u00e0 senese di Roma, tra i quali si distinsero il cardinale Giovanni Piccolomini ed il banchiere Agostino Chigi. Caduta in rovina anche a causa delle piene del Tevere, l'edificio venne completamente ricostruito su disegno di Paolo Posi tra il 1766 ed il 1775, anno in cui fu consacrato il nuovo altare.\nDella primitiva chiesa, rimangono le descrizioni in alcuni documenti conservati ora nell'archivio della confraternita (divenuta arciconfraternita nel 1736). Essa aveva tre altari: sull'altare maggiore era esposta la tela raffigurante la \"Resurrezione\", opera di Gerolamo Genga, ora conservata nell'oratorio dell'arciconfraternita; gli altari laterali erano affrescati con dipinti di Timoteo della Vite, discepolo di Raffaello, e di Antiveduto Gramatica, la cui tomba era nella chiesa.\nDescrizione.\nLa facciata si ispira al Borromini; ai lati della finestra centrale, \"Romolo e Remo con la lupa\", che \u00e8 il simbolo di Siena; infatti secondo la leggenda questa citt\u00e0 fu fondata da Remo.\nL'interno si presenta ad un'unica navata con quattro cappelle laterali e presbiterio leggermente rialzato e absidato. Nei riquadri che decorano la volta a botte si trovano due dipinti a tempera raffiguranti \"Angeli musicanti\" di Ermenegildo Costantini. Le pareti sono decorate da quattro ovali per parte dipinti da Ignazio Morl\u00e0, Tommaso Conca, \u00c9tienne Parrocel e Pietro Angeletti.\nNelle due cappelle di destra si trovano due pale settecentesche, raffiguranti una \"Predica di San Bernardino\" del siciliano Salvatore Monosilio e l\"'Apparizione di Cristo al beato Bernardo Tolomei orante\" di Niccol\u00f2 La Piccola. Nelle due cappelle di sinistra altre due opere dello stesso periodo: una \"Assunzione\" di Tommaso Conca, e l'episodio di \"Gregorio VII che spegne l'incendio appiccato dalle truppe di Enrico IV\" di Domenico Corvi. A lato di quest'ultima opera \u00e8 collocato il \"monumento funebre a Paolo Posi\", architetto della chiesa, opera di Giuseppe Palazzi.\nNella zona presbiterale abbiamo: nel catino dell'abside il dipinto di Lorenzo Pecheux \"Ritorno di Gregorio XI da Avignone\" (1773), per il quale tanto si adoper\u00f2 santa Caterina; all'altare maggiore, lo \"Sposalizio mistico di santa Caterina\" (1768) di Gaetano Lapis.\nLe uniche testimonianze sopravvissute dell'antica chiesa si trovano ora nell'oratorio dell'arciconfraternita, al primo piano dell'edificio annesso. Si tratta della gi\u00e0 citata \"Resurrezione\" di Gerolamo Genga; di una \"Croce\" in legno dipinta su entrambi i lati, attribuita a Rutilio Manetti; e la \"statua di Santa Caterina\", opera in gesso di Ercole Ferrata.\nLa chiesa e gli ambienti annessi si estendono fino al lato opposto dell'isolato, su via di Monserrato, dove nel 1912 \u00e8 stata rifatta la facciata ad imitazione di quella della casa natale di santa Caterina a Siena in localit\u00e0 Fontebranda."}
{"id": "1839057", "revid": "3732", "url": "https://it.wikipedia.org/wiki?curid=1839057", "title": "Luigi Della Torre", "text": "Biografia.\nGi\u00e0 Archipace, poi Luigi Pacifico, nacque ad Alessandria dall'ingegner Isacco (poi Giacomo), di agiata famiglia ebraica, e da Jenny Pisa, figlia del noto banchiere Luigi Israele Pisa. Nel 1831 il bisnonno Zaccaria Pisa (1788-1833) fond\u00f2 una ditta bancaria a Ferrara; nel 1852 il nonno Luigi Israele Pisa (Ferrara 1813 - Milano 1895) la trasfer\u00ec a Milano. La Zaccaria Pisa fu a lungo un importante istituto bancario privato italiano: partecip\u00f2 in prima fila allo sviluppo della Borsa di Milano, e fu tra gli azionisti - tra l'altro - della Strade Ferrate Meridionali dal 1862 (circa 2,5% del capitale) della Edison dal 1895 (circa 2,5-3%) , della De Angeli-Frua, della Molini Certosa. \nLaureato in Scienze economiche, Della Torre si stabil\u00ec a Milano e si spos\u00f2 con Teresa Mombelli. Lavor\u00f2 presso la banca di famiglia, di cui il nonno materno era contitolare con il fratello Giuseppe (Ferrara 1827 - Milano 1904). Cultore di studi sociali, Della Torre svolse ruoli attivi, accanto allo zio Ugo Pisa, nella \u00abSociet\u00e0 Umanitaria\u00bb, divenendone dal 1903 vicepresidente accanto a Luigi Majno e dal 1913 al 1924 presidente. Di lui si \u00e8 scritto a questo proposito che \"con generosa ed illuminata opera amministrativa e politica assicur\u00f2 dell'Istituzione le sorti pi\u00f9 felici e ne procur\u00f2 la trionfale affermazione anche in tempi difficili\".\nAll'inizio del nuovo secolo Della Torre ottenne una piccola partecipazione al capitale da Giuseppe Pisa, ed entr\u00f2 nella gerenza dell'istituto. Gest\u00ec la banca insieme al gi\u00e0 ricordato Giuseppe Pisa e all'ingegner Giuseppe Sullam (nipote di Luigi Pisa), non socio. Erede universale dell'istituto fu designato Luigi Giuseppe, figlio di Giuseppe, che divenne maggiorenne nel 1911. In quell'anno si cre\u00f2 al posto della ditta bancaria la societ\u00e0 in nome collettivo \u00abZaccaria Pisa\u00bb con capitali prevalentemente del giovane proprietario e con una presenza di minoranza del Della Torre. Dal 1911 alla met\u00e0 degli anni venti Luigi Della Torre continu\u00f2 a svolgere con la \u00abZaccaria Pisa\u00bb un ruolo importante quale intermediario (broker) e anche in operazioni di credito mobiliare con imprese clienti quotate alla Borsa di Milano e fu lungamente presente nei consigli di amministrazione della Edison e di altre importanti imprese industriali.\nFu nominato Senatore del Regno nel 1913; nello stesso anno fu chiamato alla vicepresidenza dell'Istituto Nazionale di Credito per la Cooperazione (oggi Banca Nazionale del Lavoro); pi\u00f9 direttamente si occup\u00f2 come presidente dell'Istituto di credito per le cooperative S.A. Come senatore fu vicino agli ambienti democratici e fece parte di un partito riformista detto Democrazia sociale.\nFece parte della Massoneria.\nStimato da Bonaldo Stringher, Governatore della Banca d'Italia, dai vertici delle grandi banche milanesi e da significativi circoli politici, Della Torre fu il primo presidente dell'Associazione Bancaria Italiana dal 1919 al 1925. Fu presidente della F.lli Treves editori, la quale a met\u00e0 degli anni venti fu incaricata dal ministro della Pubblica istruzione Giovanni Gentile di partecipare alla realizzazione dell'Enciclopedia Italiana. \nDopo l'improvvisa morte di Luigi Giuseppe Pisa nel 1930, la Banca Zaccaria Pisa venne messa in liquidazione.\nNel 1934 il senatore Della Torre fu colto da un ictus; mor\u00ec tre anni dopo nel 1937."}
{"id": "1839058", "revid": "606039", "url": "https://it.wikipedia.org/wiki?curid=1839058", "title": "Melanargia", "text": "Melanargia , \u00e8 un genere di lepidottero, appartenente alla famiglia Nymphalidae ed alla sottofamiglia Satyrinae, trib\u00f9 Satyrini. \u00c8 l'unico genere compreso nella sottotrib\u00f9 Melanargiina ."}
{"id": "1839062", "revid": "47767", "url": "https://it.wikipedia.org/wiki?curid=1839062", "title": "Filotea", "text": ""}
{"id": "1839064", "revid": "110157", "url": "https://it.wikipedia.org/wiki?curid=1839064", "title": "Chiesa di San Paolo alla Regola", "text": "La chiesa di San Paolo alla Regola \u00e8 un luogo di culto cattolico del centro storico di Roma, situato sulla piazza omonima nel rione Regola. \u00c8 rettoria affidata al Terzo Ordine Regolare di San Francesco, e sede della\ndiaconia omonima.\nStoria.\n\u00c8 una chiesa antichissima, la cui origine si riannoda, secondo un'antica tradizione, alla predicazione di Paolo a Roma, perch\u00e9 sorge appunto in un luogo che fu uno degli antichissimi quartieri ebraici della citt\u00e0, dove incominciava, ordinariamente, la predicazione apostolica.\nNegli scavi effettuati dal 1978 al 1982 sono emerse murature stratificate che attestano quattro piani di edificazione, con destinazioni d'uso che variarono nel tempo, su un tracciato stradale che \u00e8 quello conservatosi fino ai nostri giorni. L'utilizzo originario di questo territorio, fin dall'epoca di Augusto, fu a magazzini ed attivit\u00e0 connesse alla vita del Tevere, come la fabbricazione di tende e vele, mestiere che era tra quelli esercitati dagli Ebrei stabiliti in questo luogo, e nel quale pare che Paolo fosse esperto.\nLa memoria della presenza in questo luogo di Paolo, giunto a Roma per appellarsi al giudizio di Cesare - in quanto cittadino romano - dopo la prigionia a Gerusalemme, fu conservata trasformando in oratorio e poi in chiesa nel IV secolo, con papa Silvestro, il luogo in cui egli aveva abitato e scritto alcune delle sue lettere: ai Colossesi, a Filemone, agli Efesini e ai Filippesi. All'interno della chiesa si indica ancora oggi la stanza dell'apostolo trasformata in cappella.\nLa chiesa, attestata gi\u00e0 nel XIII secolo, fu riedificata da Giovanni Battista Bergonzoni alla fine del XVII secolo. Sull'altare maggiore si conserva una lapide del 1096 che apparteneva alla chiesa antica, dedicata a San Cesareo diacono e martire, costruita accanto all'oratorio e poi demolita per fare posto alla nuova chiesa di San Paolo alla Regola, e l'affresco del XIV secolo di una Madonna che allatta, nota come \"Madonna delle Grazie\".\nNella relazione di una visita del 1566, cos\u00ec si legge:\nL'interno si presenta con una pianta a croce greca sormontata da una cupola, con quattro cappelle agli angoli e cupole minori. Annesso alla chiesa vi \u00e8 l'Oratorio di San Giacomo, sede dell'universit\u00e0 dei Cappellari.\nL'attiguo convento, oggi sede di una comunit\u00e0 del Sodalizio di Vita Cristiana, \u00e8 ci\u00f2 che resta del \"Collegium Siculum Divi Paoli Apostoli Tertii Ordinis S. Francisci\", noviziato romano del Terzo Ordine Regolare di San Francesco. Fu costruito tra il 1740 ed il 1750 dagli Agostiniani Scalzi."}
{"id": "1839069", "revid": "486946", "url": "https://it.wikipedia.org/wiki?curid=1839069", "title": "Dialetto gallo-italico di Sicilia", "text": ""}
{"id": "1839072", "revid": "295403", "url": "https://it.wikipedia.org/wiki?curid=1839072", "title": "Cape Cod Crusaders", "text": "I Cape Cod Crusaders sono una societ\u00e0 calcistica statunitense fondata nel 1994. I Crusaders militano nella Premier Development League (PDL), campionato che hanno vinto in due occasioni (2002 e 2003).\nQuesta squadra, fra quelle in attivit\u00e0, \u00e8 una delle pi\u00f9 longeve nella storia del soccer americano, avendo giocato in quattro leghe differenti nel corso di quattordici anni.\nIl club attualmente non gioca in uno stadio fisso, ma si sposta di volta in volta in diversi impianti del Massachusetts. Per ben quattro stagioni, comunque, la squadra di Cape Cod ha giocato nello stadio della Barnstable High School di Hyannis (Massachusetts).\nLa societ\u00e0 controlla anche una squadra femminile, le Boston Renegades, che militano nella W-League."}
{"id": "1839079", "revid": "729019", "url": "https://it.wikipedia.org/wiki?curid=1839079", "title": "Parafimosi", "text": "Per parafimosi si intende, in medicina, l'impossibilit\u00e0 nel ricoprire il glande col prepuzio una volta retratto quest'ultimo.\nSintomatologia.\nLa parte anormalmente esposta e \"strozzata\" dal prepuzio a livello del solco balano-prepuziale \u00e8 soggetta a edema e la compressione del canale uretrale pu\u00f2 impedire la fuoriuscita di urina comportando la ritenzione urinaria. In alcuni casi si associano aree di mucosa soggette a ulcera.\nEziologia.\nLa causa principale \u00e8 la presenza di fimosi, ovvero di un prepuzio che non pu\u00f2 arretrare a livello del solco scoprendo il glande. Il quadro di parafimosi si sviluppa pi\u00f9 frequentemente in seguito a un trauma.\nBisognerebbe subito ridurre la parafimosi stringendo manualmente il glande per diversi minuti (anche dieci); se non si ha successo occorre utilizzare la cosiddetta tecnica di Dundee, che prevede la ripetizione dell'operazione dopo aver cercato di sgonfiare l'edema usando un piccolissimo ago oppure si ricorre a una retrazione manuale da parte dell'urologo facendo fuoriuscire il liquido accumulatosi nell'edema.\nNei casi in cui la riduzione manuale sia impossibile si pu\u00f2 procedere, previa anestesia locale, a incisione di scarico a livello dorsale del cercine fibroso del prepuzio oppure a circoncisione in regime di urgenza."}
{"id": "1839082", "revid": "78273", "url": "https://it.wikipedia.org/wiki?curid=1839082", "title": "Mannequine", "text": ""}
{"id": "1839083", "revid": "1573940", "url": "https://it.wikipedia.org/wiki?curid=1839083", "title": "Chiesa di San Tommaso ai Cenci", "text": "La chiesa di San Tommaso ai Cenci, \u00e8 una chiesa di Roma, nel rione Regola, situata in Monte de' Cenci; un'uscita laterale conduce in Piazza delle Cinque Scole, nel rione Sant\u2019Angelo.\nNel Monte de\u2019 Cenci.\nQuesta chiesa \u00e8 incorporata al palazzo dei Cenci presso la riva del Tevere, ove nel medio evo stavano le mole, dalle quali prese il titolo \"in capite molarum\" (\"a capo delle mole\"). Ebbe anche l'appellativo di \"San Tommaso Fraternitatis\" poich\u00e9 fu, per un certo periodo, sede della \"Romana Fraternitas\", uno dei pi\u00f9 importanti ed antichi sodalizi romani. Dall'annesso palazzo dei Cenci, dal XV secolo in poi, prese il nome attuale; la tesi del Piranesi, sul fatto che il complesso sovrastasse il teatro di Balbo, non \u00e8 condivisa da tutti gli studiosi.\nNegli atti della visita sotto Alessandro VII, si trova la seguente relazione: \nFra i due portali della facciata si trova l'iscrizione funeraria romana di \"Marcus Cincius Theophilus\"; per l'assonanza col proprio nome fu murata qui dai Cenci.\nL\u2019interno.\nL'interno \u00e8 a pianta rettangolare; l'altare maggiore conserva un tondo di murra turchina, una variet\u00e0 di marmo molto rara, l'unico che si conosca in Roma; nella prima cappella a sinistra, \"Storie della Vergine\" del Sermoneta (1585).\nOggi la chiesa appartiene alla Confraternita dei Vetturini, che ogni anno, l'11 settembre, vi fanno celebrare una messa in ricordo del supplizio di Beatrice e Giacomo Cenci.\nBibliografia.\nTesti online di dominio pubblico:"}
{"id": "1839086", "revid": "287204", "url": "https://it.wikipedia.org/wiki?curid=1839086", "title": "Sentiero delle lacrime", "text": "Il sentiero delle lacrime fu una deportazione forzata dei nativi americani dalle loro terre d'origine fino al territorio indiano (oggi Oklahoma), negli Stati Uniti occidentali, avvenuto perlopi\u00f9 a marce forzate. La frase \u00e8 originata dalla descrizione della deportazione della nazione Choctaw nel 1831.\nStoria.\nMolti nativi americani soffrirono di freddo, malattie e fame durante i loro trasferimenti, e molti morirono, compresi, per esempio, 4.000 dei 15.000 Cherokee deportati. Migliaia di afro-americani sia liberi che schiavi (come schiavi che accompagnavano i loro padroni nativi americani e come ex-schiavi fuggiti che erano assistiti da, assimilati da, o sposati a membri delle trib\u00f9) accompagnarono le nazioni trasferite lungo il \"Sentiero delle lacrime\".\nNel 1830, i Cherokee, Chickasaw, Choctaw, Creek e Seminole (a volte ci si riferisce loro come le Cinque Trib\u00f9 Civilizzate) vivevano come nazioni autonome in quello che sarebbe stato chiamato profondo sud degli Stati uniti. Il processo di trasformazione culturale (proposto da George Washington ed Henry Knox) prese impeto soprattutto tra Cherokee e Choctaw. La deportazione indiana venne proposta per la prima volta da Thomas Jefferson. Andrew Jackson fu il primo presidente Usa a implementare la deportazione con l'Indian Removal Act nel 1830. Nel 1831 vennero deportati i Choctaw, che divennero un modello per le altre deportazioni. Dopo i Choctaw tocc\u00f2 ai Seminole nel 1832, poi ai Creek nel 1834, di seguito ai Chickasaw nel 1837, ed infine ai Cherokee nel 1838 durante la presidenza di Martin Van Buren. Deportazioni (da diversi settori del Nord America) continuarono verso il territorio indiano fino alla seconda met\u00e0 del XIX secolo.\nEmigrazione volontaria dei Choctaw.\nLa nazione Choctaw risiedeva in quelli che sono ora gli stati U.S.A. dell'Alabama, del Mississippi, e della Louisiana. Dopo una serie di trattati iniziata nel 1801, il territorio della nazione Choctaw era stato ridotto a 45.000 km\u00b2. Il trattato di Dancing Rabbit Creek cedette il resto del territorio agli Stati Uniti e fu ratificato all'inizio del 1831. Le deportazioni furono approvate solo dopo che nel trattato di Dancing Rabbit Creek, venne concessa la possibilit\u00e0 ad alcuni Choctaw di rimanere. Il capo Choctaw George W. Harkins scrisse al popolo statunitense prima che la deportazione cominciasse:\nAltre trib\u00f9 deportate.\nMolte trib\u00f9 vennero deportate dal Nord America. Tra queste:"}
{"id": "1839091", "revid": "1728", "url": "https://it.wikipedia.org/wiki?curid=1839091", "title": "Chiesa di Santa Maria del Pianto (Roma)", "text": "La chiesa di Santa Maria del Pianto ai Catinari \u00e8 un luogo di culto cattolico del centro storico di Roma, situato nel rione Regola; rientra all'interno dei confini della parrocchia dei Santi Biagio e Carlo ai Catinari ed \u00e8 sede di una rettoria affidata agli Oblati di Maria Vergine.\nStoria.\nL'area in cui sorge la chiesa di Santa Maria del Pianto, nella parte meridionale del Campo Marzio, era anticamente occupata dal circo Flaminio, voluto nel 221 a.C. da Gaio Flaminio Nepote e probabilmente costituito da strutture prevalentemente lignee e non permanenti. In un periodo compreso fra l'et\u00e0 domizianea e quella antoniniana, al suo interno venne eretto un edificio porticato, al quale pertiene l'arcata tuttora visibile lungo via di Santa Maria de' Calderari, 23B; erroneamente identificato fino al 1960 con la Crypta Balbi, si \u00e8 successivamente ipotizzato che potesse essere il portico di Ottavio.\nFra le strutture superstiti di tale costruzione, venne realizzata nel medioevo la chiesa di San Salvatore \"in Cacabariis\", menzionata per la prima volta in una bolla pontificia di Urbano III che la indicava dipendenza di San Lorenzo in Damaso; essa doveva il proprio appellativo alla presenza nella zona di numerosi fabbricanti e riparatori di caldaie e pentole (popolarmente chiamati \"cacabi\").\nSecondo la tradizione, il 10 gennaio 1546 un'immagine della Madonna che era affrescata sotto un arco vicino a San Salvatore, vers\u00f2 lacrime al gesto di un ragazzo che, venuto a contesa con un suo coetaneo ed essendo stato da questi atterrato e minacciato con una spada, avendo chiesto e ottenuto, dal suo avversario, salva la vita, ne raccolse l'arma e con quella lo uccise proditoriamente. L'effigie miracolosa divenne da subito oggetto di devozione, e nell'aprile successivo venne trasferita all'interno del luogo di culto; venne inoltre fondata la confraternita di Santa Maria del Pianto, approvata da papa Paolo III, cui fu affidata la cura della chiesa e \u00abche, tra i suoi fini assistenziali e benefici aveva quello di mantenere in ogni rione della citt\u00e0 un medico e uno speziale sempre disponibili a dare aiuto ai pi\u00f9 poveri\u00bb. La chiesa aveva un doppio accesso, l'uno sull'odierna via di Santa Maria del Pianto, l'altro sulla strada dei Cenci (l'attuale via di Santa Maria de' Calderari), e venne restaurata e ampliata a cura della confraternita nel 1547, nel 1564 e nel 1599.\nNel 1604 fu stabilito di sostituire l'antica chiesa con una nuova e pi\u00f9 grande, per cui venne demolita tra il luglio e l'agosto 1608; il 23 settembre successivo fu posata la prima pietra e la costruzione inizialmente procedette spedita a partire dal capocroce, anche reimpiegando i blocchi di travertino di costruzioni di epoca romana rinvenute nell'area del cantiere. Il progetto venne redatto da Nicol\u00f2 Sebregondi, il quale ide\u00f2 un edificio a croce latina con navata unica affiancata da tre cappelle su ogni lato, crociera coperta con cupola, transetto non sporgente e profonda abside semicircolare; la facciata, prospiciente piazza Giudea, sarebbe dovuta essere a salienti, scandita da lesene corinzie, movimentata da nicchie e con un rosone al centro della parte superiore. I lavori proseguirono fino al 1612 quando, ancora priva dell'abside, di quasi tutta l'aula, delle finiture e di arredi definitivi, il 1\u00ba maggio la chiesa venne aperta al culto con la traslazione al suo interno dell'immagine miracolosa.\nNel 1618 la confraternita ottenne da papa Paolo V l'autorizzazione di ampliare a proprie spese piazza Giudea per il completamento del piedicroce, che per\u00f2 non venne mai attuato; nel 1642-1644 furono realizzati su progetto di Giovan Battista Mola l'abside semicircolare, il campanile e la sacrestia, mentre a partire dal 1690 Filippo Tittoni cur\u00f2 la decorazione e l'arredo interno. Nel 1725 venne pubblicato un nuovo disegno per la facciata. La chiesa venne dedicata il 26 luglio 1728 da Joseph de Guyon de Crochans, vescovo di Cavaillon. Nel 1735 vennero realizzati sulla crociera un tiburio in muratura con al suo interno una cupola ad incannucciata, sotto la direzione dell'architetto Mario Bernardi.\nNel 1765 papa Benedetto XIV soppresse la confraternita di Santa Maria del Pianto ed affid\u00f2 la chiesa a quella della Dottrina Cristiana, che dal 1604 si trovava in San Martino ai Pelamantelli, il cui fine era quello dell'insegnamento del catechismo ai fanciulli; contestualmente venne alienata anche la parrocchia, che nel 1660 contava 176 famiglie. Nel XIX secolo furono operati diversi interventi di restauro tra i quali, quelli del 1875 con la realizzazione di un nuovo ingresso su via di Santa Maria del Pianto, furono condotti da Virginio Vespignani, il quale gi\u00e0 nel 1850 aveva presentato un progetto per regolarizzare la pianta e realizzare l'apparato decorativo interno. Sebbene nei piani regolatori nel 1873, 1883 e 1922 fosse previsto il completamento della chiesa a croce greca, in realt\u00e0 ci si limit\u00f2 alla demolizione di alcuni edifici circostanti. Nel 1896 un fulmine colp\u00ec la chiesa danneggiandola gravemente; venne ripristinata e riaperta al culto soltanto nel 1907, quando fu affidata agli Oblati di Maria Vergine dopo che i beni della confraternita della Dottrina Cristiana erano stati incamerati dallo Stato nel 1891.\nDescrizione.\nEsterno.\nLa chiesa sorge all'estremit\u00e0 orientale del rione Regola, in un isolato delimitato da via di Santa Maria del Pianto (a nord), piazza delle Cinque Scole (a est) e via di Santa Maria de' Calderari (a sud) che riprende l'orientamento dell'edificio di epoca romana sul quale \u00e8 stato impiantato; priva di facciata non essendo mai stata completata l'aula, \u00e8 dotata di due ingressi laterali indipendenti. Quello principale (dal momento che prospettava su piazza Giudea) si apre su via di Santa Maria del Pianto e venne rifatto da Virginio Vespignani nel 1875; \u00e8 costituito da un portale neorinascimentale ispirato a quello del chiostro di Santa Maria della Pace, sormontato da una lunetta con acroteri (dei quali quello centrale reca lo stemma della confraternita della Dottrina Cristiana), che immette in un ambiente voltato a botte con alcuni gradini che permettono di superare il dislivello tra il piano stradale e il pavimento della chiesa. L'ingresso su via di Santa Maria de' Calderari, invece, \u00e8 un pi\u00f9 semplice portone con modanature e architrave in pietra.\nLa chiesa \u00e8 interamente circondata da altri edifici, ad eccezione del lato sinistro che, seppur privo delle finiture, mentre nella parte superiore della testata sinistra del transetto \u00e8 rimasto allo stato di rustico, in quella inferiore, comprendente anche la sacrestia, \u00e8 in laterizio, scandito verticalmente da \u00abfasce lievemente aggettanti, coronate da una trabeazione corinzia in continuit\u00e0 con quella del primo ordine\u00bb della facciata mai realizzata. In corrispondenza della crociera si eleva un alto tiburio a base ottagonale coperto a tetto, costruito nel 1735, che presenta sul lato orientale il quadrante di un orologio ottocentesco, non funzionante. In posizione arretrata vi \u00e8 la torre campanaria a base quadrangolare, risalente alla met\u00e0 del XIX secolo.\nInterno.\nLa chiesa presenta una pianta a croce greca tronca, essendo il braccio d'ingresso appena abbozzato. \u00abLo spazio \u00e8 articolato da paraste scanalate a chiaroscuro con zoccoli dipinti a finto marmo nero, basi di travertino dipinte a finto marmo giallo (tranne le basi delle paraste prossime all'abside [...] di marmo) e capitelli in stucco di ordine corinzio; le nicchie delle cappelle laterali, scavate nei quattro piloni, erano destinate ad accogliere delle statue\u00bb. Le volte a botte del transetto e del coro (il braccio d'ingresso infatti ha anche internamente una copertura a spiovente) sono semplicemente intonacate; sobri rilievi in stucco ornano le cornici secentesche dei pennacchi - vuoti - posti alla base della cupola, e la calotta semisferica della stessa, nella quale si aprono oculi ovali e che reca, al centro, un tondo con lo \"Spirito Santo\", di Camillo Marini.\nA ridosso della parete di fondo del braccio di ingresso, al di sotto della grande finestra semicircolare, si trova la cantoria lignea ottocentesca con balaustra scolpita, poggiante su mensole; essa ospita i resti, tra cui la cassa lignea neoclassica a forma di tempietto, di un organo a canne dotato di 12 registri, privo di tutto il materiale fonico. Lo strumento era stato costruito nel 1754 da Giovanni Antonio Alari e ricostruito nel 1817 da Filippo Priori. Addossato alla balconata \u00e8 lo stendardo processionale della confraternita di Santa Maria del Pianto, dipinto nel 1699 da Francesco Simoncelli (allievo di Lazzaro Baldi) con la \"Madonna col Bambino in gloria\" (\"recto\") e il \"Miracolo della Madonna del Pianto\" (\"verso\"). Al di sotto della cantoria, murato nella parete, vi \u00e8 un pluteo cosmatesco musivo del XIV secolo, ornato con quattro archetti ogivali trilobati, originariamente nella chiesa di San Salvatore \"in Cacabariis\". Delle otto epigrafi presenti sulla stessa parete, due provengono dalla chiesa di San Martino ai Pelamantelli.\nIl transetto di destra ospita l'altare dedicato a santa Francesca Romana, realizzato nel 1702 probabilmente su disegno di Filippo Tittoni, in sostituzione di quello precedente, che proveniva dalla scomparsa chiesa di Santa Cecilia \"de Pantaleis\" (sconsacrata nel 1560); dipinto a finto marmo, ospita la coeva tela attribuita a Lazzaro Baldi \"Madonna col Bambino tra i santi Francesco d'Assisi, Antonio di Padova e Francesca Romana\"; \u00e8 affiancato dal monumento funebre di Pompeo Palmieri, progettato da Giovan Battista Mola e scolpito entro il 1650. Sul lato opposto vi \u00e8 l'altare del Crocifisso, risalente al 1611-1612 e completato da Tittoni nel 1690; il gruppo scultoreo in marmi policromi del \"Calvario\" che costituisce la pala risale al 1703 ed \u00e8 opera di Biagio Cibocchi, mentre il \"Ges\u00f9 Crocifisso\" in cartapesta dipinta \u00e8 del XV secolo e proviene dall'antica chiesa di San Salvatore; nella cimasa vi \u00e8 un bassorilievo in stucco con \"Un angelo mostra il velo della Veronica\". Ai lati, il monumento funebre di Luigi Zannini (a sinistra, 1642-1644, di Benigno Angiolini e Giovanni Pagni) e una lapide che commemora il privilegio concesso nel 1617 all'altare da papa Paolo V per le celebrazioni per i defunti.\nL'abside semicircolare \u00e8 interamente occupata dal presbiterio, delimitato da una balaustra marmorea disegnata da Giovanni Filippo Moretti nel 1772; al di sotto dei coretti laterali, trovano luogo due dipinti da papa Leone XI per la chiesa di San Martino ai Pelamantelli e trasferiti in Santa Maria del Pianto nel 1765: essi raffigurano rispettivamente \"Ges\u00f9 che disputa con i dottori\" (a sinistra, 1603, di anonimo di ambito caravaggesco) e \"Ges\u00f9 che appare a san Martino catecumeno\" (a destra, 1605, di Agostino Ciampelli). La parete curva \u00e8 dipinta a \"grisaille\" con grandi candelabri e girali d'acanto entro due grandi quadri laterali su fondo dorato. L'altare maggiore \u00e8 in marmi policromi, con ancona sorretta da quattro colonne dipinte ad imitazione dell'alabastro e ornata con statue di \"Angeli\" rispettivamente di Domenico Prestinari (sulla trabeazione) e di Domenico Fivizzani (a sostegno della corona). Al centro, l'immagine miracolosa della \"Madonna che allatta il Bambino Ges\u00f9\", affresco del XV secolo incoronato nel 1643 dal capitolo vaticano."}
{"id": "1839092", "revid": "28592", "url": "https://it.wikipedia.org/wiki?curid=1839092", "title": "Kaierkan", "text": ""}
{"id": "1839097", "revid": "287204", "url": "https://it.wikipedia.org/wiki?curid=1839097", "title": "Statistiche del campionato mondiale Supermoto", "text": "Piloti pi\u00f9 vittoriosi.\n\"Tabella aggiornata al termine della stagione 2015\""}
{"id": "1839102", "revid": "28057", "url": "https://it.wikipedia.org/wiki?curid=1839102", "title": "Chiesa di Sant'Eligio degli Orefici", "text": "La chiesa di Sant'Eligio degli Orefici \u00e8 un luogo di culto cattolico di Roma, nel rione Regola, situato nella via omonima, nei pressi di via Giulia.\nStoria.\nLa chiesa fu costruita dall'Universit\u00e0 degli Orefici e Argentieri, accanto al palazzo che ancora oggi \u00e8 sede del Nobil Collegio degli orafi ed argentieri di Roma, tra il 1509 e il 1575, su un iniziale progetto di Raffaello, e portata a termine col contributo di Baldassarre Peruzzi e Aristotele da Sangallo. La chiesa sub\u00ec diversi rifacimenti a causa delle continue esondazioni del vicino Tevere.\nLa facciata originaria croll\u00f2 nel 1601 e fu rifatta nel 1620 da Giovanni Maria Bonazzini, completando i disegni di Flaminio Ponzio.\nDescrizione.\nL'interno \u00e8 a croce greca, con una cupola emisferica su tamburo attribuibile a Baldassarre Peruzzi. Gli affreschi nell'abside sono di Matteo da Lecce (\"Madonna fra i santi Stefano, Lorenzo ed Eligio\") e Taddeo Zuccari (\"Profeti e apostoli\"); negli altari laterali vi sono, a sinistra una \"Nativit\u00e0\" di Giovanni de Vecchi, e a destra un\"Adorazione dei Magi\" di Giovanni Francesco Romanelli.\nDel 1722 \u00e8 il monumento funebre a Giovanni Giardini di Forl\u00ec, accademico di San Luca, argentiere dei palazzi Apostolici e cappellano del sodalizio, originariamente sepolto nella vicina chiesa della Morte.\nNel 1730 vi fu posta, in memoria di un confratello valoroso e illustre, la copia della lapide in memoria di Bernardino Passeri, orafo romano tra i fondatori del sodalizio, morto combattendo con i Lanzichenecchi in Borgo nel 1527, durante il sacco di Roma. L'originale \u00e8 ancora in via dei Penitenzieri."}
{"id": "1839108", "revid": "830939", "url": "https://it.wikipedia.org/wiki?curid=1839108", "title": "Enzo Della Santa", "text": " \nBiografia.\nRegista e sceneggiatore veneziano, dopo avere girato diversi documentari, Della Santa scrive e dirige tre lungometraggi:"}
{"id": "1839112", "revid": "466539", "url": "https://it.wikipedia.org/wiki?curid=1839112", "title": "Territorio indiano", "text": "Il Territorio indiano (in inglese \"Indian Territory\" o \"Indian Country\") era una terra posta a margine degli Stati Uniti, ad uso dei nativi americani. I confini generali furono stabiliti coll'Indian Intercourse Act del 1834. Nel corso degli anni che vanno dal 1763 al 1906 furono creati negli Stati Uniti diversi territori indiani.\nDescrizione.\nHa origine con la colonizzazione britannica del Nord America, quando nel 1763, una legge reale stabil\u00ec i confini della colonizzazione europea ad est dei Monti Appalachi, creando malcontento tra i coloni-sudditi inglesi.\nCon l'indipendenza degli Stati Uniti, dopo il 1783 il nuovo territorio indiano fu spostato ad ovest del fiume Mississippi e vi furono trasferite le numerose trib\u00f9 che erano state alleate degli Inglesi e che avevano continuato a resistere all'avanzata dei coloni verso l'ovest (per due volte gli \"invasori\" avevano tentato di occupare l'Ohio - Ohio Country - e per due volte furono ricacciati dagli indiani, finch\u00e9 questi vennero debellati nella battaglia di Fallen Timbers nel 1794 e dovettero accettare il trattato di Greenville, a loro sfavorevole, obbligandoli a ritirarsi oltre il Mississippi). Ma con l'avanzare della colonizzazione bianca furono individuati nuovi territori indiani sempre pi\u00f9 ad ovest, finch\u00e9 si arriv\u00f2 a determinare quello dell'Oklahoma.\nCol tempo il territorio indiano fu gradualmente ridotto a quello che oggi \u00e8 l'Oklahoma; di seguito, con l'organizzazione del Territorio dell'Oklahoma nel 1890, divenne solamente l'area orientale di questa zona. I cittadini del territorio indiano provarono nel 1905 ad ottenere l'annessione agli Usa come Stato di Sequoyah, ma venne rigettato dal Congresso e dall'amministrazione che non desideravano due nuovi stati occidentali, il Sequoyah e l'Oklahoma. Con l'istituzione dell'Oklahoma nel novembre 1907, il Territorio Indiano si estinse.\nNello slang militare USA, con \"Indian country\" si definisce un'area dove le truppe si attendono di incontrare una armata avversa (un uso questo che divenne popolare durante la guerra del Vietnam)."}
{"id": "1839113", "revid": "36426", "url": "https://it.wikipedia.org/wiki?curid=1839113", "title": "Oratorio di Sant'Antonio abate (Pescia)", "text": ""}
{"id": "1839116", "revid": "247222", "url": "https://it.wikipedia.org/wiki?curid=1839116", "title": "The Daily Show", "text": "The Daily Show \u00e8 un programma televisivo statunitense di satira, che parodia i telegiornali e i programmi di approfondimento politico della televisione statunitense. Va in onda dal 1996 su Comedy Central ed \u00e8 condotto, a partire dal 28 settembre 2015, da Trevor Noah. Precedenti conduttori sono stati Jon Stewart (1999-2015) e Craig Kilborn (1996-1999).\nDa aprile 2019 va in onda anche su Comedy Central Italia, al 128 della piattaforma Sky Italia.\nFormat.\nIl corrente format del Daily Show \u00e8 rimasto pi\u00f9 o meno lo stesso durante tutti gli anni della sua messa in onda. Comincia con una voce fuori campo che annuncia la data e presenta: \"From Comedy Central's World News Headquarters in New York, this is \"The Daily Show with Jon Stewart.\"\"\nLo show continua poi con il monologo del presentatore sui titoli della notizie, che \u00e8 seguito generalmente da servizi \"sul posto\" condotti da corrispondenti definiti \"senior specialist\". L'area di specializzazione dei corrispondenti varia a seconda dell'argomento trattato nel servizio, e pu\u00f2 essere o generica (\"Senior Political Analyst\") oppure decisamente assurda (\"Senior Child Molestation Expert\" o \"Senior Subterranean Structure Analyst\"). I corrispondenti ovviamente dicono di essere fisicamente nel luogo del servizio, ma in realt\u00e0 vengono ripresi in studio e la loro immagine viene sovrapposta ad una sfondo fisso che dovrebbe rappresentare la location. Questo \u00e8 spesso oggetto di gag, come ad esempio impossibili servizi \"da Marte\" o doppi collegamenti con due inviati dallo stesso luogo (Washington D.C.), che presentano l'uno uno sfondo con la citt\u00e0 in notturna e l'altro con la citt\u00e0 di giorno. I corrispondenti si comportano in maniera decisamente assurda ed esprimono spesso opinioni altrettanto assurde, giocando sul contrasto col presentatore che impersona il ruolo del giornalista \"serio\"."}
{"id": "1839117", "revid": "767487", "url": "https://it.wikipedia.org/wiki?curid=1839117", "title": "Marinai a terra", "text": "Marinai a terra (\"All Ashore\") \u00e8 un film del 1953 diretto da Richard Quine. Un musical in technicolor con le coreografie firmate da Lee Scott: \u00e8 il secondo dei tre film che Mickey Rooney gir\u00f2 per la Columbia.\nIl film ricalca lo stile MGM di musical come \"Un giorno a New York (On the Town)\" o \"Canta che ti passa (Anchors Aweigh)\"; protagonisti tre marinai in libera uscita, qui interpretati da Rooney, il cantante Dick Haymes e il ballerino Ray McDonald. Il film venne girato in gran parte all'Isola di Catalina. All'epoca, McDonald era sposato a Peggy Ryan: per ambedue, fu l'ultimo film della loro carriera.\nProduzione.\nIl film fu prodotto dalla Columbia Pictures.\nDistribuzione.\nDistribuito dalla Columbia Pictures, il film usc\u00ec nelle sale USA il 3 marzo 1953.\nData di uscita.\nIMDb"}
{"id": "1839119", "revid": "36426", "url": "https://it.wikipedia.org/wiki?curid=1839119", "title": "Chiesa di Sant'Antonio abate", "text": ""}
{"id": "1839120", "revid": "887364", "url": "https://it.wikipedia.org/wiki?curid=1839120", "title": "Stato di Sequoyah", "text": "Lo Stato di Sequoyah fu il nome proposto per uno Stato di nativi americani nei primi anni del XX secolo, da stabilirsi entro i confini del Territorio indiano, ormai parte orientale dell'Oklahoma.\nLo Stato proposto avrebbe dovuto prendere questo nome in onore di Sequoyah, un rinomato membro della Nazione Cherokee."}
{"id": "1839126", "revid": "36426", "url": "https://it.wikipedia.org/wiki?curid=1839126", "title": "Ospedale di Sant'Antonio abate (Montevarchi)", "text": ""}
{"id": "1839127", "revid": "729019", "url": "https://it.wikipedia.org/wiki?curid=1839127", "title": "Battaglia della Seconda Harra", "text": "La battaglia della Seconda Harra fu uno dei maggiori episodi militari della cosiddetta seconda guerra civile araba (la prima essendo quella che contrappose \u02bfAl\u012b b. Ab\u012b T\u0101lib a Mu\u02bf\u0101wiya b. Ab\u012b Sufy\u0101n a Siff\u012bn). Essa prende il suo nome dalla distesa basaltico-rocciosa (la \"\u1e25arra\" appunto) a nord-est di Medina ove si affrontarono nel 63/683 l'esercito inviato dal califfo omayyade Yaz\u012bd I e i ribelli medinesi.\nPremesse.\nLa storia delle successioni califfali mostra quante tensioni nell'Islam abbiano accompagnato l'avvicendamento sul trono della suprema carica musulmana. Ab\u016b Bakr era stato scelto per acclamazione. Questi, sul suo letto di morte, nomin\u00f2 \u02bfUmar suo successore ed \u02bfUmar, stabilendo ancora un altro precedente, rimise la designazione nelle mani di un consiglio ( \"shura\" ). Il privilegio della scelta del nuovo califfo era supposto essere un diritto dei medinesi, Ansar come Muhajirun, e nelle due ultime elezioni, anche se ci\u00f2 era poco pi\u00f9 di un riconoscimento formale di una nomina gi\u00e0 fatta, la successione fu ratificata dal popolo di Medina. Il quarto avvicendamento, l'elezione di \u02bfAl\u012b, bench\u00e9 effettuato sotto la pressione degli assassini di \u02bfUthm\u0101n, aveva una qualche somiglianza con l'elezione popolare del primo califfo. Segu\u00ec la ribellione di Talha e \u02bfAbd All\u0101h b. al-Zubayr, basata sull'accusa che il riconoscimento fosse stato loro estorto, e la successiva lotta tra Mu\u02bf\u0101wiya e \u02bfAl\u012b terminata con l'arbitrato di Dumat al-Jandal e il doppio califfato.\nMorto \u02bfAl\u012b, gli subentr\u00f2 il figlio al-Hasan eletto non come fino a quel momento dal popolo di Medina, ma dai cittadini di Kufa. Hasan infine rinunci\u00f2 al trono, primo esempio di abdicazione nella storia dell'Islam, a favore di Mu\u02bf\u0101wiya che rimase unico califfo. Alla fine del suo regno, l'omayyade, influenzato forse da queste considerazioni e minacciando la successione difficolt\u00e0, prov\u00f2, a differenza dei suoi predecessori, a porvi rimedio anticipatamente. Senza dubbio dominato anche del desiderio di mantenere il califfato all'interno della sua linea familiare, Mu\u02bf\u0101wiya intraprese il progetto di nominare suo figlio Yaz\u012bd I successore al trono. Quale unico mezzo di obbligazione da lui avuto sui capi arabi, voleva, finch\u00e9 era in vita, vincolarli, a suo figlio Yaz\u012bd con un analogo giuramento di fedelt\u00e0, scongiurando in tal modo il pericolo di una successione contestata. Essi naturalmente, eccetto i siriani, speravano, alla morte di Mu\u02bf\u0101wiya, di liberarsi dal suo giogo e levarono in alto le voci accusando il vecchio sovrano di commettere una inaudita innovazione introducendo la successione di padre in figlio come esisteva presso i sasanidi e i bizantini. Secondo la legge tradizionale araba, il potere governativo poteva essere trasmesso ereditariamente all'interno di una trib\u00f9 o clan, al suo membro pi\u00f9 rappresentativo, non per\u00f2 direttamente in una famiglia o casato. Secondo l'Islam infatti il potere non era affatto una propriet\u00e0 umana rispetto alla quale si potessero affermare diritti ereditari. I clamori erano per\u00f2 fuori misura, giacch\u00e9, anche se Yaz\u012bd non aveva diritto alla successione, non poteva comunque in alcun modo esserne escluso.\nLa successione di Yaz\u012bd.\nIn Medina, la vecchia capitale, riguardata sempre come luogo deputato all'elezione del califfo, la protesta fu vivace, particolarmente da parte di dei figli di alcuni vecchi compagni del Profeta: al-Husayn b. \u02bfAli, \u02bfAbd All\u0101h b. \u02bfUmar, \u02bfAbd al-Rahm\u0101n b. Ab\u012b Bakr e \u02bfAbd All\u0101h b. al-Zubayr. Mu\u02bf\u0101wiya non vi prest\u00f2 attenzione e realizz\u00f2 parte del suo progetto convocando a Damasco deputazioni da tutte le provincie dell'impero e raccogliendone, ricorrendo ove necessario alla generosit\u00e0, l'omaggio a Yaz\u012bd. Part\u00ec poi, accompagnato da 1000 cavalieri degli Asawira, alla volta di Medina e della Mecca, con l'apparente proposito di compiere la \"\u02bfumra\", ma in realt\u00e0 per ottenerne l'assenso alla successione di Yaz\u012bd. Sotto la minaccia della spada anche le due citt\u00e0 sante, dovettero consentire a prestare la loro \"bay\u02bfa\"; restavano comunque dissenzienti i summenzionati importanti obiettori che, trattati ruvidamente da Mu\u02bf\u0101wiya all'entrata in Medina, si rifugiarono alla Mecca.\nSalito al trono (1 Rajab 60 AH / 7 aprile 680), Yaz\u012bd, inform\u00f2 come primo suo atto il \"W\u0101li\" di Medina, il cugino al-Walid b. Utba b. Abi Sufyan, della morte di suo padre, ordinandogli anche di assicurarsi che fosse pronunciato il giuramento di fedelt\u00e0 a lui da parte di al-Husayn b. \u02bfAli, \u02bfAbd All\u0101h b. \u02bfUmar e \u02bfAbd All\u0101h b. al-Zubayr.\nWaliid fu consigliato da Marwan di arrestare immediatamente al-Husayn e Ibn al-Zubayr prima che essi venissero a conoscenza della morte di Mu\u02bf\u0101wiya. Questi non ag\u00ec per\u00f2 prontamente e i due fuggirono alla Mecca. Quanto a Ibn \u02bfUmar, non era considerato pericoloso: si diceva che avrebbe accettato il califfato solo se gli fosse stato offerto su di un piatto d'argento, oltretutto in quel momento egli era assente da Medina e quando torn\u00f2, saputo che tutti avevano prestato il loro giuramento, lo fece anche lui senza esitazioni.\nContro al-\u1e24usayn: Kerbel\u0101\u02be.\nNel mese di muharram 61 (ottobre 680) avvennero i tristi fatti di Kerbel\u0101\u02be; \u00e8 da dire che Yazid non aveva dato l'ordine di uccidere al-Husayn e si trov\u00f2 di fronte al fatto compiuto, ne \u00e8 testimonianza la magnanimit\u00e0 e la generosit\u00e0 che us\u00f2 nei confronti dei componenti della famiglia dell'alide che erano scampati all'eccidio. Rimaneva ora il rivale pi\u00f9 pericoloso, Ibn al-Zubayr. Yaz\u012bd era restio ad attaccarlo all'interno della Mecca, poich\u00e9 nella Citt\u00e0 Santa i combattimenti e il versamento di sangue erano proibiti. Prima dunque che gli avvenimenti trascendessero e si arrivasse alla guerra aperta, le schermaglie tra il califfo e il suo furbo oppositore si intensificarono.\nContro \u02bfAbd All\u0101h b. al-Zubayr.\nSi colloca in questo periodo, anno 61/680, l'episodio variamente riportato dalla tradizione, in cui Yaz\u012bd, saputo delle invettive che Ibn al-Zubayr, dopo i fatti di Kerbel\u0101\u02be, andava scagliando all'indirizzo dei Kufani, del governo e segretamente dello stesso califfo, giur\u00f2 di volerlo vedere in catene innanzi a s\u00e9. Venuto a pi\u00f9 miti consigli gli invi\u00f2 una catena d'argento da indossare; quando l'inviato attravers\u00f2 Medina, Marw\u0101n recit\u00f2 dei versi coi quali lasciava intendere che indossare la catena sarebbe stata un'umiliazione. Ibn al-Zubayr lo seppe e la rifiut\u00f2. Questo fatto aument\u00f2 il suo prestigio, anche i medinesi gli scrissero, dicendo che egli, dopo la morte di Husayn, era il pi\u00f9 prossimo pretendente al trono califfale. Tra le versioni dell'episodio \u00e8 particolarmente importante quella di al-Waqidi riportata in \u1e6cabar\u012b 2,223. Secondo essa Yaz\u012bd, stanco dei negoziati infruttuosi con Ibn al-Zubayr, giur\u00f2 di ridurlo in catene. Ordin\u00f2 dunque al \"W\u0101li\" di Medina, \u02bfAmr b. Sa\u02bf\u012bd b. al-\u02bf\u0100\u1e63, subentrato ad al-Wal\u012bd b. Utba per l'inerzia da questi dimostrata, di inviargli contro un'armata, comandata da un suo fratello ostile, di nome \u02bfAmr.\nQuesti giunse a Mecca senza incontrare resistenza e vi entr\u00f2. Qui disse al fratello che doveva presentarsi davanti al califfo con una catena d'argento al collo, che poteva nascondere anche sotto le vesti, e prestare giuramento. \u02bfAbd All\u0101h rifiut\u00f2 sdegnato e immediatamente fece sopraffare la guardia del corpo del fratello che, indifeso, fu catturato e messo orribilmente a morte nel carcere di \u02bf\u0100mir. Alla fine dell'anno \u02bfAmr fu rimosso dal governatorato di Medina per un intrigo interno alla famiglia omayyade e fu rimesso al suo posto Wal\u012bd, ma non per molto. Con Medina in fermento, l'astuto Ibn al-Zubayr, simulando sempre un atteggiamento amichevole, scrisse una lettera a Yaz\u012bd, consigliandogli di sostituire Wal\u012bd e di inviare al suo posto un governatore pi\u00f9 benevolo, al fine di placare l'agitato animo popolare.\nYaz\u012bd accolse la proposta e rimpiazz\u00f2 al-Wal\u012bd con un altro suo cugino di nome \u02bfUthm\u0101n b. Muhammad b. Ab\u012b Sufy\u0101n, un giovane inesperto e presuntuoso. Ci\u00f2 accadde tra la fine dell'anno 62 e l'inizio del 63. Costui, in un momento cos\u00ec difficile, invi\u00f2 a Damasco una deputazione di cittadini medinesi, An\u1e63\u0101r e Muh\u0101jir\u016bn, composta da personalit\u00e0 influenti della pubblica opinione che, pur non essendo del tutto a favore di Ibn al-Zubayr, erano comunque in una certa misura avversi alla famiglia omayyade. Egli sperava, cos\u00ec facendo, che la generosit\u00e0 e le promesse del califfo potessero guadagnarli al suo partito. La deputazione fu ricevuta da Yaz\u012bd nella maniera pi\u00f9 munifica e and\u00f2 via portando con s\u00e9 ricchi doni. Al suo ritorno in Medina l'accoglienza ricevuta non imped\u00ec per\u00f2 ai suoi membri di raccontare le cose pi\u00f9 terribili sul califfo: che si divertiva con combattimenti di galli e cani, che cercava le peggiori compagnie, che beveva vino al suono di musica e canti, che insomma era una persona senza religione.\nContro i contestatori di Medina.\nYaz\u012bd comunque, non volendo portare le armi contro la citt\u00e0 sede del suo clan, fece un ultimo tentativo, e invi\u00f2 a Medina una missione guidata dal \"w\u0101li\" di Basra Nu\u02bfm\u0101n b. Bash\u012br che tuttavia trov\u00f2 orecchie sorde alle sue prediche. Il malcontento attendeva solo un'occasione per mutarsi in aperta rivolta e questa fu offerta dall'arrivo in Medina di Ibn Mina, intendente dei possedimenti di Mu\u02bf\u0101wiya, venuto a sorvegliare il raccolto delle terre del califfo in quel distretto. Glielo impedirono, poi nella grande moschea organizzarono una rappresentazione che non ricordava in nulla la liturgia pi\u00f9 moderna dell'Islam ma piuttosto l'uso della vecchia \"j\u0101hiliyya\": i ribelli dichiarano deposto Yaz\u012bd sfilandosi sandali mantelli e turbanti e ammucchiandoli nel cortile. Era questo il gesto simbolico con cui la democrazia araba manifestava la fine del mandato assegnato ai suoi rappresentanti. Ci\u00f2 fatto i ribelli nominarono loro capo \u02bfAbd All\u0101h b. \u1e24an\u1e93ala, uno di componenti della deputazione inviata a Damasco, un An\u1e63\u0101r molto conosciuto per essere il figlio del famoso martire di Uhud, il cui cadavere sarebbe stato sottoposto al previsto lavacro dagli angeli. Temendo di indisporre i Muh\u0101jir\u016bn, non osarono per\u00f2 chiamarlo califfo, e si accordarono sulla formula seguente: la \"bay\u02bfa\" sar\u00e0 prestata al capo Ansar \u201cin vista di arrivare alla deposizione di Yazid\u201d.\nTale formula non soddisfece la popolazione non-An\u1e63\u0101r di Medina, e i Muh\u0101jir\u016bn coreisciti e i beduini reclamarono una parte del comando. Il capo da loro scelto fu \u02bfAbd Allah b. Muti\u02bf, un personaggio insignificante del clan degli \u02bfAd\u012b, il medesimo cui era appartenuto il califfo \u02bfUmar. Fu data soddisfazione anche ai Muh\u0101jir\u016bn non-coreisciti che elessero capo Ma\u02bfqil b. Sin\u0101n. Il successivo atto dei ribelli fu quello di attaccare gli Omayyadi che si erano raccolti a Medina dopo la rivolta della Mecca. Costoro che, con i loro \"mawl\u0101\", servitori e seguaci, assommavano a circa 1000 uomini in grado di combattere, si raccolsero nei pressi della casa di Marw\u0101n nel Wadi al-qura. Facendosi la loro situazione sempre pi\u00f9 difficile, inviarono pressanti richieste di aiuto a Yaz\u012bd, il quale, pur di cattivo umore per la loro mancanza di combattivit\u00e0, decise di inviare un'armata nel Hijaz. Ben conscio che il vero pericolo era costituito da Ibn al-Zubayr, Yaz\u012bd era ancora disposto a risparmiare Medina, ma a una condizione: che i medinesi lasciassero passare le sue truppe dirette alla Mecca. A capo della spedizione fu posto \u02bfAmr b. Sa\u02bf\u012bd, ma questi rifiut\u00f2 dicendo che non voleva versare il sangue dei Quraysh e sugger\u00ec di assegnare il comando a un non Quraysh. Yaz\u012bd si rivolse allora a un fidato servitore di suo padre: Muslim b. \u02bfUqba al-Murr\u012b, un vecchio soldato di ferrea disciplina. Venne organizzato subito il reclutamento delle truppe e, al prezzo della normale paga pi\u00f9 un'aggiunta di 100 \"d\u012bn\u0101r\" versati subito, venne raccolta un'armata composta da un numero di soldati che le fonti fanno oscillare tra le 4.000 e le 12.000 unit\u00e0. Anche l'equipaggiamento, in vista di una campagna cos\u00ec difficile ed impopolare, fu particolarmente curato. Frattanto gli Omayyadi assediati in Medina avevano raggiunto un accordo con gli insorti: potevano ritirarsi a condizione di non dare alcuna assistenza all'armata siriana.\nMarw\u0101n dunque, dopo avere affidato la sua famiglia ad \u02bfAl\u012b b. al-\u1e24usayn, detto poi \"Zayn al-\u02bf\u0100bid\u012bn\", scampato al massacro di Kerbal\u0101\u02be, che la invi\u00f2 insieme al suo harem a \u1e6c\u0101\u02beif, si pose in cammino con i suoi verso la Siria. L'armata di Muslim, si pose anch'essa in marcia, e il vecchio capo, essendo aumentati i suoi malanni durante i preparativi della spedizione, dovette partire in lettiga. Nel W\u0101d\u012b al-Qur\u0101 incontrarono gli Omayyadi fuggitivi, e mentre molti continuarono il loro cammino verso la Siria, Marw\u0101n si un\u00ec invece all'armata e partecip\u00f2 anche alle operazioni militari. Nel mese di dhu l-hijja 63, le forze califfali raggiunsero Medina e si accamparono nella \"harra\" a nord-est della citt\u00e0. Muslim diede agli insorti tre giorni di tempo per riflettere, dicendo che era pronto a ripiegare e a proseguire contro gli Ipocriti ( \"Mun\u0101fiq\u016bn\" ) che si nascondevano alla Mecca, giacch\u00e9 non voleva spargere il sangue di coloro che erano la radice dell'Islam e dell'Impero.\nEssendo stati i preparativi della spedizione laboriosi, i rivoltosi avevano avuto tempo di organizzare la difesa della citt\u00e0. Punto vulnerabile di Medina era l'angolo nord-est prospiciente la \"harra\" (la cosiddetta \"Harra W\u0101qim\" ). L\u00ec si erano sempre concentrati gli attacchi, dai tempi di Uhud a quelli di A\u1e25z\u0101b. Si pot\u00e9 dunque riprendere le opere di fortificazione del Profeta e perfezionarle, non per\u00f2 la trincea storica, distrutta dagli straripamenti dello Buthhan, o occupata dai giardini e dalle costruzioni recenti. Gli insorti combattevano in tre corpi separati: quello degli An\u1e63\u0101r, comandato da \u02bfAbd All\u0101h b. \u1e24an\u1e93ala, quello dei Quraysh comandato da \u02bfAbd All\u0101h b. Muti\u02bf e quello degli altri Muh\u0101jir\u016bn comandato da Ma\u02bfqil b. Sin\u0101n. Nonostante questi gruppi dovessero far tutti capo al comandante supremo \u02bfAbd All\u0101h b. \u1e24an\u1e93ala, possessore del contingente pi\u00f9 numeroso, nella realt\u00e0 la coesione e l'intesa mancher\u00e0 loro totalmente.\nIl 26 dhu l-hijja 63 26 agosto 683 gli Ansar ingaggiarono coraggiosamente il combattimento, sconvolgendo con la loro carica le linee siriane. Il comandante della cavalleria Fadl b. \u02bfAbb\u0101s penetr\u00f2 fino alla tenda di Muslim, assente dallo scontro per il suo precario stato di salute, e uccise il suo schiavo che portava una bandiera nelle mani. Credendo di avere ucciso il vecchio capo, ebbro di vittoria torna dai suoi ad annunziare la grande notizia. Muslim per\u00f2 reagisce prontamente: raccolte tutte le sue forze, prese ad incoraggiare con la sua presenza e il suo esempio i siriani che, abbattuti, stavano per darsi alla fuga. Egli stesso incalza Fadl e lo uccide. Al suo seguito le schiere siriane si gettano di nuovo in battaglia e costringono la cavalleria medinese a ritirarsi. L'inizio dell'azione era stata dunque favorevole ai ribelli. Lasciato l'accampamento nella \"harra\", Muslim fa montare la sua tenda sulla via di Kufa. Poi d\u00e0 alla cavalleria l'ordine di attaccare. Ibn Hanzala la riceve alla testa dei suoi fanti sostenuto da uno squadrone di Quraysh a cavallo. Di colpo i cavalieri siriani facendo voltafaccia, prendono la via del loro campo, arrestandosi di tanto in tanto per rallentare l'inseguimento, in realt\u00e0 per trattenere gli avversari lontano dal fossato, base delle loro operazioni. Allorch\u00e9 gli Ansar si avvicinavano al corpo di battaglia, si vedono ricevere da una divisione di siriani comandati da Muslim in persona, mentre la cavalleria manovrava per accerchiarli. Viene ingaggiata allora una battaglia. Serrati da vicino gli Ansar e i Quraysh si difendevano con la forza della disperazione. Volendo risparmiare il sangue dei suoi soldati, Muslim fece avanzare gli arcieri e crivellare di frecce i compagni di Ibn Hanzala. Nello stesso tempo la cavalleria completava la manovra accerchiante. Fu l'inizio dello sbandamento, ad eccezione dei valorosi riuniti attorno al capo An\u1e63\u0101r. I Quraysh furono i primi a fuggire, ed alla loro testa Ibn Muti\u02bf: andranno a riunirsi a Ibn al-Zubayr alla Mecca. Tra gli An\u1e63\u0101r, il clan dei Ban\u016b \u1e24\u0101ritha aveva occupato sempre un posto a parte. Le loro liti con gli \u02bfAbd al-Ashhal, il clan pi\u00f9 devoto all'Islam tra gli Aws, li aveva tenuti discosti dagli intrighi orditi contro il califfo \u02bfUthm\u0101n; erano annoverati tra gli \"\u02bfUthm\u0101niyya\" e alcuni matrimoni li univa alla famiglia omayyade. Questi fatti li rendeva sospetti alla tradizione medinese, che all'epoca della prima trincea li accus\u00f2 di tradimento. Il loro quartiere, situato nella parte orientale di Medina, confinava con la \"harra\" e dunque con il campo trincerato. Nei giorni precedenti, Marw\u0101n sarebbe entrato per parlare con loro. Nel corso del combattimento, alla testa di un forte distaccamento di cavalleria, l'omayyade gira intorno Medina, cavalca attraverso la citt\u00e0 sguarnita, esce attraverso il quartiere dei Ban\u016b \u1e24\u0101ritha, prende alle spalle i difensori del fossato e li schiaccia nella loro trincea. Poi piomba alle spalle degli An\u1e63\u0101r, raggruppati attorno al loro capo. Ibn Hanzala si fa uccidere, circondato dai suoi otto figli e da un pugno di coraggiosi. I siriani vincitori si pongono all'inseguimento dei fuggitivi e al loro seguito penetrano in Medina. Cominciano allora i tre giorni di saccheggio senza piet\u00e0 autorizzato da Yaz\u012bd.\nNonostante i dubbi sulla realt\u00e0 e la durata di questi giorni di violenze e devastazioni, le fonti sono unanimi e aggiungono particolari difficilmente trascurabili. Le vittime, a seconda delle stime, variano per gli An\u1e63\u0101r e i Quraysh dai 180 ai 700 individui, mentre per gli altri insorti dai 4.000 ai 7.000 individui. Il giorno seguente Muslim obblig\u00f2 gli sconfitti a rinnovare il giuramento a Yaz\u012bd, e trascendendo i termini della formula ordinaria, pretese che essi si riconoscessero schiavi del califfo, che in questo modo poteva disporre a proprio piacimento delle loro persone e dei loro beni. Coloro che si rifiutarono di sottomettersi a questa formula o che cercarono di porre condizioni furono giustiziati. Tra questi vi fu anche Ma\u02bfqil b. Sin\u0101n capo dei Muh\u0101jir\u016bn. Uno dei figli del califfo \u02bfUthm\u0101n ebbe la barba strappata. Quanto ad \u02bfAl\u012b b. al-Husayn, Muslim aveva ricevuto ordine da Yaz\u012bd che fosse portato in salvo, giacch\u00e9 non aveva partecipato alla rivolta, appena le truppe fossero entrate in citt\u00e0; fu trattato dunque col massimo rispetto. Muslim - che, per la durezza con cui procedette verso i vinti, fu soprannominato \"Musrif\", - non festeggi\u00f2 a lungo a Medina e part\u00ec subito per la Mecca dove doveva affrontare il nemico pi\u00f9 temibile: Abd Allah ibn al-Zubayr."}
{"id": "1839128", "revid": "36426", "url": "https://it.wikipedia.org/wiki?curid=1839128", "title": "Oratorio di Sant'Antonio abate (Prato)", "text": ""}
{"id": "1839131", "revid": "441662", "url": "https://it.wikipedia.org/wiki?curid=1839131", "title": "Fusore (astronomia)", "text": "Il termine fusore \u00e8 stato proposto all'Unione Astronomica Internazionale da Gibor Basri, docente di astronomia alla University of California, Berkeley, per cercare di chiarificare la nomenclatura dei corpi celesti. Un fusore \u00e8 dunque, secondo quest'ottica, \"un oggetto che durante la propria esistenza riesce a compiere nel proprio nucleo la fusione\". Tale definizione include ogni forma di fusione nucleare; perci\u00f2 la massa minima che fa s\u00ec che un oggetto possa andare incontro alla fusione risulta essere tredici volte quella di Giove, massa alla quale diviene possibile la fusione del deuterio, ma non quella del prozio (1H), stabilita a sessanta masse gioviane. Gli oggetti, qualora la loro massa sia inferiore a settantacinque masse gioviane, non sono classificati come stelle, oggetti in cui il collasso gravitazionale \u00e8 controbilanciato dalla pressione di radiazione delle reazioni nucleari, generando una situazione di equilibrio idrostatico.\nNon si sa se Basri abbia preso questo nome dall'apparato di Farnsworth."}
{"id": "1839136", "revid": "1784938", "url": "https://it.wikipedia.org/wiki?curid=1839136", "title": "Louis-Marie-Stanislas Fr\u00e9ron", "text": "Biografia.\nEra figlio di \u00c9lie-Catherine Fr\u00e9ron, noto scrittore e critico letterario cattolico, acerrimo rivale e bersaglio di Voltaire in numerose satire; il padre era anche professore al collegio Louis-le-Grand di Parigi, dove il giovane Fr\u00e9ron studi\u00f2 e fu compagno di classe e - gi\u00e0 allora nemico - di Robespierre. \nFr\u00e9ron rivoluzionario.\nNel 1790 fond\u00f2 l'\"Orateur du peuple\" e fu membro della municipalit\u00e0 di Parigi dopo il 10 agosto. A differenza del padre si avvicin\u00f2 alle idee illuministe e divenne sostenitore della repubblica contro la monarchia assoluta; vicino a Camille Desmoulins e al Club dei Cordiglieri, poi fu eletto deputato alla Convenzione del 1792 nel gruppo di Danton, aderendo ai futuri giacobini \"indulgenti\", ma la sua posizione fu sempre legata al gruppo centrista della Marais (Palude), ago della bilancia nella Convenzione. Dal 1791 chiese l'abolizione della monarchia costituzionale e l'arresto del re Luigi XVI, posizioni che avrebbe completamente rinnegato tre anni dopo. Questo lo costrinse a nascondersi fino al 1792. Nel gennaio 1793 vot\u00f2 per la condanna del re alla ghigliottina. Dal suo giornale venivano numerosi attacchi contro la famiglia reale (specie il re e la regina Maria Antonietta, e i moderati), ospitando spesso articoli di Jean-Paul Marat. Fond\u00f2 anche un altro giornale radicale, la \"Bouche de Fer\".\nRappresentante in missione e commissario presso l'armata d'Italia, nel 1793 organizz\u00f2 la repressione nel sud della Francia dopo le prime vittorie di Napoleone Bonaparte contro i realisti (strage di Tolone e di Marsiglia), assieme a Paul Barras. Napoleone, non presente perch\u00e9 ferito, parl\u00f2 poi di alcune centinaia di ribelli catturati che furono fucilati dalle truppe di Barras e Fr\u00e9ron. \nBen presto per\u00f2 Fr\u00e9ron si allontan\u00f2 dai montagnardi, tornando a Parigi ma rimanendo in disparte nella Marais, e si salv\u00f2 dall'eliminazione del gruppo dantoniano ed hebertista da parte dei robespierristi (primavera del 1794).\nCon i controrivoluzionari.\nSpaventato dal fatto che il Comitato di Salute Pubblica lo condannasse a morte con gli hebertisti e con Barras per i fatti di Tolone, entr\u00f2 nella cospirazione anti-robespierrista. Il 9 termidoro anno II (27 luglio 1794) usc\u00ec allo scoperto e si schier\u00f2 contro Robespierre, mutando completamente idee politiche, con un trasformismo tipico del periodo specie nella \"marais\" della Convenzione di cui Fr\u00e9ron era parte (si vedano anche i casi di Talleyrand, Tallien, Barras e Fouch\u00e9). Pronunci\u00f2 un appassionato discorso sulla libert\u00e0 di stampa. Robespierre e il suo gruppo di fedelissimi furono ghigliottinati il 10 termidoro.\nFr\u00e9ron assunse quindi posizioni decisamente reazionarie e quasi filo-monarchiche, militando politicamente accanto anche ai suoi vecchi nemici, i realisti. \nTuttavia la sua filosofia personale non era davvero \"realista\" (se non di facciata) n\u00e9 cattolica (pur essendo contrario al culto dell'Essere Supremo in quanto anti-robespierrista, Fr\u00e9ron era sostanzialmente un deista), configurandosi come un populismo di destra mescolato ad atteggiamenti aristocratico-dandistici di tipo individualista. \nEletto alla Convenzione Nazionale termidoriana, si era gi\u00e0 unito a gruppi agitatori composti da alcuni nobili e soprattutto da borghesi anti-repubblicani sovravvissuti, i cosiddetti \"Muscadins\". Essi erano giovani controrivoluzionari di buona famiglia dall'abbigliamento elegante ed eccentrico, simpatizzanti degli \"chouan\" e degli \"\u00e9migr\u00e9\", che rimpiangevano Luigi XVI (nonostante Fr\u00e9ron stesso fosse stato un \"regicida\") e, dopo la morte del delfino Luigi Carlo, sostenevano il ritorno, come re, di Luigi, conte di Provenza. Fr\u00e9ron ne divenne uno dei leader e il principale portavoce sulla stampa; il suo giornale da acceso foglio repubblicano si trasform\u00f2 in un quotidiano conservatore, mosso pi\u00f9 che altro da odio verso i montagnardi e volont\u00e0 di cancellare il passato giacobino, che molti peraltro non avevano dimenticato. Le bande pseudo-\"royalistes\" organizzate da Fr\u00e9ron e Barras, come gi\u00e0 al tempo in cui erano giacobini, passarono presto alla violenza fisica e alle vendette. Questi moscardini particolarmente agguerriti a Parigi erano circa tremila, ex-detenuti sospetti, disertori dell'esercito, giornalisti, artisti, chierici, piccoli commercianti della riva destra, soprannominati anche \u00abColletti neri\u00bb a motivo della loro tenuta - portavano un abito col bavero nero in segno di lutto per la morte di Luigi XVI con 17 bottoni di perla in onore di Luigi XVII, basco a coda di merluzzo, pantaloni chiusi sotto il ginocchio, capelli a trecce raccolte e trattenute da un'asticella di piombo, parrucche incipriati e bastoni nodosi - organizzati in gruppi attorno a cantanti e musicisti come Pierre Garat, Fran\u00e7ois Elleviou, Ange Pitou, al drammaturgo Alphonse Martainville e al giornalista Isidore Langlois, guidati da Victor Am\u00e9d\u00e9e de La Fage, marchese di Saint-Huruge, un avventuriero e uno dei pochi nobili rimasti non ghigliottinati, ex dantonista. Conducevano la loro agitazione nel quartiere del Palais-Royal (allora chiamato ancora Palais-\u00c9galit\u00e9), schiamazzavano nelle strade cantando l'inno monarchico \"Le r\u00e9veil du peuple\", si riunivano nei caff\u00e8 monarchici, interrompevano gli spettacoli teatrali per fischiare un attore considerato \u00abterrorista\u00bb, imponevano una recita o un'aria, attaccavano chiunque avesse una reputazione o un'aria da giacobino - ne fece le spese anche il girondino Louvet de Couvray il cui giornale, \"La Sentinelle\", attaccava sia i giacobini che i monarchici - distruggevano immagini dei vecchi rivoluzionari, imposero l'espulsione delle spoglie di Marat, l'8 febbraio 1795, dal Panth\u00e9on ad un cimitero comune, scatenarono risse fino ad arrivare agli stupri, e agli omicidi di giacobini. Una leggenda vuole che i Moscardini abbiano in seguito, riesumato ancora e gettato i resti di Marat nelle fogne di Parigi.\nFr\u00e9ron fece inoltre causa comune antigiacobina anche con l'ex Presidente convenzionale Fran\u00e7ois-Antoine de Boissy d'Anglas, protestante ugonotto repubblicano che si era unito ai girondini scampando per\u00f2 alla repressione transitando nella Palude, e ora era membro del Comitato di salute pubblica. \nIn questo clima politicamente molto confuso, Fr\u00e9ron contribu\u00ec personalmente alla chiusura del Club dei Giacobini, ormai marginale e da cui era stato espulso il 1\u00b0 settembre (15 fruttidoro anno II) assieme a Tallien; il 13 novembre 1794, infatti, il deputato guid\u00f2 un gruppo di Moscardini armati dei loro tipici bastoni nodosi nell'attacco contro la sede del club in Rue Saint-Honor\u00e9 (\"Andiamo a sorprendere la bestia feroce nel suo antro\", disse). I violenti scontri che ne seguirono diedero alla Convenzione il pretesto per ordinare, l'indomani, la chiusura del club. \nIl 12 germinale anno III, sanculotti e montagnardi si rivoltarono sulla spinta del carovita.\nDurante la successiva insurrezione del 1\u00ba pratile anno III, nuovo tentativo dei montagnardi di recuperare il potere, Fr\u00e9ron fu l'estemporaneo obiettivo di un tentato omicidio ad opera dei sanculotti e di una \"tricoteuse\", che tuttavia sbagliarono bersaglio e si accanirono contro un altro deputato termidoriano, Jean Bertrand F\u00e9raud, che si era opposto all'invasione della Convenzione dei popolani e dei giacobini. Lo colpirono a pistolettate e dopo averlo linciato e decapitato presero la testa per sbandierarla davanti a Boissy d'Anglas, nuovamente Presidente, che rispose al cruento gesto semplicemente salutando la testa mozzata. Fr\u00e9ron riusc\u00ec a mettersi in salvo a causa dell'equivoco e la rivolta venne infine sconfitta con l'aiuto dei \"muscadins\" e delle truppe di Bonaparte, ponendo fine alle ultime speranze giacobine.\nSegu\u00ec una ripresa del terrore bianco, in cui finirono ghigliottinati diversi montagnardi tra cui il famigerato pubblico ministero del Terrore Antoine Quentin Fouquier-Tinville (7 maggio 1795), che fece ghigliottinare migliaia di parigini (da Maria Antonietta a Jean-Sylvain Bailly, peraltro insultati al tempo pesantemente anche da giornale di Fr\u00e9ron, fino a Georges Jacques Danton e alle \"stragi\" senza difesa e appello del Grande Terrore), il quale segu\u00ec la sorte toccata ad un altro nemico acerrimo dei controrivoluzionari, il responsabile delle noyades di Nantes (esecuzioni di massa per annegamento di soldati vandeani e delle loro famiglie) Jean Baptiste Carrier (1\u00b0 dicembre 1794). Il magistrato era stato denunciato proprio da Fr\u00e9ron gi\u00e0 il 14 termidoro dopo avere visto che il suo nome figurava ancora nella lista del nuovo tribunale, e si era costituito sicuro che la sua spietata azione \"terrorista\" fosse lecita. \nI conti di \"muscadines\" e termidoriani con i \"bevitori di sangue\" erano chiusi.\nIn seguito alla Costituzione dell'anno III che istitu\u00ec il Direttorio, per\u00f2, i termidoriani puri repubblicani e i realisti favorevoli al ripristino della monarchia entrarono di nuovo in conflitto. Fr\u00e9ron e i \"muscadines\" si schierarono coi secondi.\nPeriodo del Direttorio e napoleonico.\nDopo il tentativo realista del 1795, represso da Barras e Napoleone a Parigi, l'importanza dei Moscardini, filorealisti e in minima parte coinvolti nella battaglia, decrebbe di molto; anche il partito monarchico perse forza e Fr\u00e9ron, uscito nuovamente indenne, si riavvicin\u00f2 ai suoi vecchi sodali; di nuovo dalla stessa parte di Napoleone (ormai astro nascente della politica francese) e Barras, fu quindi vicino alla politica del Direttorio e poi al gruppo bonapartista.\nAmante del Petrarca, di cui tradusse in francese alcuni sonetti, aveva fama di libertino e, come l'ex collega militare Barras (divenuto ormai l'uomo politico pi\u00f9 importante della Francia dal 10 termidoro anno II), frequentava con altri \"muscadins\", ormai semplici \"giovani eleganti\" senza velleit\u00e0 politica, i numerosi salotti del periodo del Direttorio come quello di Teresa Tallien (soprannominata \"Nostra Signora del Termidoro\"), facendo parte del gruppo alla moda degli \"Incroyables\". \nIn buoni rapporti con la famiglia Bonaparte fino dal 1793, fece ottenere a Letizia Ramolino, madre di Napoleone, e ai figli una sovvenzione che il governo accordava ai patrioti corsi venutisi a rifugiare nella Francia continentale. Nel 1796 intrecci\u00f2 a Marsiglia (dove era stato di nuovo inviato contro le ribellioni monarchiche e giacobine) una relazione con Paolina Bonaparte, e tent\u00f2 di sposarla, chiedendo a Napoleone stesso e a Luciano Bonaparte di intercedere per lui. La situazione finanziaria non florida, l'accusa di appropriazione indebita nei suoi confronti, la giovane et\u00e0 della ragazza e l'ostilit\u00e0 della madre di lei, Maria Letizia Ramolino, fecero per\u00f2 naufragare le speranze di Fr\u00e9ron e di Paolina, che corrispondeva appassionatamente, come si evince da un nutrito gruppo di lettere di quello stesso anno.\nCome politico era ormai screditato ed emarginato, non riuscendo a riciclarsi nei nuovi ranghi. Tent\u00f2 per la terza volta di fare carriera militare. Negli ultimi anni della sua vita, durante il Consolato di Bonaparte, accompagn\u00f2 quindi il cognato di Napoleone e primo marito di Paolina, generale Charles Victoire Emmanuel Leclerc, inviato (accompagnato dalla moglie) in una spedizione a Saint-Domingue (odierna Haiti, isola di Hispaniola) onde reprimere la sollevazione di Toussaint Louverture; qui mor\u00ec a 48 anni nel 1802, a causa della febbre gialla, seguito dallo stesso Leclerc pochi mesi dopo."}
{"id": "1839138", "revid": "44627", "url": "https://it.wikipedia.org/wiki?curid=1839138", "title": "Psych folk", "text": ""}
{"id": "1839140", "revid": "203463", "url": "https://it.wikipedia.org/wiki?curid=1839140", "title": "Sequoyah", "text": "\u00c8 uno dei pochissimi casi dell'invenzione di un alfabeto efficace ed originale da parte di un membro di una popolazione non alfabetizzata che sia storicamente documentato (un altro caso \u00e8 quello del cinese Shong Lue Yang). L'alfabeto di Sequoyah venne rapidamente adottato dal popolo Cherokee e si arriv\u00f2 alla situazione in cui il livello di alfabetizzazione del popolo nativo americano super\u00f2 quello degli euro-americani delle zone circostanti.\nRiconoscimenti.\nGli sono stati intitolati le sequoie, la contea di Sequoyah, in Oklahoma e il monte Sequoyah (m 1830), al confine tra Tennessee e Carolina del Nord. Inoltre la \"Sequoyah's Cabin\", una capanna di tronchi dove visse dal 1829 al 1843, \u00e8 stata dichiarata National Historic Landmark nel 1965.\nBibliografia.\nBender, Margaret, \"Signs of Cherokee Culture: Sequoyah's Syllabary in Eastern Cherokee Life\". Chapel Hill: University of North Carolina Press, 2002."}
{"id": "1839142", "revid": "16964766", "url": "https://it.wikipedia.org/wiki?curid=1839142", "title": "Petonciano", "text": ""}
{"id": "1839143", "revid": "287204", "url": "https://it.wikipedia.org/wiki?curid=1839143", "title": "Demarato", "text": ""}
{"id": "1839145", "revid": "399", "url": "https://it.wikipedia.org/wiki?curid=1839145", "title": "17 luglio", "text": "Il 17 luglio \u00e8 il 198\u00ba giorno del calendario gregoriano (il 199\u00ba negli anni bisestili). Mancano 167 giorni alla fine dell'anno.\nFeste e ricorrenze.\nReligiose.\nCristianesimo:\nReligione romana antica e moderna:"}
{"id": "1839152", "revid": "33689", "url": "https://it.wikipedia.org/wiki?curid=1839152", "title": "Sillabario cherokee", "text": ""}
{"id": "1839154", "revid": "179078", "url": "https://it.wikipedia.org/wiki?curid=1839154", "title": "Zeusippo", "text": ""}
{"id": "1839155", "revid": "767487", "url": "https://it.wikipedia.org/wiki?curid=1839155", "title": "Pierre Louis de Lacretelle", "text": "Avvocato di successo, pubblic\u00f2 qualche saggio giuridico (\"M\u00e9langes de jurisprudence et de philosophie\", 1799) e collabor\u00f2 alla redazione del \"R\u00e9pertoire de jurisprudence\" di G. Guyot. Nel 1781 ottenne la notorier\u00e0 con il suo \"Eloge de Montausier\" e si leg\u00f2 agli enciclopedisti, respingendone per\u00f2 la tendenza antireligiosa. \nIl \"Discours sur le pr\u00e9jug\u00e9 des peines infamantes\" gli valse il premio dell'Acad\u00e9mie fran\u00e7aise nella quale entr\u00f2 a far parte nel 1803. Nel 1791 venne eletto deputato all'Assemblea legislativa e si schier\u00f2 con i monarchici costituzionali. Durante il Direttorio rest\u00f2 indipendente e sotto la Restaurazione pass\u00f2 nelle file della opposizione liberale."}
{"id": "1839156", "revid": "1305772", "url": "https://it.wikipedia.org/wiki?curid=1839156", "title": "San Nicola Greco", "text": "Agiografia.\nNell'VIII secolo, a causa delle lotte iconoclaste in Oriente, numerose comunit\u00e0 di monaci basiliani lasciarono Costantinopoli e si stabilirono nell'Italia meridionale (Sicilia, Calabria) dando avvio al fenomeno del monachesimo italo-greco.\nLe incursioni saracene del X secolo arrivarono a minacciare la sopravvivenza di tali comunit\u00e0 monastiche: nel 977, sotto la guida dell'archimandrita Ilarione, un gruppo di 28 religiosi dei monasteri di San Martino di Giove presso la localit\u00e0 Canale del comune di Pietrafitta, e di Santa Maria di Pesaca, presso Taverna, lasci\u00f2 la Calabria per cercare rifugio nel Sannio.\nMolti monaci preferirono ritirarsi a vita anacoretica sui monti del Molise; l'archimandrita Ilarione e sette dei suoi discepoli, tra cui Nicola, si spinsero in Abruzzo e acquistarono con del denaro questuato al conte di Chieti Trasmondo (\u2020 987) il castello di Prata, presso Casoli, antico possedimento dell'abbazia di Montecassino.\nMorto Ilarione, per l'umilt\u00e0 che spingeva i suoi discepoli a rifiutare le cariche ecclesiastiche, i monaci non riuscirono a eleggere un suo successore: stabilirono quindi di porre ciascuno la propria ciotola sulla riva del fiume Aventino e di attendere che un pesce entrasse in una di esse; il proprietario di quella scodella sarebbe stato il nuovo archimandrita.\nLa scelta ricadde su Nicola che, per la sua vita mistica e le opere di carit\u00e0, acquist\u00f2 fama di santit\u00e0.\nQuesti mor\u00ec all'et\u00e0 di 100 anni nel monastero basiliano di Prata, probabilmente il 13 gennaio di un anno del pontificato di papa Sergio IV (1009-1012).\nCulto.\nIl suo culto non \u00e8 registrato nel Martirologio Romano. \nLa sua memoria viene celebrata a Guardiagrele la terza domenica di maggio.\nIl 9 agosto 1343 Napoleone Orsini, conte di Manoppello, fece traslare la sua salma da Prata a Guardiagrele e ivi inumarla nella chiesa dei frati Minori Conventuali di San Francesco, da allora dedicata anche a San Nicola Greco, come risulta da una lapide commemorativa posta sul muro interno della facciata principale della chiesa: in quell'anno il vescovo di Bagnorea concesse quaranta giorni di indulgenza ai fedeli che avessero visitato il suo sepolcro; un provvedimento simile fu emanato dal vescovo di Valva il 20 ottobre 1400.\nI resti del santo, prelevati da un'antica cassa in legno posta al di sotto dell'altare della chiesa, vennero traslati in una teca in legno scolpito il 16 maggio 1890 per iniziativa del vescovo di Chieti, Rocco Cocchia.\nIl 17 novembre 2011, su iniziativa del comitato per le celebrazioni dell'\"Anno Nicolaiano\", con l'autorizzazione del vescovo di Chieti, Bruno Forte, \u00e8 stata eseguita la ricognizione canonica dei resti di san Nicola Greco. Al termine di essa il simulacro \u00e8 stato rivestito con il tipico abito dei monaci basiliani e ricollocato nell'urna del 1890, sul retro dell'altare.\nIl 9 maggio 2012, a conclusione della peregrinatio di san Nicola Greco, l'urna \u00e8 stata benedetta in Vaticano da papa Benedetto XVI in occasione dell'udienza generale."}
{"id": "1839158", "revid": "122753899", "url": "https://it.wikipedia.org/wiki?curid=1839158", "title": "Magnus Troest", "text": "Biografia.\n\u00c8 il fratello minore dI Jonas, calciatore del Akademisk, e fratello maggiore di Stina Troest, atleta specializzata nei 400 metri ostacoli.\nCarriera.\nClub.\nInizia a giocare in vari club di Copenaghen, poi passa nel B93.\nNell'estate del 2003 si sposta in Inghilterra per giocare con l'Aston Villa; firma un contratto di tre anni con la squadra inglese ma viene inserito solo nella formazione giovanile e non debutta mai in prima squadra.\nNel maggio del 2005 torna in Danimarca per giocare con il Midtjylland nella Superligaen. Nell'ottobre del 2005 fa il suo debutto nel massimo campionato danese dopo aver trascorso i primi mesi nelle giovanili della formazione di Herning. Dalla seconda met\u00e0 del campionato 2005-2006 \u00e8 titolare fisso nella formazione danese e, nel marzo 2006, segna il suo primo gol contro l'Aarhus. Verr\u00e0 premiato nell'arco di questa stagione come \"Giocatore under-19 danese dell'anno\".\nNel luglio del 2008, dopo 75 presenze nella prima divisione danese, viene acquistato a titolo definitivo dal con cui firma un contratto quinquennale: successivamente, la squadra emiliana cede met\u00e0 del cartellino al Genoa, pur mantenendolo nelle sue file per affrontare il campionato di Serie B. Segna il primo gol nel in Coppa Italia contro il Catania e con un colpo di testa realizza la prima rete in campionato contro l'. Con i ducali ottiene la sua prima promozione in Serie A in carriera.\nNel giugno 2009 il Genoa ne acquista l'intero cartellino, risolvendo la compropriet\u00e0 alle buste, e il successivo 30 agosto il Recreativo Huelva annuncia il suo arrivo in prestito. Con la squadra spagnola disputa 25 presenze condite da una rete. A fine stagione il prestito non viene riscattato e il giocatore torna in Italia.\nIl 19 luglio 2010 passa dal Genoa all'Atalanta con la formula del prestito con diritto di riscatto della compartecipazione.\nFa il suo esordio con la maglia nerazzurra il 25 settembre 2010 nella partita che ha visto l'Atalanta affrontare all'Atleti Azzurri d'Italia la (1-1). A causa di forfait di qualche suo compagno di ruolo, Troest viene costantemente impiegato dal tecnico atalantino Stefano Colantuono, soprattutto nella prima parte di stagione. Segna il suo primo (e unico) gol con la maglia nerazzurra il 21 maggio 2011 contro il con un gran colpo di testa. Conclude la stagione con 25 presenze (tutte in campionato) e con la vittoria del campionato cadetto. Scaduto il prestito, la societ\u00e0 bergamasca decide di non riscattare la met\u00e0 del giocatore, facendolo ritornare al .\nIl 29 luglio 2011 passa al Varese con la formula del prestito con diritto di riscatto. Esordisce con la nuova maglia il 14 agosto, nell'incontro valido per il Secondo Turno di Coppa Italia, persa dai varesini per 1-0 contro l'. In campionato l'esordio avviene alla seconda giornata, giocando tutti i novanta minuti contro il (0-0). Il 31 gennaio 2012 trova i primi gol con la maglia biancorossa nella vittoria 3 a 1 sul campo del .\nIl 20 giugno 2012 il Varese esercita il diritto di riscatto, acquistandolo dal a titolo definitivo..\nIl 7 agosto 2013 la Virtus Lanciano comunica, tramite il proprio sito web, l'ingaggio del danese, il quale firma un contratto annuale.\nIl 3 agosto 2015 viene ceduto al Novara, squadra neopromossa in Serie B. Con la societ\u00e0 piemontese, raccoglie in tre stagioni 108 presenze segnando 4 reti.\nIl 25 agosto del 2018, scende di categoria in Serie C, venendo ingaggiato dalla Juve Stabia, con cui firma un contratto biennale.. Con le \"vespe\" ottiene a fine stagione la promozione in Serie B.\nNazionale.\nOttiene la prima convocazione nella Nazionale danese Under-16 nell'ottobre del 2002, quando giocava nel B93. Successivamente ha giocato con le Nazionali Under-17, Under-18, Under-19 ed Under-21, con quest'ultima selezione, raccoglie tra il 2006 e il 2008, diciotto presenze segnando due reti.\nStatistiche.\nPresenze e reti nei club.\n\"Statistiche aggiornate al 30 agosto 2021.\""}
{"id": "1839160", "revid": "339392", "url": "https://it.wikipedia.org/wiki?curid=1839160", "title": "U.S. Army Rangers", "text": ""}
{"id": "1839161", "revid": "767487", "url": "https://it.wikipedia.org/wiki?curid=1839161", "title": "Storia di tre amori", "text": "Storia di tre amori (\"The Story of Three Loves\") \u00e8 un film in tre episodi del 1953 diretto da Gottfried Reinhardt (episodi \"L'amante geloso\" e \"Equilibrio\") e Vincente Minnelli (\"Mademoiselle\").\nTrama.\nL'amante geloso.\nSu una nave da crociera partita da Parigi e diretta a New York, un passeggero riconosce il famoso coreografo Charles Coudray e gli chiede gentilmente il motivo per cui una delle sue opere non \u00e8 mai stata eseguita dopo il suo debutto. Coudray congeda il passeggero dicendogli che egli si \u00e8 ritirato dalla sua professione e rimane in silenzio assorto con i suoi pensieri che lo riportano indietro nel tempo.\nLa giovane ballerina Paula Woodward sta effettuando insieme ad altre ragazze un provino per Coudray, che \u00e8 incantato dalla grazia e dall'agilit\u00e0 della ragazza, ma all'improvviso Paula cade sul palco colta da un malore e viene portata fuori. Le prove continuano con le altre ballerine.\nA casa della zia Lydia, con cui Paula vive, un medico informa che la giovane soffre di una grave patologia cardiaca, condizione che la costringer\u00e0 a rinunciare alla sua carriera artistica, unica grande passione della ragazza.\nQualche tempo dopo Paula, che saltuariamente si reca ad osservare tristemente spettacoli di balletto sapendo di non potervi pi\u00f9 partecipare, assiste dal palco di un teatro al debutto di un ultimo balletto di Coudray, il quale, insoddisfatto della performance della ballerina solista, rimane assorto e pensieroso dopo che lo spettacolo \u00e8 finito ed il teatro \u00e8 rimasto vuoto. La ragazza, pensando di essere sola, sale quindi di nascosto sul palco e inizia a ballare, non accorgendosi, per\u00f2, che il coreografo, non visto, la sta osservando.\nL'uomo, incantato dalla ballerina, la invita nel grande studio di casa sua per seguitare a ballare. L\u00ec Paula balla a lungo di fronte all'affascinato Coutray, senza che ella riveli per\u00f2 il suo male. Dopo che il coreografo ha baciato Paula e questa gli ha giurato che sar\u00e0 sua per sempre, la ragazza fugge via e, arrivata a casa, muore tra le braccia della zia per un attacco di cuore.\nMademoiselle.\nLei \u00e8 l'istitutrice e insegnante di francese di Thomas Clayton Campbell Jr., un annoiato ragazzo americano di undici anni, in vacanza a Roma con i genitori. Quando questi partono per un breve viaggio e lo lasciano nell'albergo con l'istitutrice, Tommy \u00e8 costretto a seguire ogni giorno le lezioni di francese per non rimanere indietro nello studio, ma egli non ne ha voglia e non sopporta le piccole premure giornaliere della giovane \"Mademoiselle\", sensibile e appassionata di poesie romantiche.\nUn giorno, un altro ragazzo in vacanza nell'albergo gli parla della signora Hazel Pennicott, che vive in una villa nelle vicinanze ed ha fama di essere una strega. Tommy vuole dimostrare all'amico di non aver paura di queste dicerie e fa visita alla signora Pennicott. Di fronte a questa il ragazzo parla di s\u00e9 e del suo desiderio di poter essere gi\u00e0 grande e decidere cos\u00ec della sua vita. La signora Pennicott, prendendolo in simpatia, vuole esaudire il suo proposito e gli consegna un nastrino rosso dicendogli di avvolgerlo intorno al dito indice: recitando il suo nome alle 8 della sera, il ragazzo diverr\u00e0 quindi grande per un incantesimo che durer\u00e0 fino alla mezzanotte.\nTommy esegue le indicazioni della signora Pennicott e si trasforma in un giovanotto. Girovagando per le strade, incontra \"Mademoiselle\", assorta nelle sue poesie romantiche, che il giovane continua a recitare. I due si innamorano, ma lui la avverte che egli ha solo poche ore prima che debba andare via. Egli tuttavia le promette che la aspetter\u00e0 alla stazione ferroviaria il giorno successivo, quando ella partir\u00e0 con i Campbell per tornare a Parigi e fugge ai primi rintocchi della mezzanotte. La ragazza raccoglie il nastrino rosso caduto al suo amante.\nIl giorno dopo \"Mademoiselle\" alla stazione si congeda da Tommy e i suoi genitori, dicendo loro che ha cambiato idea e rimarr\u00e0 a Roma. Il ragazzo, conscio dell'accaduto della sera prima e che egli non potr\u00e0 pi\u00f9 mostrarsi con tali fattezze alla giovane, tenta di dissuaderla, ma ella rimane ad attendere invano il suo amante.\nEquilibrio.\nPierre \u00e8 stato in passato un valente acrobata ma, dopo che, per i suoi numeri audaci, la donna che amava, partner nella sua professione, \u00e8 morta in seguito ad un incidente, ha rinunciato al suo lavoro.\nA Parigi, Pierre salva una ragazza, Nina Burkhardt, che si \u00e8 gettata nella Senna per suicidarsi. In seguito va a farle visita in ospedale, trovandola ancora depressa. Pierre cerca di confortarla, apprendendo che la giovane, italiana originaria del Friuli, \u00e8 una valente scalatrice appassionata della montagna. L'uomo le d\u00e0 quindi il suo indirizzo e le chiede di venire a trovarlo una volta dimessa dall'ospedale per offrirle una vita diversa.\nNina si reca quindi da Pierre, il quale apprende il triste passato della ragazza. Lei era sposata e suo marito \u00e8 morto in un campo di concentramento nazista durante la seconda guerra mondiale. Intuendo che il suo uomo stava progettando una fuga, lei gli aveva scritto una lettera pregandolo di aspettare, dato che gli alleati lo avrebbero liberarlo presto. Tuttavia, Nina aveva affidato la lettera ad un uomo che li ha traditi. Il marito \u00e8 stato per questo torturato e ucciso.\nPierre le racconta che egli una volta era un grande trapezista. Egli continuava a cercare numeri sempre pi\u00f9 pericolosi e due anni prima, la sua compagna durante una performance era caduta rimanendo uccisa. Dopo questo avvenimento, nessuno voleva pi\u00f9 lavorare con lui. Nina, con il suo passato di scalatrice e con il tentativo di suicidio, ha dimostrato di essere coraggiosa e di non aver paura della morte e Pierre, credendo di poter ricominciare una nuova vita e di poter tornare ad essere un acrobata, le propone quindi di divenire la sua nuova partner. La ragazza si dimostra d'accordo e si iniziano gli allenamenti.\n\u00c8 trascorso un anno e Nina \u00e8 pronta per un provino per un importante circo americano. Nonostante l'avvertimento del suo amico, partner maschile, che teme che alcuni numeri siano troppo pericolosi per la ragazza, Pierre, dopo vari esercizi, asseconda il volere dell'impresario di far togliere la rete di sicurezza. Nina, salendo ancora pi\u00f9 in alto nel traliccio, esegue un pauroso salto mortale nel vuoto, subito presa da Pierre al trapezio. I responsabili del circo applaudono eccitati ed entusiasti, ma Pierre si rende improvvisamente conto che la vita e la felicit\u00e0 di Nina, di cui si \u00e8 nel frattempo innamorato, valgono molto di pi\u00f9 delle sue acrobazie e, abbracciando la ragazza e guardandola teneramente, si allontana con lei lasciando gli attoniti e sorpresi presenti ed il circo dietro di s\u00e9.\nA bordo della nave, Pierre \u00e8 felice affiancato dalla sua Nina per una nuova vita insieme.\nCuriosit\u00e0.\nSecondo l'autobiografia di Kirk Douglas, Anna Maria Pierangeli ebbe con lui una relazione sentimentale durante la lavorazione del terzo episodio del film: \"Equilibrio\"."}
{"id": "1839162", "revid": "2016868", "url": "https://it.wikipedia.org/wiki?curid=1839162", "title": "Il trillo del diavolo", "text": "La Sonata per violino in sol minore, pi\u00f9 notoriamente conosciuta come Il trillo del diavolo, \u00e8 una sonata per violino e basso continuo scritta dal compositore Giuseppe Tartini (1692\u20131770), famosa per essere tecnicamente molto impegnativa.Ci sono diverse ipotesi sulla sua datazione: il 1713 se si d\u00e0 fede al racconto del viaggiatore francese J\u00e9r\u00f4me Lalande, ma l'analisi dello stile musicale la colloca pi\u00f9 verosimilmente negli anni 1740.\nStruttura.\nLa composizione \u00e8 strutturata in tre movimenti:\nAneddoto sulla nascita della sonata.\nSecondo un aneddoto, riportato dall'astronomo francese J\u00e9r\u00f4me Lalande nel libro \"Voyage d'un Fran\u00e7ais en Italie, fait dans les ann\u00e9es 1765 et 1766\" (\"Viaggio di un francese in Italia, fatto negli anni 1765 e 1766\"), l'ispirazione che porter\u00e0 alla nascita della sonata \"Il trillo del diavolo\" deriva da un sogno, fatto in una notte del 1713, descritto cos\u00ec dal compositore:\nNella cultura di massa.\nFumetti.\nNel fumetto italiano \"Dylan Dog\", proprio il Trillo del Diavolo \u00e8 il brano che l'omonimo protagonista \u00e8 solito suonare con il suo clarinetto durante il tempo libero (a detta del suo assistente Groucho, con scarsi risultati). Inoltre nel numero 235 \"Sonata macabra\", una giovane e bella violinista russa esegue l'opera sotto la direzione di un vecchio compositore che vuole perfezionarla al punto di renderla uguale a quella suonata dal diavolo del leggendario sogno di Tartini. Le note della nuova melodia causano per\u00f2 reazioni inspiegabili ai suoi ascoltatori mettendoli a diretto contatto con l'inferno.\nNell'anime \"Eredi del buio\", una delle quattro indagini \u00e8 ispirata all'aneddoto di Tartini e a questa sonata.\nCinema.\nNel film \"Nocturne\" uno spartito del Trillo del Diavolo rappresenta uno degli elementi cardine della vicenda narrata."}
{"id": "1839164", "revid": "599013", "url": "https://it.wikipedia.org/wiki?curid=1839164", "title": "Annelise Coberger", "text": "Biografia.\nAnnelise Coberger proviene da una famiglia di pionieri dello sci in Nuova Zelanda di origine tedesca; suo padre Anton fu campione nazionale e anche i suoi fratelli Adele e Nils fecero parte della nazionale neozelandese. Specialista delle prove tecniche in attivit\u00e0 tra gli anni 1980 e 1990, Annelise Coberger debutt\u00f2 in campo internazionale ai Mondiali juniores di Madonna di Campiglio 1988; due anni dopo, nella rassegna iridata giovanile di Zinal 1990, vinse la medaglia di bronzo nello slalom speciale. Ai Mondiali di Saalbach-Hinterglemm 1991, sua unica presenza iridata, si piazz\u00f2 13\u00aa nella combinata, .\nNella stagione 1991-1992 in Coppa del Mondo ottenne in slalom speciale il primo piazzamento (13\u00aa il 1\u00ba dicembre a Lech), il primo podio (3\u00aa il 12 gennaio a Schruns) e l'unica vittoria (il 14 gennaio a Hinterstoder). Partecip\u00f2 inoltre ai XVI Giochi olimpici invernali di , sua prima presenza olimpica, dove vinse la medaglia d'argento nello slalom speciale giungendo alle spalle della campionessa austriaca Petra Kronberger per 42 centesimi di secondo: si tratt\u00f2 della prima medaglia olimpica vinta da un atleta dell'emisfero australe ai Giochi invernali.\nIl 19 marzo 1993 a Vemdalen colse in slalom speciale il suo ultimo podio in Coppa del Mondo (3\u00aa); in quella stagione, la migliore della carriera della Coberger in Coppa del Mondo, chiuse al 14\u00ba posto nella classifica generale e al 2\u00ba in quella di slalom speciale, preceduta di 6 punti dalla vincitrice Vreni Schneider. L'anno dopo ai XVII Giochi olimpici invernali di , sua ultima presenza olimpica, non complet\u00f2 lo slalom speciale; si ritir\u00f2 dalle competizioni al termine della stagione 1994-1995 e il suo ultimo piazzamento fu il 16\u00ba posto ottenuto nello slalom speciale di Coppa del Mondo disputato a Bormio il 19 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1839171", "revid": "110000737", "url": "https://it.wikipedia.org/wiki?curid=1839171", "title": "Ad\u00e9la\u00efde Labille-Guiard", "text": "Biografia.\nCresciuta con gli insegnamenti del miniaturista Fran\u00e7ois-\u00c9lie Vincent, apprese la tecnica del pastello lavorando a fianco di Maurice Quentin de la Tour. In seconde nozze spos\u00f2 Fran\u00e7ois-Andr\u00e9 Vincent, figlio del suo primo maestro e anch'egli maestro nella pittura ad olio. \nFu ammessa all'accademia nel 1783 e divenne pittrice ufficiale dei nipoti di Luigi XVI. Allo scoppio della Rivoluzione francese continu\u00f2 ad essere ammirata e rispettata, tanto che persino Robespierre volle essere ritratto da lei. Impegnata nelle vicende civili, sostenne il diritto delle donne a essere ammesse all'accademia senza numero chiuso."}
{"id": "1839186", "revid": "287204", "url": "https://it.wikipedia.org/wiki?curid=1839186", "title": "Jose Higueras", "text": ""}
{"id": "1839190", "revid": "669954", "url": "https://it.wikipedia.org/wiki?curid=1839190", "title": "Resina damar", "text": ""}
{"id": "1839191", "revid": "765341", "url": "https://it.wikipedia.org/wiki?curid=1839191", "title": "Antonio de Guzm\u00e1n", "text": "Biografia.\nFu Governatore di Milano per il Re di Spagna, dal 17 settembre 1574 al 1580, quando succedette al governatore Requesens che venne trasferito nelle Fiandre per risolvere la situazione di forte conflitto sociale l\u00ec creata dal Duca d'Alba. \nTent\u00f2 di rimuovere San Carlo Borromeo dalla sua sede di Milano. \nDurante la sua amministrazione a Milano si distinse per il mecenatismo nei confronti degli attori di teatro, di cui particolarmente la moglie Marchesa d'Aiamonte era assidua benefattrice, tanto che vari artisti dell'epoca la ricordano con riconoscenza nelle loro memorie. Le feste teatrali dell'epoca coinvolgevano il pi\u00f9 alto patriziato milanese e vedevano ingaggiati prestigiosi artigiani ebanisti. Memorabile resta lo spettacolo allestito, con tanto di teatro in legno, nella casa della marchesa d'Aiamonte nel 1576.\nFamiglia.\nAntonio de Guzman, Marques de Ayamonte (in italiano \u201cDon Antonio Gusmano Marchese d'Aiamonte\u201d) traeva il suo titolo dal castello di Ayamonte, sito in Spagna ai confini con il Portogallo, alla foce del fiume Guadiana. Proveniva da una delle pi\u00f9 antiche e nobili famiglie di Spagna, i Guzman, famiglia che \u00e8 presente nella storia del paese attraverso vari rami ed esponenti, molti dei quali furono protagonisti anche della storia d'Italia, in particolare del Ducato di Milano e del Regno di Napoli. Il Vassor, storico francese, lo definisce parente prossimo di Anna d'Austria (Asburgo), figlia di Filippo III di Spagna e moglie di Luigi XIII di Francia.\nAntonio de Guzm\u00e1n in letteratura.\nCitato nel capitolo XXXII dei \"Promessi Sposi\" di Alessandro Manzoni, Antonio de Guzm\u00e1n y Zu\u00f1iga viene ricordato perch\u00e9 tent\u00f2 di arginare la peste a Milano nel 1576/77, quando cerc\u00f2 di dividere l'area del contagio di Milano da quella pavese ed ordin\u00f2 che la divisione tra le due zone fosse marcata dal corso del Naviglio."}
{"id": "1839193", "revid": "124323868", "url": "https://it.wikipedia.org/wiki?curid=1839193", "title": "San Martino del Carso", "text": "San Martino del Carso (\"San Martin dal Cjars\" in friulano, \"Martin\u0161\u010dina\" in sloveno) \u00e8 una frazione di Sagrado (GO).\nStoria.\nIl paese fu fondato nel XV secolo da coloni veneti, di cui rimane traccia nel frequente cognome \"Visintin\"; venne completamente distrutto nel corso della prima guerra mondiale nel contesto delle battaglie per la conquista del monte San Michele e poi riedificato ad una quota pi\u00f9 bassa.\nLuoghi d'interesse.\nNei dintorni, presso via Piantella, si trova l'Area delle Battaglie, con la Trincea delle Frasche, il cippo della Brigata Sassari e quello di Filippo Corridoni."}
{"id": "1839194", "revid": "177966", "url": "https://it.wikipedia.org/wiki?curid=1839194", "title": "Palazzo Pindemonte", "text": "Palazzo Pindemonte \u00e8 un palazzo di Verona sito in via Leoni.\nStoria e descrizione.\nL'architetto realizzatore del palazzo, che sorge di fronte ad antichi resti di porta romana, fu Luigi Trezza. L'incarico venne dato a Trezza dal marchese Giovanni Pindemonte, uno dei migliori esponenti della nobilt\u00e0 cittadina. Nel palazzo, di costruzione piuttosto regolare e severa, mor\u00ec nel 1828 il pi\u00f9 illustre componente della casata dei Pindemonte, il poeta Ippolito Pindemonte, come ricorda una targa posta sulla facciata dell'edificio.\nAll'interno del palazzo sono conservati i resti di antiche cinte murarie romane, visto che la costruzione \u00e8 stata edificata proprio nel luogo dove sorgevano Porta Leoni, ingresso alla citt\u00e0 da est, e le mura di Gallieno."}
{"id": "1839199", "revid": "729019", "url": "https://it.wikipedia.org/wiki?curid=1839199", "title": "Pemfigo volgare", "text": "Il pemfigo volgare o pemphigus vulgaris \u00e8 una malattia autoimmune della cute a carattere cronico e progressivo che pu\u00f2 avere esiti letali. Fra le varie forme di pemfigo \u00e8 la pi\u00f9 diffusa.\nEpidemiologia.\nL'incidenza \u00e8 di 1-5 casi per milione di abitanti, per quanto riguarda le etnie risulta quella ebrea la pi\u00f9 colpita.\nEziologia.\nIl pemfigo volgare \u00e8 causato da una risposta autoimmunitaria che colpisce alcune molecole di adesione dell'epidermide (desmogleine) e recettori che controllano l'adesione cellulare. In alcuni casi la malattia \u00e8 indotta da una risposta a farmaci quali penicillina e captopril. La perdita dell'adesione cellula-cellula porta alla formazione di vescicole, erosioni o ulcerazioni.\nEsiste una forma rara chiamata pemfigo vegetante che mostra iperplasia epidermica e una quantit\u00e0 anomala di eosinofili.\nClinica.\nTipologia.\nSi possono individuare due tipologie in base alla localizzazione:\nC'\u00e8 una distinzione in due tipologie anche in base alla presentazione:\nSegni e sintomi.\nIl pemfigo volgare \u00e8 caratterizzato dalla comparsa di bolle flaccide e \"fredde\", cio\u00e8 non accompagnate o precedute da fenomeni infiammatori. L'esordio \u00e8 solitamente a livello delle mucose orali dove per\u00f2 rimane tendenzialmente asintomatico se non per una stomatite persistente. A livello cutaneo la sede iniziale \u00e8 rappresentata dalla cute periombelicale ma anche cuoio capelluto, torace e le grandi pieghe. Lo stato generale dell'affetto \u00e8 compromesso spesso in maniera esagerata rispetto alle lesioni cutanee.\nSegno di Nikolsky noto anche come segno di Martinosky o di Nehmensky.\nIn un contesto anamnestico ed obiettivo compatibile (segno di Nikolsky I e II positivi), l'unico esame in grado di dimostrare il pemfigo \u00e8 la biopsia: l'esame istologico rivela tipicamente una bolla intraepiteliale acantolitica (per perdita delle giunzioni intercellulari) soprabasale nel pemfigo volgare, con scarso infiltrato infiammatorio. L'immunofluorescenza mostra depositi di IgG e C3 intercellulari a formare un reticolo. Recentemente introdotti nella diagnostica i kit ELISA per il dosaggio degli anticorpi anti-desmogleina 1 e 3.\nTrattamento.\nNegli anni passati la prognosi era infausta ora grazie ai corticosteroidi la situazione \u00e8 migliorata di molto, fra i pi\u00f9 utilizzati il prednisolone (con dosi di 2\u00a0mg/kg una volta al giorno) a cui affiancare la ciclofosfamide (con dosi simili 1\u20132\u00a0mg/kg una volta al giorno)."}
{"id": "1839200", "revid": "16965637", "url": "https://it.wikipedia.org/wiki?curid=1839200", "title": "Castello di Carlo V (Monopoli)", "text": ""}
{"id": "1839201", "revid": "834", "url": "https://it.wikipedia.org/wiki?curid=1839201", "title": "H.C. Potter", "text": ""}
{"id": "1839203", "revid": "116116842", "url": "https://it.wikipedia.org/wiki?curid=1839203", "title": "Soest (Germania)", "text": "Soest (pr. ]; in basso tedesco: \"Saust\") \u00e8 una citt\u00e0 tedesca situata nel land Renania Settentrionale-Vestfalia. \u00c8 capoluogo dell'omonimo circondario.\nGeografia fisica.\nLa citt\u00e0 \u00e8 situata sulla via \"Hellweg\", a circa 50\u00a0km ad est di Dortmund e a circa 50\u00a0km ad ovest di Paderborn.\nStoria.\nIl villaggio di Soest \u00e8 menzionato la prima volta nell'anno 836 nel documento noto come \"Dagobertsche Schenkung\", ma la localit\u00e0, situata in un'area favorevole all'agricoltura, doveva essere gi\u00e0 stata abitata in precedenza: scavi recenti hanno mostrato resti di abitazioni risalenti all'inizio del II millennio a.C.\nLa citt\u00e0 crebbe considerevolmente nell'XI e XII secolo e divenne una delle maggiori della Vestfalia, raggiungendo i 10.000 abitanti. Aderendo alla Lega Anseatica, grazie al suo grande sviluppo ne divenne uno dei membri principali.\nSoest rimaneva comunque politicamente soggetta al principato arcivescovile di Colonia, ma tra il 1444 e il 1449, con una lotta conosciuta come \"Soester Fehde\" la citt\u00e0 si liber\u00f2 dal dominio dell'arcivescovo, che controllava l'intera Vestfalia, alleandosi con il duca di Cleves, e ottenendo di conseguenza l'immediatezza imperiale. Il coronamento della sua parabola politica coincise tuttavia con l'inizio della sua rovina economica, poich\u00e9 i suoi commerci declinarono progressivamente a causa dell'ostilit\u00e0 dei territori circostanti che la isolavano completamente.\nCon la morte dell'ultimo duca di Cleves nel 1609, il ducato venne incorporato nel Brandeburgo e anche Soest, che all'alleanza con quello stato doveva la sua autonomia, dopo un breve assedio, segu\u00ec la medesima sorte perdendo lo stato di citt\u00e0 libera dell'Impero.\nDurante la guerra dei Trent'anni la popolazione della citt\u00e0 diminu\u00ec grandemente, e nel 1756 giunse a contare solo 3.600 abitanti.\nNel 1817 la creazione dell'omonimo distretto port\u00f2 ad un nuovo sviluppo, ma la citt\u00e0 non venne raggiunta dall'industrializzazione dell'area della Ruhr e rimase pertanto una piccola citt\u00e0.\nTra il 1953 e il 1971 fu sede di un campo militare canadese (Bad Sassendorf, ad est della citt\u00e0), che in seguito, fino al 1993 venne utilizzato da truppe britanniche. Gli edifici furono in seguito riconvertiti ad uso civile o demoliti.\nStemma cittadino.\nLo stemma riporta una chiave, simbolo di san Pietro, patrono di Colonia. Lo stemma non venne modificato anche quando nel XV secolo Soest non era pi\u00f9 sotto la giurisdizione dell'arcidiocesi.\nMonumenti e luoghi d'interesse.\nCattedrale di San Patroclo.\nNell'anno 960 san Bruno, arcivescovo di Colonia trasfer\u00ec a Soest le reliquie di san Patroclo da Troyes e costru\u00ec una cattedrale nella citt\u00e0 per custodirle, che venne consacrata nel 964.\nLa cattedrale \u00e8 costruita in stile romanico nella pietra locale e presenta un massiccio campanile quadrato tuttora ben visibile da lontano.\nChiese a sala.\nNel borgo vecchio di Soest ci sono sei chiese a sala dei stili romanico e gotico: "}
{"id": "1839206", "revid": "179078", "url": "https://it.wikipedia.org/wiki?curid=1839206", "title": "Barricelle", "text": ""}
{"id": "1839208", "revid": "438678", "url": "https://it.wikipedia.org/wiki?curid=1839208", "title": "La citt\u00e0 \u00e8 salva", "text": "La citt\u00e0 \u00e8 salva (\"The Enforcer\") \u00e8 un film statunitense del 1951 diretto da Bretaigne Windust e, non accreditato, Raoul Walsh. Nei panni di un coraggioso procuratore distrettuale in lotta contro il crimine, Humphrey Bogart fece la sua ultima apparizione in un film della Warner Bros.\nTrama.\nDopo la morte dell'unica persona che poteva testimoniare contro lo spietato criminale Mendoza, il procuratore distrettuale Ferguson ripercorre tutta l'intricata vicenda di una organizzazione segreta che compie omicidi e poi ricatta quelle persone (parenti e amici delle vittime) che avrebbero avuto un movente per commetterli loro stesse. Il procuratore sa che nella mole di deposizioni raccolte dalla polizia c'\u00e8 un indizio, un piccolo particolare che pu\u00f2 incastrare definitivamente Mendoza, ma non riesce a ricordare cosa sia esattamente. Quando quel particolare gli ritorner\u00e0 in mente, Ferguson dovr\u00e0 battere sul tempo Mendoza, che ne \u00e8 venuto a conoscenza e intende farlo sparire per salvarsi cos\u00ec dalla condanna capitale.\nProduzione.\nLa lavorazione del film, che fu prodotto dalla United States Picture, dur\u00f2 da fine luglio ai primi di settembre 1950.\nDistribuzione.\nIl copyright del film, richiesto dalla United States Pictures, Inc., fu registrato il 17 febbraio 1951 con il numero LP785.\nDistribuito dalla Warner Bros., il film usc\u00ec nelle sale cinematografiche USA il 24 febbraio 1951 dopo essere stato presentato in prima a New York il 25 gennaio 1951. Nello stesso anno, fu distribuito anche in Francia (7 settembre), Norvegia (24 settembre), Germania Ovest (9 novembre), Italia (14 novembre). Nel 1952, usc\u00ec in Austria (in febbraio), Danimarca (14 aprile), Filippine (a Davao, 22 luglio), Australia (5 dicembre). Usc\u00ec poi anche in Portogallo (3 dicembre 1953), Giappone (9 agosto 1954) e Uruguay (16 agosto 1954), Spagna (17 maggio 1955), in Svezia (22 febbraio 1960). Il 25 giugno 1992, venne trasmesso in Finlandia per la prima volta in televisione."}
{"id": "1839211", "revid": "767487", "url": "https://it.wikipedia.org/wiki?curid=1839211", "title": "Slick Shoes", "text": "Gli Slick Shoes sono una band pop punk - christian punk che ha avuto origine dal sud della California. Il gruppo, formatosi nel 1994 dallo scioglimento dei Today's Special, ha pubblicato come primo album un EP omonimo nel 1997. Hanno pubblicato 5 album studio ed una compilation, di cui 4 di loro con la casa discografica Tooth and Nail Records. Lo stile degli Slick Shoes pu\u00f2 essere descritto come veloce e melodico, occasionalmente anche hardcore punk/melodic hardcore.\nI membri fondatori della band furono gli attuali cantante Ryan Kepke e il batterista Joe Nixon, che hanno suonato in tutti gli album distribuiti dal gruppo, mentre Jeremiah Brown (bassista) ha contribuito solo nel loro ultimo album Far from Nowhere. Questo \u00e8 stata la loro prima versione senza la Tooth and Nail Records, che hanno lasciato, non per ragioni religiose, ma soltanto perch\u00e9 il loro contratto era scaduto e la band aveva bisogno di un cambiamento. Far From Nowhere venne pubblicato con la SideOneDummy Records nell'estate del 2003.\nLa band ha anche partecipato al Vans Warped Tour del 2003 e dopo un periodo di stallo e di inattivit\u00e0 nel 2003 e 2004, nel 2008 ha annunciato di essersi riunita."}
{"id": "1839212", "revid": "124123", "url": "https://it.wikipedia.org/wiki?curid=1839212", "title": "Pasquale Massacra", "text": "Biografia.\nNasce a Pavia nel 1819. Nonostante le umili origini, la sua predisposizione pittorica viene agevolata dalla stessa famiglia, che lo affida prima ad un intagliatore di ornato, poi a un verniciatore di insegne: Paolo Santi. Nel 1838, per interessamento di Cesare Ferreri, direttore della Civica Scuola di Disegno e di Incisione (in seguito divenuta Civica Scuola di Pittura), si iscrive ai corsi. Pi\u00f9 che positive le segnalazioni ottenute nei saggi annuali di fine anno, eppure nel 1841 il giovane abbandona gli studi.\nSi dedica a numerose committenze - fra cui quelle di pavesi illustri come il Carpanelli e il Marozzi - realizzando soprattutto soggetti storici e patriottici. Da Pavia la fama di Massacra vola a Milano. Le sue opere presentate all'Accademia di Belle Arti di Brera ricevono giudizi estremamente favorevoli e l'artista, ancora giovanissimo, viene salutato come un potenziale innovatore della futura pittura italiana. Il pittore Hayez, con cui ebbe dei contatti, fu per lui un maestro e fu prodigo di consigli e suggerimenti. Ma la morte \u00e8 in agguato: la sua vita viene stroncata nel 1849, a soli 30 anni, in una tragica azione patriottica.\nTra i suoi dipinti conservati presso i Musei Civici: \"La madre di Ricciardino Langosco in traccia del cadavere del figlio\", 1846; \"Frate Jacopo Bossolaro che dal carroccio arringa il popolo eccitandolo contro i Beccaria\"; \"Ritratto di giovinetta\"; \"Autoritratto\".\nAltri dipinti: \"Vergine col Bambino e S. Siro\", Basilica di San Michele Maggiore; \"Storie di S. Antonio nel deserto\", chiesa di Santa Maria del Carmine."}
{"id": "1839213", "revid": "121469286", "url": "https://it.wikipedia.org/wiki?curid=1839213", "title": "Viburnum tinus", "text": "Il viburno tino (Viburnum tinus ) \u00e8 una pianta della famiglia delle Caprifoliaceae (o Adoxaceae secondo la classificazione APG), diffuso nel bacino del Mediterraneo e nel sud-est dell'Europa, chiamato volgarmente laurotino o lentaggine.\nDescrizione.\nArbusto sempreverde, alto oltre i 3\u00a0m, con foglie di colore verde-scuro, ovali e arrotondate, consistenti, fiori bianchi con boccioli rosa, che sbocciano dall'autunno al pieno inverno.\nEcologia.\n\u00c8 una pianta molto visitata dalle api."}
{"id": "1839215", "revid": "729019", "url": "https://it.wikipedia.org/wiki?curid=1839215", "title": "Fiat G.2", "text": "Il Fiat G.2 era un trimotore di linea ad ala bassa prodotto dall'azienda italiana Fiat Aviazione negli anni trenta.\nStoria.\nSviluppo.\nIl G.2 nasce dall'esigenza di dotare la compagnia aerea Avio Linee Italiane (ALI), di propriet\u00e0 del gruppo FIAT, di un velivolo passeggeri appositamente realizzato. Il progetto viene affidato all'ingegner Giuseppe Gabrielli, il quale realizza il primo di una lunga serie di velivoli per la casa torinese. Il G.2 \u00e8 anche il primo velivolo di impostazione moderna dell'azienda, che abbandonando la configurazione biplana adottata fino ad allora, segner\u00e0 una svolta nella produzione aeronautica.\nBench\u00e9 fosse un progetto sicuramente interessante ed all'avanguardia per l'epoca, il G.2 non ottenne il successo sperato malgrado una serie di voli dimostrativi realizzati in alcuni paesi europei.\nImpiego operativo.\nIl G.2 inizialmente prest\u00f2 servizio nella compagnia aerea ALI operando sulla rotta che collegava Torino a Milano.\nIn seguito, la compagnia aerea brasiliana VARIG, dovendo sostituire lo Junkers Ju 52/3m marche PP-VAL perso in un incidente nel febbraio 1942, decise di contattare il governo italiano per acquistare il G.2. Il velivolo, immatricolato PP-VAM, venne utilizzato per inaugurare la nuova rotta internazionale che collegava il Brasile a Montevideo, capitale dell'Uruguay, prima rotta VARIG al di fuori dello Stato federato di Rio Grande do Sul. Successivamente fu nuovamente ceduto alla compagnia aerea ASA, contrazione di Aerovia S.A. de Minas Gerais, immatricolato PP-LAH utilizzato come aereo postale fino al gennaio 1946 quando venne perso in un incidente a Pedra Azul, nello Stato federato di Minas Gerais.\nDescrizione tecnica.\nIl G.2, il cui prototipo portato in volo per la prima volta nel 1932, era un monoplano trimotore ad ala bassa a sbalzo di costruzione interamente metallica ad eccezione delle superfici di controllo le quali erano rivestite in compensato. La fusoliera a guscio integrava la cabina di pilotaggio posta in posizione superiore collegata allo scomparto passeggeri da 6 posti a sedere ed al vano bagagli. La stessa terminava posteriormente in una coda tradizionale dotato di impennaggio. I motori, posizionati uno sul muso e gli altri in due gondole alari, erano inizialmente dei Fiat A.60, un 4 cilindri in linea invertito, successivamente sostituiti nelle versioni succedutesi negli anni.\nIl carrello d'atterraggio era fisso, dalla classica configurazione a triciclo posteriore, caratterizzato da robusti carrelli anteriori carenati e completato da un ruotino posteriore d'appoggio posto sotto la coda."}
{"id": "1839217", "revid": "1846411", "url": "https://it.wikipedia.org/wiki?curid=1839217", "title": "MTV (Francia)", "text": "MTV \u00e8 un'emittente televisiva musicale con sede nel Regno Unito (Londra), e disponibile in Francia, Libano, Marocco (via cavo), Principato di Monaco e nelle aree francofone di Belgio, Svizzera e del continente africano.\nNato nel 2000 per combattere la concorrenza dell'emittente MCM, l'emittente offre diversi programmi in lingua francese, come \"MTV News\", \"MTV Scan\", \"Hitlist France\", \"En Mode\", \"Hot Link\"; inoltre, offre diversi programmi internazionali, come \"Pimp My Ride\", \"Dismissed\", \"The Real World\", tutti trasmessi con un'unica voce fuori campo che traduce i dialoghi dei presentatori e degli altri personaggi (similarmente a quanto fatto in Polonia per le traduzioni di film e serie televisive).\nA partire dal 21 dicembre 2007, giorno di nascita di MTV Base France, la quantit\u00e0 di musica trasmessa dall'emittente \u00e8 ulteriormente diminuita, rimanendo solo nelle fasce notturne e nelle prime ore della mattina (nelle altre ore della giornata vengono trasmessi reality show ed altri programmi non musicali); ci\u00f2 \u00e8 stato possibile in quanto Mtv France non fa parte dei canali della TNT, ma \u00e8 una televisione a pagamento (le televisioni in chiaro, in Francia, devono rispettare in maniera rigida la licenza acquisita, pena il divieto a trasmettere)."}
{"id": "1839226", "revid": "188017", "url": "https://it.wikipedia.org/wiki?curid=1839226", "title": "Casa Professa", "text": ""}
{"id": "1839231", "revid": "16966122", "url": "https://it.wikipedia.org/wiki?curid=1839231", "title": "Distretto di Gibuti", "text": ""}
{"id": "1839232", "revid": "173006", "url": "https://it.wikipedia.org/wiki?curid=1839232", "title": "Gian Mario Filelfo", "text": ""}
{"id": "1839237", "revid": "1652134", "url": "https://it.wikipedia.org/wiki?curid=1839237", "title": "Pantelejmon Ponomarenko", "text": "Biografia.\nPonomarenko nacque nel territorio di Krasnodar, in Russia, da una famiglia bielorussa. Poco si sa della sua infanzia; dopo la Rivoluzione d'Ottobre si un\u00ec al Partito Comunista dell'Unione Sovietica, dove sostenne la linea di Lenin, quindi quella di Stalin contro Zinov'ev, Bucharin e Trockij.\nNel 1938 fu istruttore del Comitato Centrale del Partito Comunista dell'Unione Sovietica. In quell'anno, durante una visita a Stalingrado, fu coinvolto nell'incarcerazione di un gruppo di oppositori di Lavrentij Berija (capo dell'NKVD). Ponomarenko si batt\u00e9 per la loro scarcerazione, ma incontr\u00f2 l'ostilit\u00e0 di Georgij Malenkov, che allora era responsabile dei quadri del CC del PCUS. Tuttavia riusc\u00ec a guadagnarsi il sostegno del segretario locale del Partito, \u010cugajnov, il quale scarcer\u00f2 i presunti \"nemici del popolo\". Quando Stalin venne a conoscenza di questa attivit\u00e0 di Ponomarenko, la lod\u00f2 come una \"fedelt\u00e0 bolscevica ai principi\".\nFra il 1938 e il 1948 Ponomarenko fu primo segretario del Partito Comunista Bielorusso, emergendo dalle \"purghe staliniane\". Egli ricopr\u00ec questa carica in un momento molto delicato della storia della Bielorussia e dell'Unione Sovietica intera: dopo l'annessione alla Bielorussia sovietica della Bielorussia appartenente alla Polonia, nel 1939, Ponomarenko fu un personaggio chiave nell'introduzione del socialismo in questa zona, occupandosi anche della repressione dello Stato segreto polacco. Durante la seconda guerra mondiale divenne un ufficiale dell'Armata Rossa, in quanto si occup\u00f2 di dirigere i partigiani comunisti nella Bielorussia occupata, come capo del \"Comando del movimento partigiano\", carica ottenuta dopo avere presentato un argomentato piano di controffensiva al Politburo del PCUS. Anche per ottenere questa carica dovette scontrarsi con Berija, il quale voleva porre a capo del Comando il suo vice, Sergeenko.\nSempre negli anni della guerra, Ponomarenko entr\u00f2 in contrasto anche con Nikita Chru\u0161\u010d\u00ebv. Questi, infatti, tent\u00f2 di convincere Stalin ad allargare i confini dell'Ucraina a discapito della Bielorussia. Ponomarenko difese invece l'integrit\u00e0 territoriale di quest'ultima, e alla fine Stalin gli diede ragione. Leonid Il'i\u010d Bre\u017enev defin\u00ec Ponomarenko l'antitesi di Chru\u0161\u010d\u00ebv.\nA seguito della morte di \u017ddanov, responsabile della Segreteria del PCUS (nonch\u00e9 il maggiore implementatore della nuova cultura socialista nell'URSS), la gestione della Segreteria venne affidata ad Aleksej Aleksandrovi\u010d Kuznecov, capo del Partito a Leningrado, e allo stesso Ponomarenko.\nIl XIX Congresso del PCUS (1952) fu un grave colpo per la \"vecchia guardia\", in quanto vide l'avanzamento di nuovi e giovani quadri, fra cui lo stesso Ponomarenko, che entr\u00f2 nel Presidium del Comitato Centrale (nuovo nome del Politburo). Per questo periodo, il governo annunci\u00f2 che egli avrebbe sostituito Stalin come presidente del Consiglio dei ministri, rendendolo \"de facto\" suo successore.\nStalin mor\u00ec il 5 marzo 1953. La fazione legata a Chru\u0161\u010d\u00ebv e Malenkov prese velocemente il controllo del Partito (il primo divenne segretario, il secondo premier) e si occup\u00f2 di epurare i giovani quadri del XIX Congresso che avrebbero potuto rappresentare una minaccia per loro. Gi\u00e0 il 6 marzo, Ponomarenko fu allontanato dal Presidium.\nDopo una breve parentesi come ministro della Cultura, fra il 1954 e il 1955 Ponomarenko fu inviato a dirigere il Partito Comunista del Kazakistan e allontanato cos\u00ec da Mosca. Dal 1955 al 1957 fu ambasciatore in Polonia, venendo definitivamente esautorato da Chru\u0161\u010d\u00ebv dopo il XX Congresso del PCUS."}
{"id": "1839243", "revid": "933835", "url": "https://it.wikipedia.org/wiki?curid=1839243", "title": "Dinastia antipatride", "text": "Gli Antipatridi formarono una dinastia reale, la dinastia antipatride, che govern\u00f2 sul Regno di Macedonia dal 302 a.C., anno in cui Cassandro I si autoproclam\u00f2 re, al 294 a.C., quando fu soppiantata dalla dinastia antigonide.\nGli Antipatridi furono:"}
{"id": "1839244", "revid": "486946", "url": "https://it.wikipedia.org/wiki?curid=1839244", "title": "Zona di Protezione Speciale", "text": ""}
{"id": "1839246", "revid": "16966331", "url": "https://it.wikipedia.org/wiki?curid=1839246", "title": "Ron (liquore)", "text": ""}
{"id": "1839248", "revid": "3082", "url": "https://it.wikipedia.org/wiki?curid=1839248", "title": "Antipatridi", "text": ""}
{"id": "1839249", "revid": "401052", "url": "https://it.wikipedia.org/wiki?curid=1839249", "title": "Tauche", "text": "Tauche, in lusaziano inferiore \"Tuchow\", \u00e8 un comune del Brandeburgo, in Germania.\nAppartiene al circondario dell'Oder-Sprea. Nel territorio comunale sorge l'osservatorio meteorologico di Lindenberg, risalente al 1905 e gestito dal servizio meteorologico tedesco.\nStoria.\nNel 2003 venne aggregato al comune di Tauche il soppresso comune di Stremmen.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale \u00e8 diviso in 12 zone (\"Ortsteil\"), corrispondenti al centro abitato di Tauche e a 11 frazioni:"}
{"id": "1839250", "revid": "256896", "url": "https://it.wikipedia.org/wiki?curid=1839250", "title": "Inam", "text": ""}
{"id": "1839251", "revid": "1776051", "url": "https://it.wikipedia.org/wiki?curid=1839251", "title": "Nemo (singolo)", "text": "Nemo \u00e8 un singolo del 2004 del gruppo musicale finlandese Nightwish, tratto dall'album \"Once\". Nella canzone \u00e8 presente anche la London Philharmonic Orchestra come accompagnamento musicale e nei cori.\nDi \"Nemo\" \u00e8 stato prodotto anche un video musicale diretto da Antti Jokinen.\nLa canzone \u00e8 inoltre l'accompagnamento dei titoli di coda del film Il nascondiglio del diavolo - The Cave di Bruce Hunt."}
{"id": "1839252", "revid": "45658080", "url": "https://it.wikipedia.org/wiki?curid=1839252", "title": "Turjej", "text": ""}
{"id": "1839253", "revid": "37401", "url": "https://it.wikipedia.org/wiki?curid=1839253", "title": "Ennio Iacobucci", "text": "L'infanzia e l'adolescenza.\nNato in Abruzzo da una coppia di allevatori del piccolo paese di Morrea, frazione di San Vincenzo Valle Roveto, Ennio Iacobucci dovette allontanarsi ben presto dalla famiglia che versava in condizioni di povert\u00e0, frequentando prima un brefotrofio e successivamente un collegio. Venne impiegato come addetto in un monastero abruzzese da cui fugg\u00ec a 16 anni per Roma, dove inizi\u00f2 a lavorare come garzone in un negozio di lustrascarpe vicino a piazza di Spagna. \nI viaggi a Bruxelles, Londra e Palestina.\nNel 1960 conobbe il noto giornalista Derek Wilson, inviato dell'agenzia di notizie Reuters alle Olimpiadi di Roma, che intu\u00ec le potenzialit\u00e0 da fotoreporter del giovane abruzzese. \nAl seguito di Wilson, con cui instaur\u00f2 un rapporto di amicizia, Iacobucci si rec\u00f2 a Bruxelles, dove trov\u00f2 lavoro nell'ufficio di corrispondenza del \"Daily Telegraph\", imparando anche la lingua francese. Successivamente si spost\u00f2 a Londra, dove inizi\u00f2 a studiare l'inglese e ad usare la macchina fotografica. Allontanatosi dall'Inghilterra nel 1967, si trasfer\u00ec in Palestina per raccontare con i primi scatti la Guerra dei sei giorni; in piena zona di guerra, immortal\u00f2 con coraggio e temerariet\u00e0 profughi e prigionieri.\nIl trasferimento in Vietnam.\nCessata la guerra in Palestina, Iacobucci part\u00ec con Wilson per il Vietnam del Sud, dove conobbe anche Oriana Fallaci. Nel 1968, nel pieno della Guerra del Vietnam, scatt\u00f2 molte foto che vennero pubblicate dai pi\u00f9 prestigiosi giornali dell'epoca, come \"Newsweek\", \"Time\", \"Paris Match\". In quegli anni il \"New York Times\" lo candid\u00f2 per il Premio Pulitzer.\nIn Vietnam spos\u00f2 Giselle, una ragazza di origini francesi appartenente alla borghesia di Saigon.\nA determinare uno stop nella sua carriera di fotoreporter fu forse lo scoop del 1972: Iacobucci consegn\u00f2 per primo alla France Press di Saigon la notizia della sconfitta sudvietnamita nella provincia di Quang Tri (\"Prima battaglia di Quang Tri\"). La diffusione della notizia non piacque ad americani e sudvietnamiti poich\u00e9 non era ancora stata annunciata al mondo dai vertici militari Usa. La notizia preludeva al ritiro e alla disfatta.\nLa fine della guerra in Vietnam coincise anche con la fine del matrimonio di Iacobucci, che si rec\u00f2 quindi in Laos e poi in Cambogia, dove il 17 aprile 1975 fu il solo a riprendere con il teleobiettivo la conquista della capitale cambogiana di Phnom Penh da parte dei khmer rossi.\nIl ritorno a Roma.\nTornato a Roma, vi trov\u00f2 solitudine e povert\u00e0. Il 7 gennaio 1977, all'et\u00e0 di 37 anni, si tolse la vita. Fu trovato impiccato all'interno della cantina della propria abitazione.\nL'amministrazione comunale di San Vincenzo Valle Roveto e la comunit\u00e0 di Morrea ricordano ogni anno la figura del fotografo abruzzese."}
{"id": "1839254", "revid": "21880", "url": "https://it.wikipedia.org/wiki?curid=1839254", "title": "Zona Speciale di Conservazione", "text": ""}
{"id": "1839256", "revid": "1389251", "url": "https://it.wikipedia.org/wiki?curid=1839256", "title": "Sala degli antenati di Thutmose III", "text": "La Sala degli antenati \u00e8 una struttura facente parte dell'Akh-Menu, tempio egizio di Karnak chiamato Tempio di Milioni di Anni.\nFatta erigere dal sovrano Thutmose III a fianco della pi\u00f9 famosa \"Sala delle feste\" comprendeva un fregio ove il sovrano stesso era raffigurato nell'atto di porgere offerte a 61 (di cui solo 48 ancora leggibili) suoi antenati identificati attraverso i loro nomi.\nRispetto ad altre liste reali egizie (Abydos, Saqqara, Canone Reale) la lista di Karnak presenta una minore utilit\u00e0 storica non essendo stata realizzata con ordine cronologico.\nIntorno al 1840 la sala venne studiata da Lepsius che ne copi\u00f2 parte delle iscrizioni.\nIl fregio venne rimosso da \u00c9mile Prisse d'Avennes nel 1843 ed ora si trova esposto presso il Museo del Louvre di Parigi."}
{"id": "1839257", "revid": "149727", "url": "https://it.wikipedia.org/wiki?curid=1839257", "title": "Briescht", "text": ""}
{"id": "1839259", "revid": "118667797", "url": "https://it.wikipedia.org/wiki?curid=1839259", "title": "Pumpernickel", "text": "Il pumpernickel \u00e8 un tipo di pane a base di sola farina integrale di segale. \u00c8 tipico della cucina tedesca e, precisamente, della regione della Vestfalia. In Germania e nei paesi di lingua tedesca \u00e8 facilmente reperibile in qualsiasi supermercato come prodotto industriale confezionato.\nPreparazione.\nSecondo la ricetta originale, il pumpernickel viene preparato con una farina di soli semi di segale macinati grossolanamente, lasciata riposare per alcune ore in acqua calda. L'impasto viene poi infornato in cassetta per moltissime ore a temperatura non elevata. La lunga cottura al forno causa la reazione di Maillard dell'amido e conferisce al pumpernickel il sapore e il colore tradizionali. Inoltre, il fatto di non contenere lievito gli d\u00e0 una consistenza compatta, umida e fragile, senza crosta.\nIn alcuni casi per\u00f2 il pumpernickel viene preparato secondo una ricetta pi\u00f9 veloce, con aggiunta di lievito e malto e un'infornata pi\u00f9 breve. Siccome questa preparazione accelerata non causa una sufficiente ossidazione dell'amido, agli ingredienti viene aggiunto anche sciroppo di zucchero di barbabietola.\nUn pane denominato pumpernickel \u00e8 commercializzato anche negli USA, deriva dal pumpernickel tedesco ed \u00e8 stato probabilmente importato dagli ebrei emigrati dalla Germania. La preparazione per\u00f2 \u00e8 decisamente diversa e tra gli ingredienti, per dargli il colore scuro, ci sono addirittura caff\u00e8 o cacao in polvere.\nStoria.\nSi suppone che il pumpernickel sia stato infornato per la prima volta nel 1570 nella cittadina di Soest, in una panetteria tuttora esistente. Nel Medioevo la posizione di Soest era molto esposta e la citt\u00e0 era vittima di frequenti e lunghi assedi. Per questo motivo il pumpernickel, che \u00e8 un pane conservabile molto a lungo, potrebbe essere stato un cibo di vitale importanza, e quindi essere diventato molto popolare.\nSignificato del nome.\nL'origine del nome del pumpernickel non \u00e8 chiara.\nSecondo un'interpretazione, deriverebbe da un'espressione turpiloquiale. In alcuni dialetti tedeschi, infatti, \"pumper\" indica una flatulenza, probabile conseguenza dell'ingestione di questo pane che \u00e8 ricchissimo di fibre. \"Nickel\" invece \u00e8 un diminutivo dialettale del nome proprio Nicholas, spesso associato ai folletti.\nAnticamente la parola pumpernickel veniva associata al \"kommisbrot\", la razione di pane dei soldati tedeschi.\nIn Vestfalia l'origine del nome la raccontano cos\u00ec: \nQuando Napoleone giunse con il suo esercito in Westfalia, fu accolto dalla popolazione e omaggiato, fra le altre cose, con l'offerta del pane tipico del luogo. Lui prese in mano il pezzo e dopo una rapida occhiata, lo offr\u00ec al suo cavallo, dicendo: \"C'est bon pour Nickel\" (o Niquel) cio\u00e8: \"\u00e8 buono per Nickel\" intendendo che andasse bene giusto per il cavallo!). I bravi vestfaliani non capirono il gesto sprezzante ed anzi credettero fosse il modo francese per definirlo. L'espressione francese fu per\u00f2 travisata dai tedeschi e \"bon pour Nickel\" divenne \"pumpernickel\". La fonte \u00e8 costituita da varie persone di M\u00fcnster (capitale della Vestfalia) che la raccontarono durante una serata tra amici."}
{"id": "1839260", "revid": "254059", "url": "https://it.wikipedia.org/wiki?curid=1839260", "title": "Palazzo Bevilacqua (corso Santa Anastasia)", "text": "Palazzo Bevilacqua \u00e8 un antico palazzo di Verona che sorge in Corso Santa Anastasia 38, nel centro cittadino, da non confondere con il pi\u00f9 noto Palazzo Bevilacqua di corso Cavour, attribuito all'architetto Michele Sammicheli, oggi propriet\u00e0 demaniale.\nStoria.\nIl palazzo, che risale al XIII secolo, \u00e8 propriet\u00e0 della famiglia comitale dei Bevilacqua, una delle pi\u00f9 antiche della citt\u00e0 di Verona. Nella 1335 \u00e8 stata la dimora di Pietro Alighieri, figlio di Dante, che a Verona (e successivamente a Vicenza) professava il mestiere di giudice.\nIl conte Guglielmo Bevilacqua (1418-1486) dello stesso ceppo dei Bevilacqua della contrada dei SS. Apostoli, verso la met\u00e0 del Quattrocento, procedette coi congiunti alla suddivisione dei beni ed and\u00f2 ad abitare in contrada Chiavica. Scrisse, inoltre, Valerio Seta (1562-1624), nominato vescovo di Alife nel 1608, nel \"Compendio historico dell'origine, discendenza, attioni, et accasamenti della famiglia Bevilacqua\" (1606) che i Bevilacqua avevano la residenza presso S. Anastasia.\nIl piano terra del Palazzo \u00e8 oggi in gran parte ad uso commerciale, mentre negli altri piani dell'edificio vivono tuttora i discendenti della famiglia committente.\nDescrizione.\nFino alla prima met\u00e0 del XIX sec. l'edificio rivelava la sua vetusta grandiosit\u00e0: conservava infatti una bella bifora gotico-veneziana sul lato dell'attuale via S.Pietro Martire e alcune finestre gotico-veneziane sul lato del corso (vedi prospetto a lato).\nNel 1848 su commissione del conte Gaetano Bevilacqua e su disegno dell'architetto Francesco Ronzani, il palazzo fu ridotto alla forma attuale conservando, tuttavia, qualche elemento gotico nel suggestivo cortile interno in cui sono mantenuti notevoli cimeli del passato anche se per la maggior parte dell'antica struttura rimangono poche tracce: la facciata \u00e8 ottocentesa, cos\u00ec come il portale, dalle linee sobrie. L'interno \u00e8 decorato con stucchi neoclassici ed affreschi, mentre il pozzo, che si trova nel cortile interno, risale al periodo rinascimentale.\nRestauro del 1848.\nLa facciata di questo edificio sub\u00ec una vera e propria trasformazione come conseguenza di un restauro nell'anno 1848, che recepiva una serie di norme impartite da una commissione, detta del Civico Ornato, tendenti ad uniformare lo scenario urbano.\nIl Civico Ornato si occupava \u201c nell'esame, e giudizio de' disegni da eseguirsi di fronte alle Strade, ed altri luoghi pubblici della Citt\u00e0\u201d ed accordava una chiara preferenza allo stile classico.\nCi\u00f2 giustificava la perdita di preesistenze medioevali e, in ogni caso, i progetti di riadattamento di facciate gotiche dovevano prevedere un'antistorica regolarizzazione delle aperture secondo i canoni classicistici, oltre che l'allineamento dei fronti stradali e delle cornici di gronda.\nIl Civico Ornato era l'unico ente nel 1800 che poteva elargire l'autorizzazione ad un'opera urbana e chi volesse seguire \u201cqualunque sorta di Fabbrica, o ristauro \u201c doveva presentare il disegno del progetto (pianta, elevazione della fronte ed i dettagli ad una scala maggiore) alla \u201cCommissione Municipale della Regia Citt\u00e0 di Verona\u201d e questo doveva venire approvato."}
{"id": "1839263", "revid": "149727", "url": "https://it.wikipedia.org/wiki?curid=1839263", "title": "Giesendorf", "text": ""}
{"id": "1839270", "revid": "4711", "url": "https://it.wikipedia.org/wiki?curid=1839270", "title": "All-Stars Game", "text": ""}
{"id": "1839273", "revid": "767487", "url": "https://it.wikipedia.org/wiki?curid=1839273", "title": "Membrana a scambio protonico", "text": "Una membrana a scambio protonico (in inglese \"Proton Exchange Membrane\", PEM) \u00e8 una membrana semipermeabile generalmente fabbricata con ionomeri e progettata per condurre protoni rimanendo impermeabile ai gas come l'ossigeno o l'idrogeno. Questa \u00e8 la loro funzione essenziale quando sono incorporate in un assieme di elettrodi a membrana (in inglese \"Membrane Electrode Assembly\", MEA) di una pila a combustibile con membrana a scambio protonico o un elettrolizzatore con membrana a scambio protonico: la separazione dei reagenti e il trasporto di protoni bloccando una via elettronica diretta attraverso la membrana.\nLe PEM possono essere sia membrane di puro polimero sia membrane di materiale composito, dove i vari componenti sono incorporati in una matrice polimerica. Uno dei materiali pi\u00f9 comuni disponibili sul mercato per le PEM \u00e8 il Nafion, prodotto dalla DuPont. Mentre il nafion \u00e8 uno ionomero con una base perfluorurata come il Teflon, vi sono molti altri disegni strutturali usati nella fabbricazione di ionomeri per le membrane a scambio protonico. Molti usano polimeri poliaromatici mentre altri usano polimeri parzialmente fluorurati.\nLe membrane a scambio protonico sono primariamente caratterizzate dalla conduttivit\u00e0 protonica (\u03c3), dalla permeabilit\u00e0 al metanolo (P) e dalla stabilit\u00e0 termica."}
{"id": "1839274", "revid": "149727", "url": "https://it.wikipedia.org/wiki?curid=1839274", "title": "Kossenblatt", "text": ""}
{"id": "1839276", "revid": "287204", "url": "https://it.wikipedia.org/wiki?curid=1839276", "title": "Kenneth Ham", "text": "Dopo le scuole superiori, Ham ha frequentato l'Accademia Navale statunitense dove si \u00e8 diplomato nel 1987 conseguendo un \"bachelor\" in ingegneria aerospaziale. Nel 1996 ha conseguito un master in ingegneria aeronautica nella \"Naval Postgraduate School\".\nCarriera.\nEntrato nel 1987 nella marina, si \u00e8 addestrato sugli aerei T-34C, T-2 e TA-4J. In seguito si \u00e8 qualificato come aviatore, ed ha iniziato l'addestramento per l'aereo F/A-18 Hornet. Durante un temporaneo assegnamento al Johnson Space Center, Ham ha lavorato come membro dell'equipaggio a bordo del \"Reduced Gravity Research Aircraft\", un aereo KC-135 Stratotanker modificato per simulare le condizioni di microgravit\u00e0.\nCome membro del \"F/A-18E/F Super Hornet Integrated Test Team\", ha contribuito a collaudare la stabilit\u00e0 della propulsione, i sistemi d'arma, i decolli e gli atterraggi.\nHa partecipato a missioni di combattimento nei Balcani e in Iraq.\nCarriera alla NASA.\nKen Han ha lavorato come CAPCOM per le missioni dello Space Shuttle e per la Stazione Spaziale Internazionale. Ha partecipato alla sua prima missione Shuttle (STS-124) in qualit\u00e0 di pilota a bordo dello Space Shuttle \"Discovery\" nel giugno 2008.\nNel 2010 ha assunto il comando della missione STS-132."}
{"id": "1839280", "revid": "287204", "url": "https://it.wikipedia.org/wiki?curid=1839280", "title": "Nogometno Dru\u0161tvo FC Ljubljana", "text": "L'ND FC Ljubljana, forma abbreviata di Nogometno Dru\u0161tvo FC Ljubljana (\"Societ\u00e0 Calcistica Football Club Lubiana\"), \u00e8 una societ\u00e0 calcistica di Lubiana, in Slovenia, che attualmente milita nella quarta divisione del campionato di calcio sloveno la 4.SNL.\nStoria.\nDalla fondazione all'indipendenza.\nIl club venne fondato, fra gli altri, da Evgen Betetto nel 1909 come \"NK Hermes\", tanto da essere uno dei pi\u00f9 longevi club calcistici sloveni. La prima gara disputata fu contro l'Ilirija (vittoria per 18-0), club col quale si fuse nel 1914. Dopo la Seconda guerra mondiale il club assunse il nome di \"NK \u017delezni\u010dar Ljubljana\", nome col quale \u00e8 tuttora chiamato, in quanto il club giocava all'interno della struttura della \u017delezni\u010darsko \u0160portno Dru\u0161tvo (\"Societ\u00e0 sportiva ferroviaria\") allo stadio \u017d\u0160D di Lubiana.\nLo \u017delezni\u010dar vinse il primo titolo sloveno nel 1949 e gioc\u00f2 nella seconda divisione jugoslava nel 1952-53. Termin\u00f2 nono e venne retrocesso per la risistemazione dei campionati. Il club riprese il nome di \"NK Ljubljana\" e torn\u00f2 a giocare nella seconda divisione jugoslava tra il 1955 e il 1958, finendo quinta, ottava e decima. \nA causa di una nuova ristrutturazione dei campionati il Ljubljana fu relegato di nuovo nella lega slovena. \nVinto il titolo sloveno per tre volte nel 1963, 1967 e 1968, torn\u00f2 nella seconda divisione jugoslava in cui gioc\u00f2 fino al 1972. In quell'anno giunse 17\u00ba e retrocesse. Nel 1989 vinse per la terza volta il titolo sloveno.\nDall'indipendenza all'esclusione.\nDopo l'indipendenza della Slovenia il Lubiana ha giocato i primi quattro campionati sloveni di Prva Liga. Da questa data al suo nome ha spesso aggiunto quello di uno sponsor: nel 1991/92 \"Eurospekter\", finendo quinto; dalla stagione successiva divenne \"AM Cosmos Ljubljana\".\nIl 1992/93 fu la migliore stagione con la squadra capace di lottare per il titolo, per poi giungere quarta dopo un mediocre finale di stagione. Nel 1993/94 giunse undicesimo, e venne rinominato nuovamente \"\u017delezni\u010dar Ljubljana\", con grandi ambizioni per la stagione 1994/95.\nLa partenza fu buona ma con la primavera la squadra perse competitivit\u00e0, perdendo anche le tre ultime gare di campionato, giungendo al termine della stagione al decimo posto. A causa della riduzione della prima lega a sole 10 squadre dovette giocare dei match di spareggio nei quali venne eliminata nel secondo turno dall'Izola dopo un 1-1 e un 0-0, a causa della regola dei gol in trasferta.\nLo \u017delezni\u010dar vinse il campionato di seconda lega nel 1996, ma non ottenne la licenza per giocare nella prima divisione cos\u00ec dovette rinunciare alla promozione. L'anno seguente abbandon\u00f2 la stagione a met\u00e0 per problemi finanziari. Si fuse cos\u00ec col club di terza divisione \"Komenda\" e venne rinominato \"Viator&amp;Vektor Ljubljana\". Al primo tentativo nel 2000 vinse il girone Centro della 3. SNL superando di un punto il Bela krajina. Nelle due stagioni successive il Ljubljana gioc\u00f2 nella 2. SNL, finendo al settimo posto nel 2000 e secondo nel 2001 dietro al Dravograd, riconquistando cos\u00ec la PrvaLiga dopo sette anni d'assenza. Vi gioc\u00f2 per tre stagioni giungendo decima, settima e nona. Al termine della stagione 2004/2005 venne esclusa dal campionato per problemi finanziari, cos\u00ec come accadde per altre due grandi del calcio sloveno: l'Olimpija e il Mura.\nLa rinascita.\nIl club rinacque col nome di \"FC Ljubljana\" e ricominci\u00f2 la sua avventura dalla quinta lega. Nel 2006 giunse secondo dietro l'Olimpija, con 15 vittorie e 66 goal in 17 gare. Nella stagione successiva la squadra giunse nuovamente seconda ma venne promossa per l'esclusione dello Svoboda."}
{"id": "1839282", "revid": "1963073", "url": "https://it.wikipedia.org/wiki?curid=1839282", "title": "Hotel (serie televisiva)", "text": "Hotel \u00e8 una serie televisiva statunitense trasmessa dalla ABC dal 1983 al 1988.\nIspirato all'omonimo romanzo di Arthur Hailey, che a suo tempo ispir\u00f2 il film per il grande schermo Intrighi al Grand Hotel, la serie ottenne un ottimo successo di pubblico tanto da aggiudicarsi un People's Choice Awards e un telegatto.\nTrasmessa dalla ABC dal 1983 al 1988, in Italia ottenne fama e pubblico nonostante i diversi cambi di rete. Prima Canale 5, poi Rete 4 che la trasmise subito dopo \"Falcon Crest\" ed infine di nuovo Canale 5 che, nonostante la fascia del mezzogiorno e il periodo estivo riusc\u00ec ad ottenere comunque ottimi dati di ascolto.\nL'episodio pilota, pubblicato come film per la TV dall'omonimo titolo, vedeva la presenza di Bette Davis. L'attrice, che avrebbe dovuto interpretare Laura Trent, la proprietaria dell'albergo, venne sostituita da Anne Baxter, nel serial Victoria, la cognata di Laura. Un duro colpo per la Davis che conosceva molto bene il talento della collega, avvendola affiancata in Eva contro Eva. La Baxter non ebbe comunque modo di godere il successo della serie, infatti dopo 63 episodi, a causa della sua prematura morte, il suo personaggio venne fatto morire.\nTra le guest star Ginger Rogers, al suo ultimo ruolo da attrice professionista e Tori Spelling, che per la parte venne nominata ad un Young Artist Award.\nMusiche composte da Henry Mancini. Riprese esterne effettuate al \"Fairmont Hotel\"\ndi San Francisco.\nSeguito da un film tv datato 2003, prodotto da Spelling ma inedito in Italia.\nTrama.\nNel Saint Gregory Hotel di San Francisco la vita personale e professionale dello \"staff\" permanente e le attivit\u00e0 dei clienti di passaggio si trovano spesso a convergere e incrociarsi. Il direttore si chiamava Peter Mac Dermott. L'aristocratica Victoria Cabot sovrintendeva alla conduzione dell'albergo in sostituzione di sua cognata, Laura Trent, impedita dalla salute cagionevole. Fra i componenti dello \"staff\" si ricordano anche l'affascinante responsabile delle promozioni, Christine Francis, che si innamorer\u00e0 del direttore, carica che lei stessa avrebbe ricoperto in seguito. Fra gli altri membri ricordiamo il carismatico direttore delle pubbliche relazioni Mark Danning, l'ex truffatore Billy Griffin che divenne il \"detective\" dell'hotel, la recezionista Julie Gillette e la giovane coppia formata da Dave e Megan Kendall."}
{"id": "1839291", "revid": "287204", "url": "https://it.wikipedia.org/wiki?curid=1839291", "title": "Soest (Paesi Bassi)", "text": "Soest \u00e8 una municipalit\u00e0 dei Paesi Bassi di 45.934 abitanti situata nella provincia di Utrecht."}
{"id": "1839292", "revid": "1543377", "url": "https://it.wikipedia.org/wiki?curid=1839292", "title": "Gideon Omokirio", "text": "Carriera.\nClub.\n, attualmente gioca nella Honiara FA League con il Koloale. Ha giocato complessivamente 23 partite nella OFC Champions League ed una nel Mondiale per Club, senza mai segnare.\nNazionale.\nHa debuttato con la nazionale nel maggio 1996 in una partita contro Tahiti e fa parte anche della Nazionale di beach soccer salomonese, con cui ha partecipato ai campionati mondiale di beach soccer del 2006, 2007 e 2008."}
{"id": "1839294", "revid": "92920", "url": "https://it.wikipedia.org/wiki?curid=1839294", "title": "Ritorno a capo", "text": "Nel settore informatico, un ritorno a capo, o nuova riga o a capo (in inglese, \"newline\", \"line break\" o carattere \"end-of-line\" / \"EOL\") \u00e8 un carattere speciale usato per gestire la fine di una riga di testo (e quindi non un vero e proprio carattere visibile sullo schermo). Il nome deriva dal fatto che il carattere successivo dopo di esso viene visualizzato su una nuova riga. Nel gergo delle macchine da scrivere era definito anche \"ritorno di carrello\".Gli attuali codici che rappresentano il ritorno a capo variano tra le piattaforme hardware ed i sistemi operativi; ci\u00f2 pu\u00f2 costituire un problema quando \u00e8 necessario lo scambio di dati tra sistemi che hanno differenti rappresentazioni di tale carattere speciale.\nMetodi di conversione.\n\u00c8 possibile passare con semplicit\u00e0 da una rappresentazione ad un'altra eseguendo alcuni script a riga di comando.\nScript per Sed:\n sed -e 's/$/\\r/' \"inputfile\" &gt; \"outputfile\" # UNIX -&gt; DOS (aggiunge CR)\n sed -e 's/\\r$//' \"inputfile\" &gt; \"outputfile\" # DOS -&gt; UNIX (rimuove CR)\nScript per Perl:\nperl -pe 's/\\r\\n|\\n|\\r/\\r\\n/g' inputfile &gt; outputfile # Converti per DOS \nperl -pe 's/\\r\\n|\\n|\\r/\\n/g' inputfile &gt; outputfile # Converti per UNIX \nperl -pe 's/\\r\\n|\\n|\\r/\\r/g' inputfile &gt; outputfile # Converti per Mac (vecchie versioni)\nAutomatizzazione dell'implementazione richiesta.\nAlcuni linguaggi tra cui Java () e C# permettono di scegliere automaticamente il set di caratteri richiesto dal sistema operativo dinamicamente\nEsempio per Java\nclass HelloReturn {\n public static void main(String[] args) {\n System.out.print(System.lineSeparator());"}
{"id": "1839297", "revid": "116854492", "url": "https://it.wikipedia.org/wiki?curid=1839297", "title": "Lindenberg", "text": ""}
{"id": "1839301", "revid": "1610933", "url": "https://it.wikipedia.org/wiki?curid=1839301", "title": "Appalto dei servizi pubblici", "text": "Con l'appalto dei servizi pubblici l'ente \"appaltante\" assegna i servizi da espletare ad una o ad un raggruppamento di imprese, che si indica col termine di \"appaltatore\".\nGli affidamenti dei servizi di trasporto pubblico locale.\nLa normativa che regola l'affidamento dei servizi di trasporto pubblico locale \u00e8 stata rivista pi\u00f9 volte negli ultimi anni. Inizialmente i servizi erano gestiti da aziende municipalizzate; successivamente si \u00e8 imposta la loro trasformazione in societ\u00e0 per azioni per favorire poi l'apertura ad un meccanismo di mercato. Il passaggio verso un meccanismo di \"concorrenza per il mercato\" \u00e8 tuttora in corso.\nTipologie di appalti e di contratti.\nIl servizio pubblico locale, rientrando nella categoria dei servizi pubblici, deve essere erogato indipendentemente dall'effettivo profitto che se ne pu\u00f2 trarre con la vendita dei titoli di viaggio. In altre parole, il fatto di essere un servizio pubblico impone che gli autobus (ad esempio) possano anche andare in giro semi-vuoti, indipendentemente da pure logiche di profitto aziendale.\nIl profitto per l'azienda esercente deriva in parte dalla vendita dei titoli di viaggio e in parte dal corrispettivo erogato dall'ente affidante. Le modalit\u00e0 specifiche possono differire secondo le seguenti tipologie di contratti:\nAssegnazione degli appalti.\nL'affidamento degli appalti viene definito in base a diversi fattori.\nPer la scelta dell'azienda che gestir\u00e0 il servizio, gli enti pubblici (o le agenzie della mobilit\u00e0) stilano una tabella di punteggi che tiene conto di numerose variabili: prezzi, qualit\u00e0, tecnologie impiegate, condizioni dei lavoratori, ecc."}
{"id": "1839302", "revid": "767487", "url": "https://it.wikipedia.org/wiki?curid=1839302", "title": "Juan Manuel D\u00edaz Mart\u00ednez", "text": ""}
{"id": "1839303", "revid": "6923", "url": "https://it.wikipedia.org/wiki?curid=1839303", "title": "Peugeot Ranch", "text": ""}
{"id": "1839307", "revid": "53508", "url": "https://it.wikipedia.org/wiki?curid=1839307", "title": "Yue (stato)", "text": "Yue () era uno Stato della Cina, esistito durante il periodo delle Primavere e degli Autunni ed il periodo dei regni (o stati) combattenti, nel nord del moderno Zhejiang. Durante il periodo delle Primavere e degli Autunni, la sua capitale era a Guiji (\u4f1a\u7a3d), vicino alla moderna citt\u00e0 di Shaoxing. Dopo la conquista di Wu, i re di Yue spostarono la loro capitale a nord, a Wu (moderna Suzhou).\nSecondo il famoso storico Sima Qian, i sovrani di Yue si vantavano di essere discesi da Yu il Grande, e le annotazioni sul \"Guo Yu\" menzionano che il loro cognome era Mi (lo stesso dei re di Chu).\nGli antichi testi cinesi non menzionano Yue fino alle guerre che lo opposero al suo vicino settentrionale, lo Stato di Wu, alla fine del VI secolo a.C. Dopo parecchi decenni di conflitto, re Goujian di Yue riusc\u00ec a distruggere e ad annettere Wu nel 473 a.C., e Yue divenne uno degli stati pi\u00f9 potenti del primo periodo dei regni combattenti.\nNel 334 a.C. lo Stato di Yue, sotto il governo di Wu Jiang, discendente della sesta generazione di Goujian, fu infine sconfitto e annesso da Chu. Il secondo figlio di Wu Jiang, Ming Di, fu incaricato dal sovrano di Chu di amministrare un luogo chiamato Wu Cheng (odierna contea di Wu Xing nella provincia di Zhejiang), che era situato a sud del padiglione di Ou Yang Ting, cos\u00ec chiamato perch\u00e9 era costruito sul lato sud e soleggiato (\"yang\") del Monte Ou Yu, e gli fu quindi dato il titolo di Ou Yang Ting Hou (l'equivalente di marchese). Dopo che Chu fu sottomesso dallo Stato di Qin durante il periodo degli stati combattenti nel 223 a.C., il titolo fu abolito dall'imperatore Qin Ying Zheng. I discendenti assunsero il cognome Ou, Ouyang od Ou Hou (da allora scomparso) in ricordo del suo titolo ufficiale.\nDopo la caduta di Yue, la famiglia regnante si trasfer\u00ec nel Fujian e costitu\u00ec il regno di Minyue, che fu abbattuto solo intorno al 150 a.C. ad opera della dinastia Han. Nel Fujian sono state portate alla luce le citt\u00e0 di Minyue, ordinatamente costruite in pietra, e recentemente sono state anche scoperte tombe che mostrano le usanze funebri degli Yue.\nLo Stato di Yue era famoso per la qualit\u00e0 della sua lavorazione dei metalli, in particolare delle sue spade. Tra gli esempi di tali manufatti sono da ricordare la famosa spada di Goujian, estremamente ben conservata, e la spada di re Zhou Gou (\u5dde\u52fe). Xi Shi, una delle famose quattro bellezze dell'antica Cina, era originaria di questo Stato."}
{"id": "1839313", "revid": "149727", "url": "https://it.wikipedia.org/wiki?curid=1839313", "title": "Mittweide", "text": ""}
{"id": "1839317", "revid": "149727", "url": "https://it.wikipedia.org/wiki?curid=1839317", "title": "Ranzig", "text": ""}
{"id": "1839321", "revid": "149727", "url": "https://it.wikipedia.org/wiki?curid=1839321", "title": "Stremmen", "text": ""}
{"id": "1839322", "revid": "149727", "url": "https://it.wikipedia.org/wiki?curid=1839322", "title": "Trebatsch", "text": ""}
{"id": "1839325", "revid": "1431409", "url": "https://it.wikipedia.org/wiki?curid=1839325", "title": "Andi Lila", "text": "\u00c8 soprannominato \"Il Lottatore\" per l'impegno che mette in campo.\nCarriera.\nClub.\nGli inizi.\nCresce nel settore giovanile della squadra della sua citt\u00e0 natale, il , con cui debutta anche nella massima serie albanese.\nIl 1\u00ba gennaio 2007 viene acquistato dalla squadra greca dell' per 150.000 euro. Dopo soli 6 mesi e dopo aver collezionato solo 3 presenze con la compagine greca, ritorna al Besa Kavaj\u00eb.\nNel 2008 viene acquistato dal , rimanendovi fino al 2011 e vincendo il campionato, una coppa nazionale ed una supercoppa.\nPAS Giannina e Parma.\nNel 2011 passa al , squadra di Giannina, nel nord della Grecia. Nella stagione 2012-2013 la squadra raggiunge il 5\u00ba posto in classifica arrivando a conquistarsi i Play-off della Super League greca, per poter accedere alle qualificazioni in Champions League ed Europa League.\nIl 9 gennaio 2015 viene ufficializzato il suo passaggio al club italiano del in prestito con diritto di riscatto. Sceglie di indossare la maglia numero 3. Fa il suo esordio con la maglia giallobl\u00f9 il 14 gennaio 2015 nella partita -Parma valida per gli ottavi di finale di Coppa Italia.\nIl 15 marzo 2015 segna il suo primo gol in Serie A nella partita tra -Parma finita 4 a 1 per i padroni di casa. Il 4 aprile 2015 segna anche il suo secondo gol in campionato a San Siro contro l', gol che ha permesso al Parma di pareggiare per 1 a 1.\nAl termine della stagione, complice anche il fallimento del Parma, il suo cartellino non viene riscattato e fa ritorno al PAS Giannina.\nNazionale.\nHa debuttato con la maglia della Nazionale maggiore albanese nel 2007.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 16 febbraio 2019.\"\nCronologia presenze e reti in Nazionale.\n "}
{"id": "1839328", "revid": "783039", "url": "https://it.wikipedia.org/wiki?curid=1839328", "title": "Canale Passo di Rigano", "text": "Il Canale Passo di Rigano \u00e8, dopo il fiume Oreto, il principale corso d'acqua che scorre a Palermo.\nAnticamente secondo lo storico Rosario La Duca aveva la denominazione di Flumen Galli.\nSi tratta di un canale a carattere torrentizio che raccoglie acqua da parecchi piccoli affluenti che scendono dalla zona nord-ovest della citt\u00e0 di Palermo, tra questi torrenti troviamo il Luparello, il Borsellino, il Celona e il Mortillaro. Il canale scorre in una zona abbastanza centrale della Conca d'Oro ed \u00e8 attualmente completamente canalizzato terminando il suo percorso all'interno dei Cantieri Navali dopo avere attraversato il suo ultimo tratto sotto la sede stradale di via Nicol\u00f2 Spedalieri, mentre l'antico tracciato sfociava poco a nord dell'attuale molo S. Lucia, nel piano dell'Ucciardone. Sopra di esso sono sorte le strade di via Aci, via UR15, via ingegner Nicol\u00f2 Mineo, via principe di Patern\u00f2. Tra i suoi affluenti troviamo i torrenti Luparello, Borsellino, Celona e Mortillaro.\nNell'aprile del 2013 la copertura in cemento armato del canale all'incrocio tra via ingegner Nicol\u00f2 Mineo e viale Regione Siciliana \u00e8 stata gravemente danneggiata dagli operai dell'Enel che stavano effettuando un intervento in zona.\nIl tratto di Circonvallazione \u00e8 poi stato chiuso al traffico nel 2020. Nel Febbraio 2022 \u00e8 stato dato l'incarico alla ditta Mondello di Brolo per effettuare i lavori di rifacimento della copertura del canale per una cifra pari a \u20ac 167.600, da consegnarsi entro giugno 2022"}
{"id": "1839334", "revid": "767487", "url": "https://it.wikipedia.org/wiki?curid=1839334", "title": "\u00c6lla di Northumbria", "text": ""}
{"id": "1839336", "revid": "1442080", "url": "https://it.wikipedia.org/wiki?curid=1839336", "title": "Squilla", "text": "Squilla \u00e8 un genere di crostacei della famiglia Squillidae.\nSpecie.\nIl genere comprende 23 specie:"}
{"id": "1839342", "revid": "149727", "url": "https://it.wikipedia.org/wiki?curid=1839342", "title": "Werder/Spree", "text": ""}
{"id": "1839343", "revid": "647919", "url": "https://it.wikipedia.org/wiki?curid=1839343", "title": "Alexandre Rodrigues da Silva", "text": ""}
{"id": "1839345", "revid": "753041", "url": "https://it.wikipedia.org/wiki?curid=1839345", "title": "Joe Hachem", "text": "Prima di dedicarsi professionalmente al poker, Joe Hachem svolge il lavoro di chiropratico. Nel 1972 si trasferisce con la famiglia dal Libano all'Australia, e successivamente si sposa e diventa padre di due figli.\nI primi risultati da professionista arrivano nel 2005, quando chiude 10\u00ba al $1.000 No Limit Texas hold 'em in un evento delle WSOP 2005 e vince $25.850.\nNello stesso anno si laurea campione del mondo vincendo il Main Event delle WSOP, guadagnando $7.500.000 e divenendo il primo australiano a vincere le WSOP. Sempre nel 2005 Hachem disputa un tavolo finale di un evento del Circuito delle World Series of Poker.\nAlle WSOP 2006 chiude al secondo posto nel $2.500 No Limit Hold'em short-handed, ed al quarto nel $2.500 Pot Limit Hold'em. Riesce ad arrivare 238\u00b0 al Main Event, guadagnando $42.882. Nel dicembre 2006 vince il suo primo titolo WPT: diviene pertanto il quinto giocatore ad aver vinto un Main Event WSOP ed un titolo WPT (insieme a Doyle Brunson, Carlos Mortensen, Scotty Nguyen e Dan Harrington).\nNel 2007 vince una tappa dell'Asia Pacific Poker Tour Tournament of Champions, ed una puntata del Poker After Dark (\"World Series of Poker Champions II\"). Nel 2008 arriva 11\u00ba all'EPT di Montecarlo.\nAlle World Series of Poker 2009 raggiunge il 103\u00ba posto nel Main Event. Va ancora una volta ITM alle World Series of Poker 2010, chiudendo 22\u00ba nell'evento $2.500 Seven Card Razz. Sempre nel 2010 va due volte ITM in due tappe del World Poker Tour ed arriva 15\u00ba al \u00a35.000 No Limit Hold'em Main Event dell'European Poker Tour di Londra."}
{"id": "1839347", "revid": "124838298", "url": "https://it.wikipedia.org/wiki?curid=1839347", "title": "L'innominabile (romanzo)", "text": "L'innominabile \u00e8 un romanzo di Samuel Beckett del 1953. \u00c8 il terzo ed ultimo episodio della trilogia di romanzi, iniziata con \"Molloy\" e proseguita con \"Malone muore\" (entrambi del 1951). Fu originariamente pubblicata in Francia ed in francese con il titolo \"L'Innommable\" dalle \u00c9ditions de Minuit, solo pi\u00f9 tardi fu tradotta, dall'autore stesso, in inglese con il titolo \"The Unnamable\". La Grove Press pubblic\u00f2 l'edizione inglese nel 1958.\nUn estratto dal titolo \"Mahood\" usc\u00ec sul numero di febbraio 1953 della \"Nouvelle Revue Fran\u00e7aise\", con un taglio che non venne comunicato n\u00e9 approvato dall'autore. Jean Paulhan, direttore della rivista, al momento della pubblicazione era assente e scrisse a Beckett una lettera di scuse. Un comitato formato da Andr\u00e9 Malraux, Jean Schlumberger e Roger Caillois aveva deciso, per paura che la rivista subisse danni e fosse costretta a chiudere, di autocensurarsi. Di fatto quando il libro usc\u00ec con il paragrafo restaurato non ci furono reazioni censorie.\nTutti e tre i romanzi sono stati scritti in un arco di tempo che va dal maggio 1947 al gennaio 1950. La pubblicazione per\u00f2 avvenne tra il 1951, quando Beckett era quasi sconosciuto e il 1953 (appunto, questo terzo volume), quando invece Beckett cominciava a essere conosciuto, almeno dai lettori francesi. Nonostante l'evidenza di uno sperimentalismo letterario, sono considerate le opere pi\u00f9 intime dell'autore, quelle in cui esplora pi\u00f9 a fondo la propria psiche.\nNe \"L'innominabile\" assistiamo allo sconnesso monologo di un protagonista senza nome (presumibilmente innominabile, cio\u00e8 \"non nominabile\") ed immobile. Non c'\u00e8 una vera trama o impostazione, n\u00e9 si comprende se gli altri protagonisti (Mahood e Worm) esistano veramente o se siano solo sfaccettature del narratore stesso. Il protagonista rivendica, inoltre, di essere il creatore dei personaggi principali dei primi due romanzi della Trilogia.\nIl romanzo \u00e8 permeato di toni disperati fino alla fine, composta per lo pi\u00f9 da una lunga serie di frasi non separate fra loro da segni di punteggiatura, una struttura denominata, nella letteratura inglese come 'run-on sentence'.\nSi conclude con la frase \"I can't go on, I'll go on,\" che \u00e8 stata in seguito usata per intitolare un'antologia sullo stesso Beckett."}
{"id": "1839349", "revid": "124123", "url": "https://it.wikipedia.org/wiki?curid=1839349", "title": "Lewis Spence", "text": "Dopo una precoce carriera in Scozia come giornalista, intorno al 1906 cominci\u00f2 a nutrire un appassionato interesse verso il folklore e la mitologia. Descrisse i riti e le tradizioni brittoniche in \"The Mysteries of Britain\" (1905). In questo libro, Spence teorizz\u00f2 che gli antichi Britanni altro non sono che i discendenti di un popolo che emigr\u00f2 dal Nordafrica, probabilmente di origine berbera o basca; \nDopo quest'opera, Spence si concentr\u00f2 prevalentemente sulla mitologia messicana e dell'America centrale. Nel 1908 pubblic\u00f2 il \"Popol Vuh\", il libro sacro dei Maya Quich\u00e9, e nel 1910 scrisse \"A Dictionary of Mythology\" insieme a numerosi altri volumi.\nSi candid\u00f2 per il Partito Nazionale di Scozia alle elezioni suppletive del Collegio di Midlothian and Peebles Northern nel 1929, non riuscendo a farsi eleggere."}
{"id": "1839350", "revid": "1958864", "url": "https://it.wikipedia.org/wiki?curid=1839350", "title": "Lingua primigenia", "text": "Il concetto di lingua primigenia, corrispondente a una protolingua mondiale si riferisce ad un'ipotetica antica protolingua da cui sarebbero derivate tutte le lingue e tutte le famiglie linguistiche, sia quelle viventi sia quelle estinte, conosciute negli ultimi 6000 anni di storia.\nL'idea.\nL'idea che tutte le lingue del mondo derivino da una sola \u00e8 molto antica. Questa era sostenuta dall'interpretazione letterale della Bibbia, con Adamo ed Eva, prima coppia umana (la \"lingua edenica\" o \"adamitica\"), e successivamente con No\u00e8, \"secondo Adamo\", capostipite dell'umanit\u00e0 dopo il diluvio universale. Il mito della torre di Babele confortava l'idea che un tempo l'umanit\u00e0 si esprimesse in un unico idioma, prima della differenziazione delle molteplici lingue e dialetti. Per molti autori, fino a epoche relativamente recenti, questa lingua primigenia, progenitrice di tutte le altre, era l'ebraico.\nDato il carattere estremamente speculativo di ricerche che affondano cos\u00ec indietro nel tempo, la Soci\u00e9t\u00e9 de linguistique de Paris ha posto, nel proprio atto costitutivo (1866) il veto a tutte le ricerche \"glottogoniche\" (questo \u00e8 il nome delle ricerche tese a ricostruire la genesi finale di tutte le lingue).\nI sostenitori della monogenesi linguistica hanno formulato teorie secondo le quali una lingua originaria sarebbe stata parlata pi\u00f9 o meno tra i 50 e 100.000 anni fa, il periodo ipotizzato dall'archeogenetica a causa della separazione filogenetica degli antenati di tutti gli uomini esistenti oggi. \nIn uno scenario del genere, questa protolingua si sarebbe diffusa a partire da una piccola popolazione ad altre popolazioni a seguito della loro separazione. Va notato inoltre che non sarebbe necessariamente il primo linguaggio parlato in assoluto, ma solamente l'antenato pi\u00f9 recente di tutte le lingue conosciute oggi, e potrebbe avere gi\u00e0 avuto dietro di s\u00e9 una lunga evoluzione, e addirittura potrebbe essere esistito insieme ad altre lingue di cui non \u00e8 sopravvissuta alcuna traccia nei tempi storici. Per esempio, si discute se gli uomini di Neanderthal avessero la facolt\u00e0 di parlare. Se questo fosse vero, la loro lingua in tutta probabilit\u00e0 non avrebbe potuto derivare dalla protolingua mondiale di cui si sta parlando. Inoltre, se avessero avuto un linguaggio, questo porterebbe argomenti a favore della tesi dell'esistenza di una lingua originaria (pur non permettendo di avanzare ipotesi a proposito della sua forma), perch\u00e9 comporterebbe che l'origine della lingua sia antecedente alla separazione filogenetica umana.\nTra l'altro, dato che forse tutti gli esseri umani odierni discendono da una Eva mitocondriale - una donna che si ritiene abbia vissuto in Africa circa 150.000 anni fa -, si \u00e8 ipotizzato che la lingua primigenia potesse essere datata approssimativamente in quel periodo. Ci sono anche teorie su un effetto a collo di bottiglia sulla popolazione umana, soprattutto la teoria della catastrofe di Toba, che ipotizza che la popolazione umana a un certo punto, 70.000 anni fa, si sia ridotta a 15.000 o 2.000 individui. Se questo collo di bottiglia si \u00e8 avuto realmente \u00e8 possibile che la protolingua mondiale risalga a questo periodo, anche se questo non implica che sia anche il momento in cui \u00e8 emerso il linguaggio come capacit\u00e0.\nStoria.\nNel 1917 il linguista russo Nikolay Marr espose una teoria monogenetica di lingua che faceva risalire tutte le lingue moderne a quattro esclamazioni primordiali.\nAttingendo all'opera di Vladislav Illich-Svitych, il linguista americano Joseph Greenberg sosteneva che parentele a lunga distanza possono essere dimostrate concentrandosi sull'approccio controverso che chiam\u00f2 \"la comparazione lessicale di massa\". Le lingue sono comparate con l'uso di un insieme limitato di parole (includendo parole funzionali e affissi) semplicemente facendo affidamento sulle parole affini per origine. Us\u00f2 questo metodo per stabilire una classificazione delle lingue africane. Il suo lavoro ha suscitato un profondo interesse anche al di fuori della comunit\u00e0 linguistica. Ed \u00e8 un argomento ancora molto dibattuto.\nSergei Starostin sugger\u00ec con prudenza un numero di radici dalla \"lingua boreale\" - un antenato ipotetico delle diverse famiglie di linguaggi dell'emisfero boreale, per l'appunto; corrispondenze etimologiche possibili tra quelle che lui considerava le cinque maggiori macrofamiglie del Vecchio Mondo, l'Eurasiatico, l'Afroasiatico, il Sinocaucasico e l'Austrico con paralleli potenziali con l'Amerindo e diverse famiglie linguistiche africane.\nMerritt Ruhlen \u00e8 stato uno dei sostenitori pi\u00f9 vivaci e controversi dell'ipotesi di una protolingua mondiale.\nRicostruzione.\nIl metodo comparativo \u00e8 una tecnica utilizzata dai linguisti per dimostrare le relazioni genetiche tra le lingue. Facendo uso di questo metodo, i linguisti sono in grado di tentare di ricostruire una protolingua dalle sue varie lingue figlie. Imparentate sono le parole che hanno un'origine comune. Possiamo proporre come esempi: l'inglese \"mouse\", il tedesco \"Maus\", lo svedese \"mus\", il russo \"my\u0161'\", il polacco \"mysz\", il greco \"mys\" e il latino \"mus\". Usando il metodo comparativo i linguisti deducono che la parola protoindoeuropea per \"topo\" fosse \"m\u016bs\". Alcuni studiosi hanno identificato quelle parole, ritenute potenzialmente imparentate, che possono mettere in evidenza alcune caratteristiche della lingua primigenia. Joseph Greenberg propose di usare un nucleo di 300 parole che percep\u00ec costituire il nucleo di ogni linguaggio. Queste includono pronomi, parti del corpo e membri della famiglia. Credeva che queste parole-nucleo cambiassero molto pi\u00f9 lentamente rispetto ad altre e che fossero un buon indice per la relazione genetica tra le lingue.\nLa tabella che segue mostra alcune radici nelle varie famiglie di lingue che presentano somiglianze. Il simbolo V sta per una vocale.\nAlcune parole indoeuropee che provengono da parole presenti in questa tabella sono \"qui\" (latino), who (\"chi\" in inglese), aqua (latino), dito, bough (\"ramo\" in inglese) (dalla radice bh\u0101ghu- che significa \"gomito\" o \"spalla\"), fud (inglese dialettale per vulva).\nSulla base di queste corrispondenze, il linguista Merritt Ruhlen ha sviluppato una tabella con le parole basilari della lingua primigenia:\nCritiche.\nI critici affermano che da un punto di vista puramente statistico, anche fra due lingue qualsiasi senza legami di parentela, \u00e8 pi\u00f9 verosimile che esista un numero di parole pseudomofone con significati simili (vedi anche la lista di Swadesh). Starostin non usava metodi statistici ma metodi di ricostruzione interna: la ricostruzione della protolingua di una famiglia alla volta rende possibile ricostruire la protolingua di un livello pi\u00f9 alto.\nIn aggiunta a questo, sono plausibili circostanze in cui una lingua completamente nuova possa essere spuntata anche in tempi pi\u00f9 recenti. Non esiste alcun esempio conosciuto di un evento simile per le lingue parlate, ma la lingua dei segni nicaraguense \u00e8 un esempio di lingua non-articolata che \u00e8 sorta naturalmente tra bambini sordi allevati da genitori udenti . Tuttavia alcuni non considerano la lingua dei segni nicaraguense un esempio valido di generazione di lingua spontanea dal momento che gestualit\u00e0 preesistenti, usate dalla popolazione circostante capace di udire, pu\u00f2 essere stata alla sua base. Al momento, non esiste nessun esempio conosciuto di lingua parlata pienamente sviluppata che sia emersa spontaneamente in una popolazione non-parlante."}
{"id": "1839355", "revid": "599013", "url": "https://it.wikipedia.org/wiki?curid=1839355", "title": "Gary Pallister", "text": "Nella stagione 1992-1993, quando indossava la maglia del Manchester United, \u00e8 diventato il primo calciatore di movimento nella storia della Premier League a giocare tutti i minuti di tutte le partite stagionali e poi vincere il campionato. Questo record \u00e8 stato poi eguagliato dal difensore del Chelsea John Terry nella stagione 2014-2015.\nCarriera.\nClub.\nNapoli"}
{"id": "1839356", "revid": "834", "url": "https://it.wikipedia.org/wiki?curid=1839356", "title": "Covergirl", "text": ""}
{"id": "1839360", "revid": "1568601", "url": "https://it.wikipedia.org/wiki?curid=1839360", "title": "Monte Negrino", "text": "Il monte Negrino \u00e8 un alpeggio posto nelle Prealpi Bergamasche, nel comune di Azzone, composto da due baite principali ristrutturate.\nStoricamente fu conteso tra la comunit\u00e0 di valle di Scalve ed quella di Borno, in valle Camonica."}
{"id": "1839361", "revid": "401052", "url": "https://it.wikipedia.org/wiki?curid=1839361", "title": "Woltersdorf (Brandeburgo)", "text": "Woltersdorf \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nInfrastrutture e trasporti.\nWoltersdorf \u00e8 servita dalla \"Woltersdorfer Stra\u00dfenbahn\", una linea tranviaria interurbana che collega il centro abitato alla \"S-Bahn\" berlinese presso Rahnsdorf."}
{"id": "1839362", "revid": "729019", "url": "https://it.wikipedia.org/wiki?curid=1839362", "title": "Colpo di Pechino", "text": "Il colpo di Pechino (pinyin: \"beijing zhengbian\") \u00e8 il nome con cui \u00e8 passato alla storia il colpo di Stato del 1924 diretto dal signore della guerra Feng Yuxiang contro il governo Beiyang del presidente cinese Cao Kun.\nStoria.\nPremesse.\nNel 1923, la cricca di Zhili diretta da Cao Kun riport\u00f2 delle significative vittorie sulla cricca di Anhui legata a Duan Qirui, che aveva il controllo di Pechino. A seguito della vittoria decisiva sulle forze di Duan Qirui il 16 luglio, la cricca di Zhili si confermava la pi\u00f9 influente e importante della Cina. Cao Kun occup\u00f2 cos\u00ec la capitale Pechino e vi si insedi\u00f2, favorito anche dal presidente Li Yuanhong, da sempre rivale di Duan Qirui. Tuttavia, il controllo di Pechino non bastava all'ambizioso signore della guerra.\nCao Kun depose ben presto Li Yuanhong e forn\u00ec un cospicuo \"invito\" in denaro ai membri dell'Assemblea nazionale affinch\u00e9 lo eleggessero presidente. Vari influenti uomini politici della Repubblica, da Sun Yat-sen a Duan Qirui stesso, tentarono di appellarsi ai deputati affinch\u00e9 non lo votassero, ma senza riscuotere successo. Il 10 ottobre, anniversario della Rivolta di Wuchang, Cao Kun si insedi\u00f2 come presidente.\nNonostante questa nomina, Cao Kun non riusc\u00ec ad assicurare la stabilit\u00e0 promessa alla Repubblica di Cina, in quanto i problemi con le cricche rivali proseguirono. Uno dei suoi subordinati pi\u00f9 importanti, Feng Yuxiang, divenne rapidamente insofferente per la scarsa attenzione di Cao alla stabilizzazione interna, sacrificata per la lotta contro i signori della guerra rivali, tanto che progett\u00f2 di deporlo; inoltre, si avvicin\u00f2 agli ideali nazionalisti di Sun Yat-sen, nemico di Cao Kun.\nIl colpo di Stato.\nNell'ottobre 1924, la cricca di Zhili si scontr\u00f2 con la cricca del Fengtian, guidata da un precedente alleato di Cao, Zhang Zuolin. Wu Peifu, il principale alleato di Cao, fu inviato a guidare le sue forze nella Seconda guerra Zhili-Fengtian; se la cricca del Fengtian fosse stata distrutta, la cricca di Zhili avrebbe eliminato ogni avversario degno di nota nella Cina meridionale. Fu a questo punto che Feng decise di agire.\nNella prima mattinata del 23 ottobre, le forze di Feng occuparono gli edifici governativi e pubblici di Pechino, quindi anche delle strade intorno alla capitale, bloccandole. Cao Kun venne posto agli arresti domiciliari e privato della presidenza. Appena avuta notizia del colpo, Wu Peifu lasci\u00f2 il fronte e si precipit\u00f2 a Pechino, ma fu inseguito dalle forze di Zhang Zuolin, che gli inflissero una sconfitta decisiva presso Tientsin.\nWu e le sue forze rimanenti ripararono nella Cina centrale; il nord era tutto sotto il controllo della cricca del Fengtian e del Guominjun, l'esercito di Feng Yuxiang. Per non distruggersi a vicenda in un'ulteriore guerra fratricida, Zhang e Feng accettarono di coordinare gli sforzi.\nConseguenze.\nDopo il colpo, Feng nomin\u00f2 Huang Fu presidente facente funzioni. Questi implement\u00f2 delle importanti riforme, fra cui l'espulsione di Pu Yi dalla Citt\u00e0 Proibita e abol\u00ec il cosiddetto sistema di Gulou e Zhonglou, usato per calcolare il tempo. Tuttavia, si rifiut\u00f2 di concedere alcun privilegio agli occidentali, perci\u00f2 Zhang Zuolin insistette per il suo rimpiazzo. Cos\u00ec, Feng e Zhang disciolsero l'Assemblea nazionale e costituirono un esecutivo provvisorio, diretto da Duan Qirui.\nIl colpo di Pechino fu significativo anche per il Kuomintang, in quanto spezz\u00f2 la supremazia della cricca di Zhili e le imped\u00ec di distruggere l'Esercito Rivoluzionario Nazionale.\nMedia.\n\"L'ultimo imperatore\", film di Bernardo Bertolucci, menziona il colpo di Pechino ma erroneamente racconta che Cao Kun abbandon\u00f2 la capitale anzich\u00e9 essere messo agli arresti domiciliari."}
{"id": "1839363", "revid": "109716599", "url": "https://it.wikipedia.org/wiki?curid=1839363", "title": "Monte dell'Ara-Valle Santa", "text": "Monte dell'Ara-Valle Santa, o anche semplicemente Valle Santa, \u00e8 una frazione di Roma Capitale (zona \"O\" 67), situata in zona Z. XLVIII Casalotti, nel territorio del Municipio Roma XIV (ex Municipio Roma XIX).\nSorge tra il decimo e il dodicesimo km di via di Boccea."}
{"id": "1839368", "revid": "1481846", "url": "https://it.wikipedia.org/wiki?curid=1839368", "title": "Codice civile italiano del 1865", "text": "Il codice civile italiano del 1865 (detto anche codice Pisanelli, dal nome dell'allora Ministro di grazia e giustizia Giuseppe Pisanelli) fu il primo codice civile del Regno d'Italia, promulgato con regio decreto del 25 giugno 1865. Sostitu\u00ec le leggi e i codici civili che vigevano autonomamente e separatamente negli Stati preunitari italiani.\nIl modello napoleonico.\nI motivi dell'influenza della codificazione napoleonica sul codice civile del 1865.\nCarlo Ghisalberti sottolinea alcune peculiarit\u00e0 del codice civile del 1865 rispetto al codice napoleonico, attribuendo loro un'originalit\u00e0 riferita al contenuto delle singole norme, ovvero dei singoli istituti, ma non all'impianto logico-sistematico.\nIl codice del 1865 rimane un codice della propriet\u00e0 che ricalca la struttura e la matrice ideologica espressa dal codice francese. L'art. 436 del codice italiano recepisce infatti, sul piano letterale, la definizione del diritto di propriet\u00e0 contenuta nel codice napoleonico e gi\u00e0 adottata nel codice civile piemontese (art. 436 c.c. del 1865: \"La propriet\u00e0 \u00e8 il diritto di godere e disporre delle cose nella maniera pi\u00f9 assoluta, purch\u00e9 non se ne faccia un uso vietato dalle leggi o dai regolamenti\").\nL'applicazione del codice napoleonico in Italia si ebbe in seguito all'annessione dei territori italiani alla Francia, e negli anni dell'occupazione francese il Codice napoleonico divenne perci\u00f2 il codice del Regno d'Italia. A Genova e a Lucca rimase in vigore anche dopo la restaurazione, senza alcuna modificazione. Il codice francese costituiva la base di molti codici preunitari: il codice degli Stati di Parma, Piacenza e Guastalla del 1820, del codice piemontese del 1838 (codice Albertino), del codice del Regno delle Due Sicilie del 1819. Soltanto nel Lombardo-Veneto vi fu un abbandono definitivo del modello napoleonico, visto che nel 1816 entr\u00f2 in vigore la traduzione italiana del codice austriaco.\nValutazioni circa il testo.\nPer la dottrina civilistica preunitaria il codice francese non rappresenta quindi un codice straniero quanto il prototipo originario delle varie esperienze codicistiche italiane, e quindi uno strumento essenziale per lo studio del diritto civile. Il codice francese \u00e8 s\u00ec il codice della borghesia uscita vincente dalla rivoluzione francese, ma sul piano tecnico-giuridico \u00e8 un testo normativo che rivisita e rivitalizza le categorie concettuali della tradizione del diritto romano. Vi \u00e8 dunque anche un fattore culturale e scientifico, nel segno della tradizione romanistica, che rafforza l'impatto del Code nella realt\u00e0 italiana. Appare indiscutibile sul piano storiografico come il risorgimento abbia rappresentato una rivoluzione nazionale e non una rivoluzione sociale. Il risorgimento non contempla infatti l'idea della trasformazione sociale, o quantomeno della riforma dei rapporti sociali esistenti: lo Stato Italiano, che emerge dal processo risorgimentale, esprime una cultura giuridica e politica pienamente convergente sui valori del liberalismo economico e dell'individualismo borghese, alla base della codificazione napoleonica. Diventa quindi perfettamente naturale che, nell'ambito dei lavori di preparazione della codificazione italiana, il codice francese rappresenti il modello ideale, il linguaggio giuridico di base, nella prospettiva della costruzione della codificazione nazionale. Sul piano strettamente operativo, stante la necessit\u00e0 di giungere in tempi rapidi alla codificazione, una volta scartata l'ipotesi di una mera riforma del codice Albertino (testo vigente dal 1861 anche in Emilia, Marche ed Umbria), il modello napoleonico offre una perfetta sintesi dell'esistente giuridico, che, oltretutto - non mortificando nessuna esperienza preunitaria - appare politicamente equilibrata perch\u00e9 spendibile nella logica del codice nazionale.\nL'impianto ideologico delle codificazioni civilistiche di derivazione napoleonica.\nNell'ideologia liberale post-rivoluzionaria non c'\u00e8 spazio per organi intermedi tra l'individuo e lo Stato. La societ\u00e0 pre-rivoluzionaria fondata su base corporativa e cetuale \u00e8 cancellata. L'individuo deve essere libero di agire nel traffico giuridico senza alcuna mediazione sociale. La societ\u00e0 liberale si fonda cos\u00ec sulle relazioni individualistiche tra proprietari. Un altro effetto fondamentale della rivoluzione francese era stato quello di liberare la propriet\u00e0 da ogni vincolo feudale. Sulla base della propriet\u00e0 liberata si afferma il prototipo costituzionale dell'individuo-proprietario-libero contraente. Nella societ\u00e0 borghese, la propriet\u00e0 finisce per divenire il parametro economico della cittadinanza: si pu\u00f2 accedere alla propriet\u00e0 in quanto cittadini, e si \u00e8 cittadini in quanto proprietari. In un ordinamento fondato sull'eguaglianza formale l'accesso alla propriet\u00e0 non \u00e8 pi\u00f9 condizionato da status precostituiti: tutto \u00e8 regolato dal contratto e quindi dalla circolazione della propriet\u00e0. Anche il lavoro, come vedremo, in questa prospettiva, \u00e8 una propriet\u00e0, una merce contrattabile. Il nesso propriet\u00e0-cittadinanza \u00e8 confermato dal fatto che la garanzia della propriet\u00e0 liberata dall'ingerenza di qualsiasi impalcatura pubblicistica \u00e8 una delle garanzie fondamentali, di rilevanza costituzionale, che caratterizzano lo Stato borghese.\nStruttura.\nIl Codice civile fu articolato in tre libri cos\u00ec intitolati:\nLibro I - \"Delle persone\", con 12 titoli:\nLibro II - \"Dei beni, della propriet\u00e0 e delle sue modificazioni\", con 5 titoli:\nLibro III - \"Dei modi di acquistare e di trasmettere la propriet\u00e0 e gli altri diritti sulle cose\", con 28 titoli.\nSi compose complessivamente di 2147 articoli, preceduti da altri 12 relativi a pubblicazione, interpretazione e applicazione della legge in generale (cd. \"preleggi\").\nAll'epoca non si era ancora considerato un \"accorpamento\" tra diritto civile e diritto commerciale (che avverr\u00e0 solo col Codice civile del 1942); a quest'ultima branca del diritto fu quindi dedicato un codice separato.\nLa materia delle \"successioni\" e quella delle \"obbligazioni\" e dei \"contratti\" non ebbero una parte autonoma, ma furono inglobate nel terzo libro, differentemente a quanto sarebbe accaduto nel 1942. Inoltre, non fu prevista una disciplina \"peculiare\" dei rapporti di lavoro, che venivano fatti rientrare nelle obbligazioni; solo nel 1942 il quinto libro sarebbe stato dedicato alla materia, ricomprendendo in essa anche il diritto d'impresa."}
{"id": "1839372", "revid": "339392", "url": "https://it.wikipedia.org/wiki?curid=1839372", "title": "NK Ljubljana", "text": ""}
{"id": "1839373", "revid": "339392", "url": "https://it.wikipedia.org/wiki?curid=1839373", "title": "NK Lubiana", "text": ""}
{"id": "1839386", "revid": "712828", "url": "https://it.wikipedia.org/wiki?curid=1839386", "title": "Capitoli di Bleach", "text": "Questa \u00e8 la lista dei capitoli di \"Bleach\", manga scritto e disegnato da Tite Kubo. La storia racconta le avventure di un ragazzo di quindici anni di nome Ichigo Kurosaki e di Rukia Kuchiki, una Shinigami. Durante uno scontro con uno spirito maligno (Hollow), Rukia rimane gravemente ferita ed \u00e8 costretta a trasferire parte dei suoi poteri ad Ichigo. Tuttavia, durante il processo di trasferimento qualcosa va storto, e Ichigo assorbe tutti i poteri di Rukia, diventando uno Shinigami a sua volta.\nLa serie \u00e8 stata pubblicata sulla rivista \"Weekly Sh\u014dnen Jump\" dal 7 agosto 2001 al 22 agosto 2016, per un totale di 686 capitoli settimanali. I singoli capitoli sono poi stati raccolti da Sh\u016beisha in 74 volumi formato \"tank\u014dbon\", pubblicati tra il 5 gennaio 2002 e il 4 novembre 2016. In Italia il manga \u00e8 pubblicato da Panini Comics dall'11 maggio 2006, con cadenza mensile, e dal numero 31 a cadenza bimestrale.\nI titoli originali dei volumi e dei capitoli sono prevalentemente in inglese con l'aggiunta di furigana per facilitare la lettura al pubblico giapponese. La maggior parte dei titoli inglesi sono stati imporati tali e quali nell'adattamento italiano, nel caso invece i due non coincidano tra parentesi vengono indicati i titoli dell'edizione originale giapponese."}
{"id": "1839387", "revid": "252732", "url": "https://it.wikipedia.org/wiki?curid=1839387", "title": "Modern Warfare 2", "text": ""}
{"id": "1839388", "revid": "122315", "url": "https://it.wikipedia.org/wiki?curid=1839388", "title": "Tarsiformi", "text": ""}
{"id": "1839396", "revid": "599013", "url": "https://it.wikipedia.org/wiki?curid=1839396", "title": "Jos\u00e9 Mar\u00eda Franco", "text": "Carriera.\nClub.\nSi form\u00f2 calcisticamente in patria, giocando per il Central Espanol. In seguito si trasfer\u00ec al Pe\u00f1arol, segnando 9 reti in 32 partite dal 1998 al 2001. Fu quindi notato da Sandro Mazzola, all'epoca osservatore del Torino, che convinse la societ\u00e0 granata all'acquisto. Il club piemontese sbors\u00f2 14 miliardi di lire per ingaggiarlo. La lunga diatriba, di natura economica, sorta tra il Torino e il Pe\u00f1arol ne imped\u00ec tuttavia il tesseramento: finito ai margini della rosa, il giocatore non percep\u00ec inoltre lo stipendio. In questo frangente fu aiutato dal connazionale Paolo Montero, all'epoca in forza alla Juventus, che lo ospit\u00f2 a casa propria. Risolta la questione tra le due societ\u00e0, Franco pot\u00e9 esordire. Il debutto avvenne in una partita contro la Lazio (vinta per 1-0), nel giorno del suo 24\u00ba compleanno. Il calciatore deluse tuttavia le aspettative, mettendo a segno 3 reti in campionato: particolarmente importante fu quella contro l'Hellas Verona, che spinse i piemontesi verso la qualificazione alle coppe europee.\nDopo la retrocessione dei granata in B, trov\u00f2 minor impiego nella formazione titolare. Si ritagli\u00f2 comunque uno spazio nella stagione 2004-05 quando in Coppa Italia realizz\u00f2 5 gol, 4 dei quali a formazioni della massima serie: risult\u00f2 infatti decisivo contro il Chievo nel secondo turno (segnando ai clivensi sia all'andata che al ritorno) e marc\u00f2 una doppietta alla Sampdoria nel ritorno degli ottavi, senza per\u00f2 evitare l'eliminazione della sua squadra. Al termine di questa annata, risoltasi con il fallimento del club sabaudo, Franco (che aveva riportato 15 presenze nel campionato cadetto) lasci\u00f2 l'Italia per fare rientro in Sudamerica.\nNazionale.\nNel 2000 ha collezionato una presenza con la Nazionale uruguaiana."}
{"id": "1839397", "revid": "2062314", "url": "https://it.wikipedia.org/wiki?curid=1839397", "title": "The Best of Earth, Wind &amp; Fire, Vol. 1", "text": "The Best of Earth, Wind &amp; Fire, Vol. 1 raccolta di successi degli Earth, Wind &amp; Fire che contiene tra l'altro \"September\" e la cover di \"Got to Get Into My Life\" dei Beatles"}
{"id": "1839398", "revid": "92723", "url": "https://it.wikipedia.org/wiki?curid=1839398", "title": "Kaikhosru Shapurji Sorabji", "text": "Una delle sue opere pi\u00f9 famose, l\"'Opus Clavicembalisticum\", \u00e8 considerato uno dei pezzi pi\u00f9 difficili mai scritti per pianoforte per virtuosismo trascendentale e durata (a seconda dell'esecuzione pu\u00f2 variare da oltre tre fino a cinque ore). Il suo lavoro mastodontico (oltre 11.000 pagine di spartiti e 100 ore di musica) ne fa uno dei compositori pi\u00f9 prolifici del XX secolo.\nBiografia.\nInfanzia e giovinezza (1892-1936).\nSorabji nacque a Chingford (all'epoca toponimo situato nell'Essex, attualmente distretto di Londra) il 14 agosto 1892 figlio di Shapurji Sorabji, un ingegnere civile parsi nativo di Mumbai, e di Madeline Matilda Worthy, una benestante borghese britannica. Ha trascorso la maggior parte della sua vita in Inghilterra. Fin dalla sua adolescenza ha sviluppato un appetito insaziabile per gli ultimi sviluppi della musica contemporanea europea e russa, e ha fatto di tutto per ottenere gli spartiti degli ultimi lavori di compositori come Mahler, Debussy, Sch\u00f6nberg, Skrjabin, Rachmaninov e altri in un momento e in un paese in cui quasi tutta la musica classica era in gran parte sconosciuta o poco conosciuta. Di singolare natura e molto curioso, Sorabji ha imparato molto di pi\u00f9 di quello che gli poteva offire la cultura inglese della Belle \u00c9poque e i suoi studi e approfondimenti, sia generali che musicali, sono stati in gran parte privati.\nDa giovane si convert\u00ec attraverso il rito Parsi alla religione Zoroastriana, per rispettare le origini di suo padre. Col rito cambi\u00f2 anche nome, diventando cos\u00ec Kaikhosru Shapurji Sorabji. Qui di seguito viene riportato il commento di Sorabji circa questa conversione religiosa:\n\u00abHo anche affermato che il mio nome, il mio vero nome, che \u00e8 quello con cui sono noto, non \u00e8 il mio vero nome. Ora ho ottenuto il mio vero nome con una cerimonia, come il battesimo, o come in occasione di una accoglienza formale in una determinata fede religiosa. Nell'antica comunit\u00e0 parsi zoroastriana alla quale, da parte di mio padre, ho l'onore di appartenere, questa cerimonia \u00e8 normalmente effettuata, come in altre fedi, durante l'infanzia, o in occasione di circostanze particolari, come nel mio caso, in et\u00e0 pi\u00f9 avanzata, quando oggi ho assunto il mio nome come viene attestato in questo documento giuridico \" accolto nella comunit\u00e0 Parsi e secondo l'usanza e tradizione, \u00e8 ora e sar\u00e0 d'ora in poi noto come... \"e qui segue il mio nome come \u00e8 ora\u00bb.\nIl periodo dell'autoisolamento (1936-1976).\nPer un compositore cos\u00ec prolifico \u00e8 stato insolitamente lento a sviluppare la sua voracit\u00e0 ad assorbire tutte le pi\u00f9 recenti tendenze musicali e inizi\u00f2 solo nel 1920 a comporre, quando ebbe acquisito la piena padronanza delle nuove forme musicali contemporanee. Un caro amico e confidente del compositore inglese, Philip Heseltine, nel 1913, ha scritto a Sorabji che stava considerando di proporgli una carriera come critico musicale. Tempo prima Sorabji aveva iniziato a comporre, tuttavia, solo pi\u00f9 tardi le porte della sua immaginazione scoppiarono in un enorme fiume straripante di creativit\u00e0 musicale che si arrest\u00f2 solo dopo ben 70 anni, nel 1980.\nUna persona molto riservata che detestava partecipare a incontri pubblici di qualsiasi tipo, egli ha eseguito alcune delle sue opere proprio per pianoforte in rare occasioni e con notevole successo, la maggior parte, in particolare nel 1930 nella storica Societ\u00e0 per la Divulgazione della Musica Contemporanea di Erik Chisholm a Glasgow. L'Ultima apparizione di Sorabji sul palcoscenico (1936) pu\u00f2 aver coinciso con la decisione di ritirare il suo mastodontico lavoro dalle sale da concerto e di vietare spettacoli pubblici senza il suo consenso esplicito, un'insolita e tantomeno aspettata mossa che lo ha portato ad un totale silenzio per quasi 40 anni, dichiarando che egli considerava inadeguate le performance dei suoi lavori. Mentre in realt\u00e0 non ha mai imposto un inequivocabile \"divieto\" sulle prestazioni pubbliche delle sue opere, ma in questo modo, nessuno ha mai ascoltato un solo brano di Sorabji in 40 anni. In vista della colossale difficolt\u00e0 dello svolgimento di gran parte della sua musica, non \u00e8 stato inaspettato che questa deplorevole situazione continuer\u00e0 quasi incontrastata per cos\u00ec tanto tempo.\nNegli anni successivi, Sorabji ha lavorato come critico per \"The New Age\" e \"The New English Weekly\" fino al suo pensionamento nel 1945, ha inoltre continuato a comporre musica riccamente espressiva e straordinariamente elaborata a un ritmo furioso, in gran parte per il pianoforte, senza preoccuparsi che i suoi lavori raggiungessero le orecchie del grande pubblico. Questo totale autoesilio dal mondo comport\u00f2 molti problemi, soprattutto per l'inaffidabilit\u00e0 delle informazioni su di lui. Come risultato, alcuni di coloro che ricordavano di averlo conosciuto, ma che sapevano poco o nulla di quello che stava facendo, crearono sulla sua persona una figura mitica o leggendaria, forse morta da tempo.\nEgli ha vissuto in silenzio e con modestia a Londra e in seguito si trasfer\u00ec a South Dorset nel suo autoisolamento dal mondo, indisturbato dal pubblico e dai critici musicali. Egli ha avuto la fortuna di un piccolo reddito privato che gli ha consentito questa esistenza e a procedere con il suo lavoro disinibito e indisturbato.\nNel 1976 i pionieristici sforzi del pianista sudafricano Yonty Solomon impressero una svolta nella fortuna di Sorabji, quando, in una mastodontica serie di concerti londinesi, present\u00f2 diverse sue opere per pianoforte in prima esecuzione assoluta: da allora fino ai nostri giorni l'opera di Sorabji ha incontrato sempre crescente interesse.\nInteresse che si \u00e8 diffuso anche in \u00e0mbito internazionale, portando diversi artisti a presentare esecuzioni autorizzate, diffuse anche tramite radiotrasmissioni e incisioni, sfatando alla fine il tenace mito dell'ineseguibilit\u00e0 della musica di Sorabji. Quando ne esistevano le precondizioni, e cio\u00e8 in presenza di esecutori in grado di rendere giustizia alle sue partiture, lo stesso Sorabji ha non solo consentito, ma anche incoraggiato queste esecuzioni. Gli intenditori del grande repertorio pianistico non prevedono che tali summae di spaventose difficolt\u00e0 possano mai entrare nel repertorio stabile, ma dato che questa musica rappresenta una sfida senza pari per gli esecutori, anche il pubblico tende ad esserne emotivamente e intellettualmente affascinato.\nNegli anni ottanta vi \u00e8 stata, tra le altre prestazioni, una sorprendentemente accurata e incredibile premi\u00e8re assoluta della Prima Sinfonia per Organo 1924 e una straordinaria esecuzione integrale lunga oltre 4 ore del suo lavoro per pianoforte, l\"'Opus clavicembalisticum\" (1929\u201330), che \u00e8 stata la punta di diamante della carriera di John Ogdon. Ulteriori importanti prime hanno poi seguito i successi delle precedenti.\nMorte e riscoperta delle opere.\nDopo che Sorabji mor\u00ec a 96 anni d'et\u00e0 il 15 ottobre 1988, una serie di registrazioni su CD hanno iniziato a comparire, tra cui le due opere menzionate precedentemente. L'Archivio Sorabji ha incoraggiato grandi esecutori e studiosi a creare nuove edizioni delle opere del compositore dai suoi manoscritti. Artisti internazionali famosi che hanno suonato, registrato e trasmesso la musica di Sorabji includono i pianisti Yonty Solomon, John Ogdon, Marc-Andr\u00e9 Hamelin, Michael Habermann, Donna Amato, Ronald Stevenson, Geoffrey Douglas Madge, Carlo Grante, Charles Hopkins e Jonathan Powell, l'organista Kevin Bowyer e i soprani Jane Manning, Jo Ann Pickens e Sarah Leonard.\nIl suo centenario \u00e8 stato segnato non solo dalle esecuzioni e dalle trasmissioni delle sue opere, ma anche dalla pubblicazione da parte della Scolar Press del libro \"Sorabji: A Critical Celebration\", un simposio di svariati autori a cura del Prof. Paul Rapoport. Questo primo scritto su Sorabji \u00e8 stato ristampato nel 1994. Uno dei suoi collaboratori, il Prof. Marc-Andr\u00e9 Roberge, ha pubblicato nel 2013 una biografia definitiva su Sorabji.\nNella sua attivit\u00e0 di critico \u00e8 stato liberamente collegato al Magazine \"The New Age\" di Alfred Richard Orage. Le sue critiche pubblicate erano un concentrato di amarezza ma assai divertenti, soprattutto nel visualizzare l'estrema diffidenza dei gusti del pubblico inglese. Tra le sue pubblicazioni migliori vi sono saggi su Busoni, Reger, Szymanowski e Bernard van Dieren. Studi sull'Induismo Tantrico lo hanno portato a scrivere un saggio sulla concezione metafisica nella musica e alla sua Sinfonia Tantrica.\nStile.\nLe sue opere sono state influenzate da Alkan, Busoni (a cui \u00e8 dedicata la sua seconda Sonata per pianoforte), Godowsky, Reger, Szymanowski, Scriabin e Delius. Egli \u00e8 stato amico di Philip Heseltine (pseudonimo: Peter Warlock) e divenne un giornalista e divulgatore musicale in parte a causa della loro amicizia.\nIl suo lavoro \"Opus clavicembalisticum\" (1929\u201330) per pianoforte solista dura circa 4-5 ore e si compone di tre sezioni, ognuna divisa in diversi movimenti, e ognuno pi\u00f9 ampio di quello precedente. \u00c8 stato una volta inserito erroneamente nel Guinness dei primati come il pezzo pi\u00f9 lungo per pianoforte mai scritto. Tuttavia le sue Variazioni sinfoniche, in tre volumi, potrebbero richiedere un tempo d'esecuzione di circa 8 ore (come il lavoro di Frederic Rzewski, \"The Road\"), e occupa 484 pagine. Diverse altre opere di Sorabji durano di pi\u00f9 dell'\"Opus Clavicembalisticum\". Mentre le Variazioni sinfoniche sono il pi\u00f9 lungo lavoro per pianoforte, la sua quinta Sonata per pianoforte \"Opus archimagicum\", cos\u00ec come la \"Sequentia cyclica super Dies irae ex Missa pro defunctis\" (Sequenza ciclica sul Dies Irae tratto dalla Messa per i morti), e il set completo dei suoi 100 \"Studi d'esecuzione trascendentale\", hanno tutte una durata sostanzialmente maggiore rispetto all\"'Opus clavicembalisticum\" gi\u00e0 citato.\nCaratteristico della sua musica \u00e8 l'uso, ispirato da Busoni, di forme barocche - il preludio corale, la passacaglia, e la fuga - con armonie, melodie, e approcci che non appartengono allo stile Neoclassico, ma per lo pi\u00f9 a quello impressionista e seriale. Sorabji \u00e8 solito non scrivere il tempo nelle sue composizioni, il cosiddetto metro libero, molto usato nella musica dodecafonica e contemporanea. Lo stile di Sorabji \u00e8 molto simile per certi versi a quello di Prokofiev nei ritmi frenetici, negli ostinati e nelle linee melodiche.\nIl gruppo di musicisti che hanno affrontato Sorabji e le sue opere estremamente difficili (quasi ai limiti del possibile) comprende: Michael Habermann, Soheil Nasseri, Donna Amato, John Ogdon, Geoffrey Douglas Madge, Jonathan Powell, Yonty Solomon, Ronald Stevenson, Reinier van Houdt, Tellef Johnson, Fredrik Ull\u00e9n, Kevin Bowyer, Carlo Grante, Daan Vandewalle, Marc-Andr\u00e9 Hamelin."}
{"id": "1839399", "revid": "1305772", "url": "https://it.wikipedia.org/wiki?curid=1839399", "title": "Le due citt\u00e0", "text": ""}
{"id": "1839401", "revid": "174925", "url": "https://it.wikipedia.org/wiki?curid=1839401", "title": "Mark Zuckerberg", "text": "Insieme ai suoi compagni di stanza e studenti dell'Harvard University (Eduardo Saverin, Andrew McCollum, Dustin Moskovitz e Chris Hughes) Zuckerberg cre\u00f2 Facebook in una stanza del dormitorio di Harvard, presentando poi il progetto anche ad altri campus universitari degli Stati Uniti, per poi trasferirsi a Palo Alto in California. Nel 2007, all'et\u00e0 di 23 anni, Zuckerberg divenne miliardario a seguito del successo di Facebook. Nel 2012, in tutto il mondo, il numero di utenti registrati a Facebook raggiunse il miliardo. Zuckerberg fu coinvolto in diverse azioni legali che furono intentate da altri membri del gruppo, i quali reclamavano una quota azionaria sulla base del loro coinvolgimento durante la fase di sviluppo di Facebook.\nDal 2010 \"Time\" inserisce Zuckerberg tra le 100 persone pi\u00f9 ricche e influenti del mondo nell'annuale classifica di persona dell'anno. Nel 2011 Zuckerberg si posizion\u00f2 primo nella classifica degli \"Ebrei pi\u00f9 influenti del mondo\" redatta dal \"Jerusalem Post\" e da allora ha sempre occupato le primissime posizioni di quella classifica. Una trasposizione cinematografica della storia della nascita di Facebook \u00e8 stata narrata nel film del 2010 \"The Social Network\".\nAl 17 gennaio 2022, secondo \"Forbes\", con un patrimonio stimato di 117.5 miliardi di dollari \u00e8 il settimo uomo pi\u00f9 ricco del mondo.\nBiografia.\nZuckerberg \u00e8 nato a White Plains, Stato di New York, nel 1984. \u00c8 figlio del dentista Edward Zuckerberg e della psichiatra Karen Kempner. Insieme alle tre sorelle Randi, Donna, e Arielle, \u00e8 cresciuto a Dobbs Ferry, una piccola citt\u00e0 a circa 10 miglia a nord di New York. Zuckerberg \u00e8 stato educato secondo la religione ebraica ed ebbe il suo bar mitzvah all'et\u00e0 di 13 anni. Pi\u00f9 tardi diverr\u00e0 ateo, posizione a cui ha poi rinunciato.\nAll'Ardsley High School, scuola pubblica di secondo grado che frequent\u00f2, \u00e8 stato capitano della squadra di scherma. All'universit\u00e0, era noto per recitare a memoria versi di poemi epici come l'Iliade. Secondo quanto raccontato da Sean Parker, cofondatore di Napster e amico di Zuckerberg, era \"molto preso da odissee greche e cose del genere\", portando un episodio in cui Zuckerberg cit\u00f2 alcuni versi dell'Eneide di Virgilio durante una riunione negli uffici di Facebook.\nProgrammatore.\nPrimi anni.\nZuckerberg inizi\u00f2 a usare computer e a scrivere software alle scuole medie. Suo padre gli insegn\u00f2 BASIC, linguaggio di programmazione della Atari, negli anni novanta e pi\u00f9 tardi assunse lo sviluppatore di software David Newman in modo che gli impartisse lezioni private. Newman lo defin\u00ec un \"prodigio\", aggiungendo che \"era difficile stargli dietro\". Zuckerberg frequent\u00f2 un corso universitario di programmazione al Mercy College, vicino a casa sua, quando ancora andava alle superiori. Era affascinato dalla scrittura di software, specialmente strumenti di comunicazione e giochi.\nDurante gli anni delle superiori Zuckerberg, attraverso la societ\u00e0 Intelligent Media Group, svilupp\u00f2 e caric\u00f2 su Slashdot un music player chiamato Synapse Media Player che utilizzava l'apprendimento automatico (machine learning) per imparare le preferenze musicali dell'utente, che ottenne tre stelle su cinque da \"PC Magazine\".\nAnni universitari.\nQuando inizi\u00f2 a frequentare Harvard, Zuckerberg aveva una solida reputazione come programmatore. Studi\u00f2 informatica e psicologia ed entr\u00f2 a far parte di Alpha Epsilon Pi, una confraternita universitaria ebraica, e di Kirkland House. Al secondo anno scrisse un programma chiamato CourseMatch, che consentiva agli utenti di scegliere i corsi da frequentare in base alle scelte di altri studenti e di creare gruppi di studio. Poco tempo dopo cre\u00f2 un altro programma, chiamato inizialmente Facemash, che consentiva agli studenti di stabilire, scegliendo tra diverse foto, la persona pi\u00f9 bella. Secondo il compagno di stanza di Zuckerberg all'epoca, Arie Hasit, \"cre\u00f2 il sito per divertimento\" e spieg\u00f2:\nAvevamo libri chiamati Face Books, che riportavano i nomi e le foto di tutti quelli che vivevano nei dormitori degli studenti. All'inizio cre\u00f2 un sito e ci piazz\u00f2 due foto, o foto di due maschi e di due femmine. I visitatori del sito dovevano scegliere chi fosse il pi\u00f9 \"figo\" e in base ai voti ottenuti si sarebbe stilata una classifica.\nIl sito venne creato in un fine settimana ma il luned\u00ec mattina l'universit\u00e0 lo blocc\u00f2 perch\u00e9 la sua popolarit\u00e0 aveva sovraccaricato uno degli switch della rete di Harvard e impediva agli studenti di accedere a internet. In pi\u00f9, diversi studenti lamentarono che le loro foto erano state utilizzate senza autorizzazione. Dopo l'accaduto Zuckerberg si scus\u00f2 pubblicamente.\nIl semestre successivo nel gennaio 2004, Zuckerberg inizi\u00f2 a scrivere del codice per un nuovo sito internet. Il 4 febbraio 2004 Zuckerberg lanci\u00f2 \"Thefacebook\", all'indirizzo thefacebook.com.\nQuattro anni dopo il lancio del sito, tre studenti di Harvard, Cameron Winklevoss, Tyler Winklevoss e Divya Narendra, accusarono Zuckerberg di avergli intenzionalmente fatto credere che li avrebbe aiutati a creare un social network chiamato HarvardConnection.com, mentre utilizz\u00f2 la loro idea per creare un prodotto concorrente. I tre si lamentarono dell'accaduto al giornale universitario \"Harvard Crimson\" che in risposta apr\u00ec un'indagine.\nIn seguito al lancio di Facebook, i tre fecero causa a Zuckerberg che termin\u00f2 in un accordo fra le parti. L'accordo raggiunto riconosceva ai tre 1,2 milioni di azioni di Facebook che alla quotazione in borsa della societ\u00e0 valevano 300 milioni di dollari.\nZuckerberg abbandon\u00f2 gli studi a Harvard durante il suo secondo anno per completare questo progetto.\nFacebook.\nFondazione e obiettivi.\nZuckerberg fond\u00f2 Facebook dalla sua mensa di Harvard il 4 febbraio 2004. Una prima fonte di ispirazione per il progetto Facebook potrebbe essere fatta risalire al periodo della Phillips Exeter Academy, la scuola superiore dove Zuckerberg si diplom\u00f2 nel 2002 e dove pubblic\u00f2 l'annuario \"The Photo Address Book\" che gli studenti della scuola iniziarono subito a chiamare \"The Facebook\". Questa sorta di annuari assumevano un ruolo di primo piano nella vita sociale degli studenti di molte scuole (prep schools in inglese), essendo essi usati per rintracciare e conoscere compagni di corso o comunque altri studenti.\nUna volta al college, il Facebook di Zuckerberg inizi\u00f2 come un'esclusiva per gli studenti di Harvard finch\u00e9 Mark, con l'aiuto del suo compagno di stanza Dustin Moskovitz, decise di ampliarlo ad altre universit\u00e0.\nLe prime a essere coinvolte furono la Stanford University, Dartmouth College, Columbia University, Universit\u00e0 di New York, Cornell University, Universit\u00e0 della Pennsylvania, Universit\u00e0 Brown, Universit\u00e0 di Yale e altre ancora che avevano rapporti sociali con Harvard. Zuckerberg si trasfer\u00ec quindi a Palo Alto, California, con Moskovitz e altri amici. Affittarono qui una piccola abitazione che funzionava da ufficio. Durante l'estate Mark conobbe Peter Thiel che invest\u00ec nella compagnia. Il primo vero e proprio ufficio lo ottennero solo a met\u00e0 del 2004. Secondo Zuckerberg, il gruppo inizialmente intenzionato a tornare a Harvard, fin\u00ec per rimanere in California. Avevano a questo punto gi\u00e0 rifiutato diverse offerte avanzate da diverse compagnie intenzionate ad acquistare Facebook.\nIn un'intervista del 2007, Zuckerberg spieg\u00f2: \u00abNon fu per la somma che ci offrirono. Per me e i miei colleghi, la cosa pi\u00f9 importante era creare un flusso di informazioni per la gente. L'idea che le corporazioni mediatiche siano possedute da conglomerati \u00e8 assolutamente priva di ogni attrattiva per me\u00bb. Ribad\u00ec poi quanto gi\u00e0 affermato alla rivista \"Wired\" nel 2010: \"L'unica cosa che realmente mi interessa \u00e8 la mia missione, rendere il mondo aperto\". Prima, nell'aprile 2009, Zuckerberg segu\u00ec i consigli dell'ex direttore finanziario di Netscape Peter Currie sulle strategie finanziarie per Facebook.\nIl 21 luglio 2010 Zuckerberg annunci\u00f2 che la compagnia aveva raggiunto i 500 milioni di utenti. Quando gli fu chiesto se Facebook potesse incassare di pi\u00f9 dalla pubblicit\u00e0 come risultato della sua strabiliante crescita, lui rispose: \u00abPenso di s\u00ec [...] se guardate a quanto la nostra pagina \u00e8 occupata da pubblicit\u00e0 e la comparate con la media dei motori di ricerca. La nostra media \u00e8 poco meno del 10% della pagina e quella dei motori \u00e8 circa il 20%... Questa \u00e8 la cosa pi\u00f9 semplice che si pu\u00f2 fare. Ma noi non siamo cos\u00ec. Facciamo soldi a sufficienza. Insomma, continuiamo a far funzionare le cose; stiamo crescendo alla velocit\u00e0 che volevamo.\u00bb\nNel 2010, Steven Levy, autore del libro Hackers. Eroi della Rivoluzione Informatica del 1984, scrisse che Zuckerberg \"chiaramente pensa di essere un hacker\". Zuckerberg disse che \"Va bene rompere le cose per renderle migliori\". Facebook ha istituito infatti gli \"hackathons\", delle competizioni tenute ogni sei o otto settimane in cui i partecipanti hanno a disposizione una notte per concepire e completare un progetto. La compagnia fornisce musica, cibo e birra agli hackathons, e molti membri dello staff di Facebook, incluso Mark, hanno spesso partecipato. \"L'idea \u00e8 che si pu\u00f2 creare qualcosa di straordinario in una notte\", ha detto Zuckerberg a Levy. \"E questo \u00e8 parte della personalit\u00e0 di Facebook... ed \u00e8 veramente il cuore della mia personalit\u00e0\".\nLa rivista inglese Vanity Fair ha posizionato Zuckerberg al 1\u00ba posto nella sua classifica delle \"100 persone pi\u00f9 influenti dell'Era dell'Informazione\" del 2010. Zuckerberg era al 23\u00ba posto gi\u00e0 nel 2009. Nel 2010, Zuckerberg comparve in 16\u00aa posizione nella classifica delle 50 persone pi\u00f9 influenti del mondo della rivista britannica New Statesman. In un'intervista del 2011 con la rete televisiva PBS dopo la morte di Steve Jobs, Zuckerberg ricord\u00f2 come Jobs lo avesse consigliato su come creare un team di management per Facebook che fosse \"concentrato e formato da qualit\u00e0 tanto alta quanto quella che c'\u00e8 in te\".\nIl 19 febbraio 2014, Mark Zuckerberg compra per 19 miliardi di dollari il famoso servizio di messaggistica WhatsApp.\nWirehog.\nUn mese dopo il lancio di Facebook nel 2004, i2hub, un'altra piattaforma esclusiva per college, creato da Wayne Chang, venne lanciato. i2hub era incentrato su condivisioni peer-to-peer. In quel periodo entrambi i social network avevano attirato l'attenzione della stampa per la loro rapida crescita sia per il numero di utenti sia per la pubblicit\u00e0. Nell'agosto 2004, Zuckerberg, Andrew McCollum, Adam D'Angelo e Sean Parker lanciarono una loro piattaforma di condivisioni peer-to-peer chiamata Wirehog, un precursore delle applicazioni Facebook Platform.\nPlatform e Beacon.\nIl 24 maggio 2007 Zuckerberg annunci\u00f2 l'uscita di Facebook Platform, una piattaforma di sviluppo per programmatori ideata per creare applicazioni interne a Facebook. In poche settimane, molte applicazioni vennero messe a punto e alcune raggiungevano gi\u00e0 milioni di utenti. La crescita continu\u00f2 fino a raggiungere 800\u00a0000 sviluppatori in tutto il mondo. Il 6 novembre 2007, Zuckerberg annunci\u00f2 un nuovo sistema di social advertising chiamato Beacon, che permetteva alle persone di condividere informazioni con le loro amicizie su Facebook sulla base delle loro attivit\u00e0 in altri siti. Per esempio, i venditori di eBay potevano fare in modo che gli amici sapessero automaticamente cosa fosse in vendita via Facebook non appena questi venivano messi in vendita.\nIl programma and\u00f2 subito incontro a un'attenta analisi per via delle possibili violazioni della privacy degli utenti. Zuckerberg e Facebook non risposero abbastanza velocemente a queste preoccupazioni e il 5 dicembre 2007 Mark fu costretto a scrivere un post su Facebook in cui prendeva responsabilit\u00e0 delle preoccupazioni e offriva una via facilitata di uscita per gli utenti. Nel 2007 Zuckerberg venne nominato dalla MIT Technology Review TR35 uno dei 35 migliori innovatori sotto i 35 anni del mondo. Solo il 23 luglio 2008 Zuckerberg annunci\u00f2 Facebook Connect, una versione di Facebook Platform per gli utenti.\nPatrimonio e investimenti.\nZuckerberg nel 2013 ha donato 1 miliardo di dollari in beneficenza, dando anche un contributo alla Silicon Valley, che era entrata in crisi finanziaria nel 2008.\nNel 2015 ha donato 45 milioni di dollari, per avviare il trasferimento del 99% delle azioni di Facebook inc. a una societ\u00e0 impegnata in beneficenza, come sostenuto dallo stesso Zuckerberg, fondata dai coniugi Zuckerberg in onore della nascita della figlia Maxima.\nA maggio 2011 ha acquistato una casa di 450 metri quadrati per 7 milioni di dollari.\nA ottobre 2014 ha acquistato 283 ettari dell'isola di Kauai, nelle Hawaii per 100 milioni di dollari.\nA settembre 2015 ha acquistato una casa per la cifra di 22,3 milioni di dollari al centro di Manhattan.\nPossiede inoltre un'Acura TSX, una Golf GTI, una Honda Fit e una Pagani Huayra acquistata per 1,3 milioni di dollari nel 2014, oltre a un jet privato acquistato per 700\u00a0000 dollari nel 2012.\nNel 2012 ha sposato Priscilla Chan e il 1\u00ba dicembre 2015 diventa pap\u00e0. Ha inoltre acquistato nel 2016 una casa per 10 milioni di dollari dopo aver acquistato le altre sei abitazioni circostanti tre anni prima dal valore totale di 30 milioni di dollari, assumendo anche 16 guardie del corpo per tutelare la sua sicurezza.\nHa donato 500\u00a0000 euro in crediti per comprare pubblicit\u00e0 su Facebook alla Croce Rossa Italiana dopo gli eventi del sisma del Centro Italia del 2016.\nHa acquistato la Oculus VR, societ\u00e0 produttrice di Oculus Rift, per 2 miliardi di dollari nel 2014.\nNell'ottobre 2014, Zuckerberg e sua moglie Priscilla Chan hanno donato 25 milioni di dollari per combattere la malattia da virus Ebola, in particolare l'epidemia che ha colpito l'Africa occidentale.\nIl 1\u00ba dicembre 2015, Zuckerberg e Chan si sono impegnati a trasferire il 99% delle loro azioni Facebook, del valore di 45 miliardi di dollari, alla Chan Zuckerberg Initiative, la loro nuova organizzazione che si concentrer\u00e0 su salute e istruzione. I fondi non saranno trasferiti immediatamente, ma nel corso della loro vita. Invece di formare una societ\u00e0 di beneficenza per donare il valore delle azioni a, come hanno fatto Bill Gates, Warren Buffett, Larry Page, Sergey Brin e altri miliardari, Zuckerberg e Chan hanno scelto di utilizzare la struttura di una societ\u00e0 a responsabilit\u00e0 limitata (LLC). Alcuni giornalisti e accademici hanno affermato che l'iniziativa Chan Zuckerberg conduce filantrocapitalismo.\nNel 2016, la Chan Zuckerberg Initiative ha donato 600 milioni di dollari per creare l'organizzazione di beneficenza esentasse Chan Zuckerberg Biohub, uno spazio di ricerca collaborativa nel Mission Bay District di San Francisco, vicino all'Universit\u00e0 della California, con l'intento di promuovere l'interazione e la collaborazione tra scienziati presso la University of California, Berkeley e Stanford University. A differenza di fondazioni come la Bill and Melinda Gates Foundation che aprono tutte le ricerche finanziate all'accesso e al riutilizzo illimitato da parte del pubblico, Biohub si riserva il diritto di commercializzare qualsiasi ricerca finanziata. Gli scopritori avranno la possibilit\u00e0 di rendere le loro scoperte open-source, con il permesso di Biohub.\nDurante la pandemia di COVID-19 del 2019-2021, Zuckerberg ha donato $ 25 milioni per un acceleratore sostenuto dalla Bill and Melinda Gates Foundation che \u00e8 alla ricerca di cure per la malattia. Ha anche annunciato 25 milioni di dollari in sovvenzioni per sostenere il giornalismo locale che \u00e8 stato colpito dalla pandemia e 75 milioni di dollari in acquisti di pubblicit\u00e0 sui giornali locali da parte di Facebook, Inc., dove Facebook si commercializzer\u00e0.\nBeneficenza e impegno sociale.\nMark Zuckerberg \u00e8 sempre stato attivo nell'impegno sociale e nella beneficenza. Nel 2012 Zuckemberg e la moglie Priscilla Chen hanno annunciato una donazione di 500 milioni di dollari, sotto forma di azioni di Facebook alla Silicon Valley Community Foundation. I fondi sono stati destinati allo sviluppo e alla realizzazione di progetti educativi e sul tema della salute. Nel 2014 l'imprenditore ha donato 120 milioni di dollari per l'ammodernamento delle scuole pubbliche di San Francisco e della zona limitrofa, sostenendo l'importanza della formazione di ogni singolo cittadino. Nel 2015, in occasione della nascita del primogenito Max, la coppia ha annunciato una maxi donazione di 45 miliardi a un'associazione no profit, aggiungendo che l'obiettivo \u00e8 quello di donare gradualmente il 99% delle azioni di Facebook. L'iniziativa ha destato diverse polemiche da parte di chi sosteneva che fosse un modo per evadere il fisco. Poco dopo l'inizio della pandemia di COVID-19 Mark Zuckerberg ha disposto una donazione di 20 milioni di dollari per garantire il sostegno al sistema sanitario americano nell'acquisto di macchinari e presidi medici necessari alla lotta al virus. Facebook si \u00e8 anche reso disponibile a collaborare con l'OMS."}
{"id": "1839402", "revid": "83531", "url": "https://it.wikipedia.org/wiki?curid=1839402", "title": "Gran Premio del Sudafrica 1980", "text": "Il Gran Premio del Sudafrica 1980 \u00e8 stata la terza prova della stagione 1980 del Campionato mondiale di Formula 1. Si \u00e8 corsa sabato 1\u00ba marzo 1980 sul Circuito di Kyalami. La gara \u00e8 stata vinta dal francese Ren\u00e9 Arnoux, su Renault; per il vincitore si tratt\u00f2 del secondo successo nel mondiale. Ha preceduto sul traguardo i connazionali Jacques Laffite e Didier Pironi, entrambi su Ligier-Ford Cosworth.\nVigilia.\nSviluppi futuri.\nIl 22 febbraio si tenne a Parigi una riunione della Commissione tecnica della Formula 1. La FOCA, l'associazione dei costruttori, aveva chiesto delle limitazioni all'utilizzo dei motori turbocompressi, che andavano dalla riduzione della cilindrata (da 1.500 cm\u00b3 a 1.400) alla riduzione della pressione del turbo stesso, a delle limitazioni all'utilizzo del carburante; la FISA, la federazione internazionale, decise invece di abolire l'utilizzo delle minigonne a partire dalla stagione , scelta tecnica che invece penalizzava maggiormente le vetture spinte dal tradizionale motore a pressione atmosferica. Questa scelta avrebbe infranto la norma che imponeva la possibilit\u00e0 di effettuare cambiamenti al regolamento tecnico solo con un preavviso quinquennale, ma la FISA era pronta a giustificare l'immediata validit\u00e0 di tale decisioni per \"ragioni di sicurezza\", come previsto dall'art. 15 del regolamento tecnico. Queste decisioni provocarono una rottura all'interno della GPDA, il sindacato dei piloti: i corridori delle vetture a motore Cosworth, che sfruttavano al meglio le minigonne, imputarono a Jody Scheckter, presidente dell'associazione e pilota della Ferrari, di aver fatto prevalere gli interessi della sua scuderia. John Watson e Nelson Piquet, per protesta, dettero il loro addio all'associazione.\nNella stessa riunione si stabil\u00ec che dal Gran Premio del Belgio vi sarebbe stata una regolamentazione dell'utilizzo delle gomme da qualifica, inoltre venne stabilita l'istituzione di un vero e proprio campionato mondiale dei costruttori, a partire dal 1981. Vennero infine sancite le date definitive per i gran premi del Canada, Las Vegas e Watkins Glen.\nLa Goodyear minacci\u00f2 di non fornire gli pneumatici in occasione del successivo Gran Premio di Long Beach per protestare contro l'assenza di una regolamentazione dell'uso delle gomme da qualifica.\nAspetti tecnici.\nLa Tyrrell, il 14 febbraio, present\u00f2 la 010 presso la Galleria Vittorio Emanuele II a Milano, in onore del suo sponsor, l'azienda italiana Candy. La vettura era disegnata da Maurice Philippe, ed era sempre spinta dal tradizionale motore Ford Cosworth DFV.\nAnche l'ATS utilizz\u00f2 un nuovo modello, la D4, affidato al solo Marc Surer. L'Alfa Romeo present\u00f2 una versione alleggerita della sua 179: il suo peso pass\u00f2 dai 649 ai 595 kg. Sulla vettura italiana vennero anche portate nuove sospensioni posteriori.\nAspetti sportivi.\nNel corso dei test che si svolsero presso il Circuito Paul Ricard a Le Castellet, il 13 febbraio, Gilles Villeneuve ebbe un incidente: la sua vettura usc\u00ec di pista a 290 km/h, svellendo una sessantina di metri di \"guardrail\". Il pilota non sub\u00ec per\u00f2 conseguenze fisiche. I tempi migliori in questi test vennero fatti dalle Renault, con 1'42\"3, ottenuto da Jean-Pierre Jabouille. I test videro anche l'esordio della nuova Tyrrell, e la messa in pista di una nuova Alfa Romeo, denominata 180, con Patrick Depailler.\nLa Shadow si dibatteva in difficolt\u00e0 finanziarie tanto che fu a lungo incerta la coppia di piloti che avrebbe dovuto affrontare la trasferta sudafricana; alla fine il britannico Geoff Lees sostitu\u00ec Stefan Johansson (impegnato nella F3 inglese con una March ufficiale). Venne anche prospettato l'utilizzo di Michel Lecl\u00e8re o Ian Scheckter per sostituire Dave Kennedy, che per\u00f2 rimase al suo posto. Lees aveva gi\u00e0 disputato il Gran Premio di Germania 1979, a bordo di una Tyrrell, ed era stato inizialmente indicato dall'Ensign come pilota titolare, da affiancare a Clay Regazzoni, nei gran premi europei.\nFu inoltre incerta, anche se poi confermata, la presenza di Jan Lammers all'ATS, sempre per ragioni finanziarie.\nNelle pre-prove del mercoled\u00ec il migliore tempo fu fatto da Jean-Pierre Jabouille su Renault in 1'10\"60, che rappresentava il nuovo limite ufficioso del tracciato; il record gi\u00e0 apparteneva a Jabouille, che lo aveva fatto segnare nelle prove dell'edizione 1979 in 1'11\"80. Jabouille aveva compiuto un solo tentativo ed aveva cos\u00ec battuto Jacques Laffite, che aveva fatto segnare 1'11\"39. Alain Prost usc\u00ec alla \"Leeukop Bend\", riportando delle ferite a una gamba e una sospetta frattura a un dito del piede.\nLa tribuna pi\u00f9 grande del circuito sudafricano venne intitolata a Jody Scheckter, pilota locale e campione del mondo di Formula 1 in carica.\nQualifiche.\nResoconto.\nNella prima giornata di prove del gioved\u00ec le due Renault confermarono la loro superiorit\u00e0, accentuata dall'altitudine del tracciato, che favoriva le vetture a motore turbo: Jabouille chiuse in 1'10\"00, precedendo Ren\u00e9 Arnoux di 21 centesimi. Terzo chiuse Nelson Piquet su Brabham a 1'11\"87.\nLo svizzero Marc Surer, su ATS, usc\u00ec alla \"Clubhouse\", a quattordici minuti dal termine della sessione ufficiale, per la rottura dell'impianto frenante. Parte della vettura si accartocci\u00f2, provocando una lesione al cemento del muro di protezione. Estratto dai rottami dopo quarantacinque minuti, riport\u00f2 fratture alla tibia e al perone ad entrambe le gambe. Alain Prost fu di nuovo protagonista di un incidente, questa volta alle \"Esse\". Tripla frattura al polso che port\u00f2 al ritiro dalla gara.\nAl venerd\u00ec ci furono pochi cambiamenti nella classifica. Le due Renault mantennero la prima fila, monopolizzando per la terza volta nella storia; per Jabouille fu la sesta \"pole\" nel mondiale. La seconda fila venne conquistata da Piquet e Laffite. L'unico avanzamento cospicuo fu quello di Patrick Depailler su Alfa, che si port\u00f2 in settima posizione. Si qualific\u00f2 per la prima volta l'Osella. Le Ferrari furono deludenti anche per delle rotture dei motori di entrambe le monoposto.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via Jean-Pierre Jabouille mantenne il comando davanti a Ren\u00e9 Arnoux; Alan Jones, partito dalla quarta fila si inser\u00ec dietro alle due Renault, seguito da Jacques Laffite, Carlos Reutemann, Nelson Piquet, Gilles Villeneuve e Jody Scheckter. Nel corso del secondo giro Scheckter pass\u00f2 il suo compagno di scuderia. Villeneuve scontava dei problemi agli pneumatici, tanto che dovette fermarsi al terzo giro. Nel frattempo Scheckter fu capace di passare anche Piquet.\nAl nono giro Laffite pass\u00f2 Jones, mentre la gara di Scheckter venne interrotta al giro 14 da una fermata ai box per un controllo del motore che perdeva potenza. Al decimo giro, nel frattempo, Jean-Pierre Jarier aveva conquistato la settima posizione, passando Nelson Piquet. Sulla Renault di Jean-Pierre Jabouille, al giro 15, si ruppe l'attacco posteriore sinistro della barra antirollio, guasto che per\u00f2 non limit\u00f2 la sua progressione.\nLa gara procedeva sempre con il duo della Renault davanti a Laffite, seguito da Jones, Reutemann, Jarier, Piquet e Pironi. Al trentacinquesimo passaggio Jones fu costretto al ritiro per un guasto al cambio.\nAl 56\u00ba giro Jean-Pierre Jarier dovette andare ai box per sostituire uno pneumatico forato; rientr\u00f2 undicesimo, ormai lontano dalla zona dei punti. Al giro sessantadue scoppi\u00f2 uno pneumatico sulla vettura di Jabouille, che dovette ritirarsi. Pass\u00f2 cos\u00ec a condurre Arnoux, davanti a Jacques Laffite, Carlos Reutemann, Nelson Piquet, Didier Pironi e Jochen Mass. A poche tornate dal termine, al giro 65, Reutemann dovette fermarsi a cambiare gli pneumatici e perse tre posizioni.\nPiquet e Pironi battagliarono a lungo per il terzo posto, e al giro 68 prevalse il transalpino. Al giro 72 Reutemann prese la quinta posizione a Mass.\nPer la prima volta, nella storia del mondiale, il podio fu tutto francese: Ren\u00e9 Arnoux precedette Jacques Laffite e Didier Pironi (tutti e tre su vetture francesi). L'ultima volta di un podio con tre piloti della stessa nazione risaliva al Gran Premio degli Stati Uniti d'America 1968, con tre conduttori britannici nelle prime tre posizioni (Jackie Stewart, Graham Hill e John Surtees).\nRisultati.\nI risultati del gran premio furono i seguenti:"}
{"id": "1839404", "revid": "20931", "url": "https://it.wikipedia.org/wiki?curid=1839404", "title": "Eurotassa", "text": ""}
{"id": "1839407", "revid": "404449", "url": "https://it.wikipedia.org/wiki?curid=1839407", "title": "Giorgio Pagano", "text": "Biografia.\nDopo aver frequentato il Liceo Classico \"L. Costa\" di La Spezia e conseguito la laurea in filosofia, \u00e8 diventato funzionario del Partito Comunista Italiano. \u00c8 stato l'ultimo segretario della Federazione provinciale della Spezia del PCI e il primo del Partito Democratico della Sinistra. Successivamente, \u00e8 stato assessore alla qualificazione del sistema urbano con il sindaco della Spezia Lucio Rosaia (1993-1997).\nDal 1997 al 2007 \u00e8 stato sindaco della Spezia. Il primo mandato \u00e8 iniziato alle elezioni comunali del 26 novembre 1997, quando, con il 56,4% dei voti, \u00e8 stato eletto al primo turno come esponente di una coalizione di centro-sinistra. Dopo le elezioni amministrative del 27 e 28 maggio 2002 \u00e8 stato confermato alla carica, ottenendo il 59,1% dei suffragi al primo turno. Durante i suoi mandati vengono varati i due Piani strategici della citt\u00e0 e tale iniziativa gli vale la elezione a presidente della Rete delle Citt\u00e0 Strategiche. \nFinito il suo secondo mandato da sindaco, prosegue l'impegno nella cooperazione con i Paesi in via di sviluppo nel frattempo assunto presso l'Associazione Nazionale Comuni Italiani, rinunciando a nuovi e diversi incarichi politici. Ha seguito, per il Comune della Spezia, un progetto di cooperazione decentrata a Jenin: come sindaco dal 2005 al 2007, come volontario dal 2007 in poi. Da sindaco ha organizzato, alla Spezia, la Conferenza europea per la pace in Medio Oriente (2007) e si \u00e8 impegnato per il gemellaggio tra La Spezia e Jenin e tra La Spezia e Haifa in vista di un auspicabile gemellaggio tra tutte e tre le citt\u00e0. Ha collaborato, dal 2008 al 2010, con l'Unione europea per il Piano strategico della citt\u00e0 di Betlemme (Progetto Stream Cities).\nDal 2008 al 2009 ha seguito per ANCI il progetto Municipi senza Frontiere e il progetto connesso delle Nazioni Unite e della Regione Toscana Euro African Partnerschip for Decentralised Governance. Da queste esperienze \u00e8 nata, nel 2010, l'Associazione Funzionari senza Frontiere, che si occupa di sostegno al decentramento amministrativo in Africa, di cui \u00e8 presidente. \u00c8 stato inoltre presidente, dalla fondazione nel 2012 al 2015, dell'associazione Januaforum, formata da persone che si occupano di cooperazione con i Paesi in via di sviluppo e di relazioni internazionali in Liguria. Attualmente fa parte del Consiglio Direttivo. \nHa proseguito il suo impegno nella Rete delle Citt\u00e0 Strategiche, di cui \u00e8 stato segretario generale dal 2009 al 2014. Ha collaborato alla redazione di diversi Piani strategici di citt\u00e0 e aree vaste italiane.\nDal 2008 presiede alla Spezia l'Associazione Culturale Mediterraneo; dal 2010 \u00e8 copresidente, in rappresentanza dell'ANPI, del Comitato Provinciale Unitario della Resistenza.\n\u00c8 stato opinionista di varie testate giornalistiche; attualmente scrive per il quotidiano Il Secolo XIX, per il quotidiano online Citt\u00e0 della Spezia e per Micromega.\n\u00c8 fotografo: ha partecipato a molte mostre collettive; la sua prima mostra personale, \"Sixty\", \u00e8 del 2014, a cui sono seguite \"Sao Tom\u00e9 e Principe - Diario do centro do mundo\" (2016) e \"La forma dell'acqua\" (2018).\nNel 2015 raccoglie l'appello della Comunit\u00e0 di San Torpete e di alcuni intellettuali della sinistra ligure a candidarsi come Presidente della Regione Liguria. Accetta a patto di riuscire a dar vita a una \"coalizione civile, sociale e popolare\", ma rinuncia quando verifica che non ne esistono le condizioni politiche. Subito dopo parte per una missione gi\u00e0 programmata in Africa, a S\u00e3o Tom\u00e9 e Pr\u00edncipe, dove lavora per oltre un anno, per conto dell'Unione europea, alla redazione del Piano di Sviluppo Integrato Sostenibile ed Inclusivo (un Piano strategico partecipato) del Distretto di Lemb\u00e0.\nDa questa esperienza sono nati il libro e la mostra fotografica \"Sao Tom\u00e9 e Principe - Diario do centro do mundo\".\nDal 2018 al 2020 ha collaborato con Water Right Foundation e Euro-African Partnership a progetti di cooperazione internazionale in Africa e in Palestina.\nDal 2021 collabora con l'Ong Alisei a progetti di cooperazione in Africa."}
{"id": "1839408", "revid": "287204", "url": "https://it.wikipedia.org/wiki?curid=1839408", "title": "Wu (stato)", "text": "Wu (\u5433) era uno Stato dell'antica Cina nel periodo delle primavere e degli autunni. Era situato a cavallo dell'imbocco del fiume Yangtze (Chang Jiang) ad est dello stato di Chu. Considerato dagli antichi storici cinesi uno Stato semi-barbarico, la sua capitale era Suzhou.\nSecondo il famoso storico Sima Qian, i reggenti di Wu si vantavano di discendere da Taibo, lo zio anziano del re Wen di Zhou. Rendendosi conto che suo fratello minore, Jili, era pi\u00f9 saggio di lui e meritava di ereditare il trono, Taibo sarebbe fuggito a Wu e vi si sarebbe stabilito. Tre generazioni pi\u00f9 tardi, re Wu di Zhou sconfisse l'ultimo imperatore Yin, ed infeudat\u00f2 i discendenti di Taibo nel regno di Wu.\nLo Stato di Jin favor\u00ec l'ascesa al potere di Wu come utile alleato contro lo Stato di Chu. Nel 584 a.C., Wu si ribell\u00f2 contro lo Stato di Chu; l'iniziativa ebbe luogo su ispirazione di Wuchen, un ministro dello Stato di Jin che aveva defezionato da Chu.\nIn seguito, Wu sarebbe stato una costante minaccia per lo Stato di Chu sul suo versante sudorientale, fino alla sua scomparsa. Wu cerc\u00f2 di accattivarsi con le lusinghe relazioni amichevoli con i vassalli di Chu nella regione del fiume Yangtze, per indebolire il sistema di alleanze di Chu. Nel 506 a.C., Wu lanci\u00f2 un attacco a sorpresa e occup\u00f2 la capitale di Chu. Dopodich\u00e9, Wu fu per un breve periodo la nazione pi\u00f9 potente, e si volse ad altre campagne, sconfiggendo lo stato di Qi nel 484 a.C.\nIronicamente, in seguito Wu fu minacciato da uno Stato appena sorto a sud, lo stato di Yue; lo Stato di Chu aiut\u00f2 l'ascesa al potere di Yue per contrastare Wu. Sebbene Wu riportasse un'importante vittoria contro Yue nel 494 a.C., non riusc\u00ec a soggiogare completamente Yue, in parte perch\u00e9 quest'ultimo aveva corrotto un importante ministro di Wu. Mentre lo Stato di Wu era impegnato in una campagna militare nel nord, Yue lanci\u00f2 un attacco a sorpresa contro Wu nel 482 a.C. conquistandone la capitale. Infine, lo Stato di Yue conquist\u00f2 Wu nel 473 a.C.\nI capi di Yue e Wu erano re, non duchi, perch\u00e9 erano considerati stati \"barbarici\" e non fecero richiesta alla corte nominale degli Zhou per ottenere il titolo.\nSia il regno di Wu che quello di Yue erano maestri nella metallurgia, fabbricando eccellenti spade, con incisi messaggi, motivi geometrici e intarsi in oro o argento. Tra gli esempi sono da citare la punta di lancia di re Fuchai e la spada del principe Guang (il futuro re Helu di Wu).\nPossibili connessioni con l'antico Giappone.\nIl primo regno di Wu fu unificato da Taibo durante il periodo delle primavere e degli autunni. Originariamente considerato uno Stato barbarico, il popolo del regno di Wu divenne sinizzato durante il periodo dei regni combattenti. Visite di ambasciatori in Giappone da parte delle successive dinastie cinesi settentrionali di Wei e Dinastia J\u00ecn testimoniano che il popolo W\u014d del Giappone asseriva di discendere dal Gran Conte (Taibo) del regno di Wu.\nLe testimonianze storiche mostrano anche che gli antichi Giapponesi avevano stili di vita e costumi simili agli abitanti pre-sinizzati del regno di Wu, inclusi i tatuaggi, l'estrazione rituale dei denti e il trasporto dei bambini sulla schiena. La tradizione giapponese di mangiare pesce crudo \u00e8 comune nell'area Wu di Jiangsu e Zhejiang. Esempi di tatuaggi si trovano su statue Haniwa con pitture rosse sulle mani e sui volti. Tuttavia, la lingua giapponese non pu\u00f2 essere collegata direttamente n\u00e9 al dialetto Wu n\u00e9 ad un'altra lingua cinese."}
{"id": "1839410", "revid": "287204", "url": "https://it.wikipedia.org/wiki?curid=1839410", "title": "Eishockey Verein Bozen 84", "text": "LEishockey Verein Bozen 84, meglio noto semplicemente come EV Bozen (pronuncia tedesca: ), \u00e8 stata una squadra di hockey su ghiaccio con sede a Bolzano. Nel periodo 2013-2015 ha assunto la denominazione Old Weasels Bozen.\nStoria.\nFondazione.\nLa squadra fu fondata nel 1984, dalla fusione di quattro societ\u00e0 preesistenti: SV Gries, HC Rentsch (Rencio), HC Jugendclub e HC Mickey Mouse. Inizialmente lo scopo \u00e8 soltanto quello di offrire una solida societ\u00e0 giovanile alternativa all'HC Bolzano.\nLa societ\u00e0 fu strutturata per opera del presidente Ander Amonn, gi\u00e0 presidente dell'HC Bolzano, che port\u00f2 - come primo allenatore - Jaroslav Pavl\u016f.\nNascita della prima squadra.\nSolo pi\u00f9 tardi all'attivit\u00e0 giovanile si affianc\u00f2 una squadra seniores, che riusc\u00ec a raggiungere, come miglior risultato, la seconda serie. In quegli anni (1994-95 e 1995-96) vest\u00ec la maglia, come allenatore-giocatore anche Mikhail Vassilev, gi\u00e0 nazionale sovietico e medaglia d'oro alle Olimpiadi di Sarajevo 1984\nLe difficolt\u00e0 economiche e lo scioglimento della prima squadra.\nDopo alcune stagioni, per\u00f2, a causa dei costi la societ\u00e0 rinunci\u00f2 all'hockey seniores. Per garantire uno sbocco nell'hockey professionistico, la societ\u00e0 decise di stringere un accordo con l'HC Bolzano: dai due settori giovanili nacque la Young Selection Bolzano, iscritta alla serie B (2000-01). Dei giovani talenti tesserati per l'EV Bozen fecero tanto bene da raggiungere la nazionale: Stefan Zisser, Christian Walcher, Alexander Egger.\nNascita (e scioglimento) dell'Hockey Club Future Bolzano.\nDopo la fine di questo sodalizio, i migliori giovani trovarono spazio soprattutto nell'HC Settequerce, farm team dell'HC Bolzano, fino a che, nel 2006-07, si tent\u00f2 con la nascita di un nuovo progetto che vide coinvolte le compagini dell'EV Bozen, dell'HC Settequerce (che aveva rinunciato alla serie A2) e le giovanili dell'HC Bolzano: nacque lHC Future Bolzano, una societ\u00e0 indipendente dalle altre che si iscrisse alla A2, ma che schierava i migliori giovani delle tre societ\u00e0. Dopo una sola stagione (chiusa all'ultimo posto), la societ\u00e0 rinunci\u00f2 alla A2 per motivi economici.\nIl rilancio dell'EV Bozen.\nA quel punto la dirigenza dell'EV Bozen decise di concentrarsi su quella che - di fatto - dal 2006 era la propria prima squadra, iscritta alla serie C Under 26 che nel campionato 2008/09 conquist\u00f2 il titolo di Vicecampione d'Italia. Lo scudetto di categoria arriva finalmente nella stagione 2009/10 battendo i campioni in carica dell'HC Toblach Dobbiaco dopo una stagione giocata sempre al vertice.\nNella stagione 2010/11 l'EV Bozen 84 si \u00e8 iscritto al campionato di serie A2, dove era stato previsto potesse diventare il farm-team del Vipiteno, prima che venisse respinta dalla Federazione la richiesta da parte di quest'ultima di partecipare al campionato di A1 (a seguito della rinuncia da parte dell'Appiano, vincitore della serie A2 dell'anno precedente). Connotato particolare del progetto di cooperazione delle due squadre \u00e8 che la squadra di A2 poteva essere composta principalmente da giovani atleti italiani (et\u00e0 media circa 23 anni) con due soli giocatori stranieri (Dalibor Kucera, portiere slovacco di anni 20 e Lukas Korycansky, difensore ceco di anni 22). Nella stagione 2011/12 l'EV Bozen 84 divenne invece farm-team dei campioni d'Italia in carica dell'HC Asiago, e tra le file bolzanine gioc\u00f2 anche Ralph Intranuovo, attaccante che regal\u00f2 lo scudetto all'Asiago la stagione precedente con il gol della sudden death nella decisiva gara-6 di finale playoff.\nDopo 3 stagioni di A2 tuttavia non vennero colti grandi risultati, e l'EV si piazz\u00f2 ultimo in classifica in tutte e tre le stagioni.\nSquadra femminile.\nNel 2008 fu fondata anche la squadra femminile, con giocatrici provenienti dall'HC Eagles Bolzano, che partecipa al massimo campionato femminile come EV Bozen 84 Eagles. L'EV Bozen 84 Eagles ha vinto ad oggi quattro campionati nazionali ed una coppa Italia.\nNuova denominazione e nuovo campionato.\nDalla stagione 2013/14 la squadra cambia nome in Old Weasels Bozen e gioca in serie B (terzo livello del campionato italiano): mentre difatti quasi tutte le squadre iscritte in serie A2 la stagione precedente (meno il Vipiteno promosso in serie A, anche se perse la finale playoff) si iscrissero nella neonata Inter-National-League, l'Old Weasels, assieme al Pergine, opt\u00f2 per rimanere a disputare il secondo livello del campionato italiano, che in un primo tempo doveva essere la serie B, serie che andava a sostituire la vecchia A2. Tuttavia, solo pochi giorni prima dell'inizio dei tornei la Federazione organizz\u00f2 un campionato (ridotto a poche partite) per le squadre emigrate in INL, cosicch\u00e9 la serie B divenne per l'appunto terza serie del torneo. L'anno seguente, a seguito di un'ulteriore riforma, la serie B torn\u00f2 ad essere il secondo livello del campionato.\nIl progetto Hockey Academy Bolzano.\nA partire dalla stagione 2013-2014 l'EV Bozen ha sposato, assieme al Liceo scientifico-sportivo Toniolo, il progetto della Hockey Academy Bolzano: nella prima stagione tutte le attivit\u00e0 giovanili sono state caratterizzate dalla presenza del marchio Hockey Academy, e dalla stagione successiva sono confluite nella neonata societ\u00e0.\nL'abbandono dei tornei.\nNell'estate 2015, quando alla serie B approdano numerose squadre, invitate l'anno precedente a giocare nel campionato maggiore, che tuttavia solo dopo un anno decidono di autoretrocedersi per disputare nuovamente la meno dispendiosa serie B, il team bolzanino comunica che, a seguito della mancanza di un main sponsor ma anche a seguito della numerosissima presenza di squadre del comprensorio che si era venuta a creare nel campionato, mancavano i presupposti per continuare la partecipazione alla serie B 2015/16.\nVisto che le attivit\u00e0 giovanili sono gradualmente passate all'Hockey Academy Bolzano, dal 2018 la societ\u00e0 \u00e8 rimasta con la sola squadra femminile.\nCronistoria.\n?"}
{"id": "1839414", "revid": "486946", "url": "https://it.wikipedia.org/wiki?curid=1839414", "title": "EV Bozen 84", "text": ""}
{"id": "1839415", "revid": "486946", "url": "https://it.wikipedia.org/wiki?curid=1839415", "title": "EV Bozen", "text": ""}
{"id": "1839416", "revid": "486946", "url": "https://it.wikipedia.org/wiki?curid=1839416", "title": "E.V. Bozen 84", "text": ""}
{"id": "1839418", "revid": "1058755", "url": "https://it.wikipedia.org/wiki?curid=1839418", "title": "Una delle ultime sere di carnovale", "text": "Una delle ultime sere di carnovale \u00e8 una commedia in prosa in tre atti di Carlo Goldoni del 1761, messa in scena la prima volta il 16 febbraio 1762, al teatro San Luca di Venezia, a coronamento della stagione teatrale che aveva visto il trionfo de \"Le baruffe chiozzotte\" e de \"I rusteghi\". La commedia riscosse molto successo e Goldoni annot\u00f2 nei suoi \"M\u00e9moires\": \"Fu la pi\u00f9 splendida per me, poich\u00e9 tutta la platea risuonava di applausi, in mezzo ai quali si sentiva distintamente gridare: - Buon viaggio! Felice ritorno! Non mancate! - Confesso che ne fui commosso fino al punto di piangere\". Si tratta infatti dell'ultima commedia scritta dal commediografo a Venezia prima della sua partenza per Parigi, chiamato come autore della Com\u00e9die Italienne. \nCommedia della malinconia delle cose che finiscono, Una delle ultime sere di carnovale \u00e8 una vera e propria \"allegoria autobiografica dell'addio\". L'autore stesso la defin\u00ec nella prefazione per l'edizione a stampa come una commedia d'allegoria \"che ha bisogno di una spiegazione\": \"Essendo io in quell\u2019anno chiamato in Francia, e avendo risolto di andarvi, per lo spazio almeno di due anni, immaginai di prender congedo dal Pubblico di Venezia col mezzo di una commedia\".\nTrama.\nVenezia. Nella casa-laboratorio del commerciante di stoffe Zamaria, la cui giovane figlia Domenica \u00e8 innamorata del disegnatore di stoffe Anzoleto, si festeggia la fine del Carnevale: si chiacchiera, si gioca al gioco di carte \"meneghella\", si balla, si cena. Ma quando Anzoletto comunica che partir\u00e0 per la Moscovia (\"Se vol provar, se una man italiana, dessegnando sul fatto, sul gusto dei moscoviti, possa formar un misto, capace de pi\u00e0ser ale do nazion\") con madame Gatteau, anziana ricamatrice francese innamoratasi di lui, si scatena la gelosia di Domenica e monta una maretta che si placher\u00e0 solamente con le nozze dei due giovani e di Zamaria con madame Gatteau che partiranno per la Moscovia con Domenica e Anzoletto. Durante l'assenza di Zamaria, la gestione del negozio a Venezia verr\u00e0 affidata a Momolo.\nPoetica.\nDomenica, la figlia di Zamaria, rappresenta la Commedia Riformata, mentre madame Gatteau, la nuova moglie di Zamaria che aveva insidiato Anzoletto sperando di averlo tutto per s\u00e9, \u00e8 il simbolo della Com\u00e9die Italienne. All'interno dell'opera, assume una particolare valenza la discussione tra madame Gatteau e Anzoletto in merito alla lingua da adoperare: l'una (alla quale viene sovente richiesto di usare l'italiano) parla un giocoso italo-francese, l'altro il dialetto veneziano sconfinante nell'italiano."}
{"id": "1839422", "revid": "599013", "url": "https://it.wikipedia.org/wiki?curid=1839422", "title": "Neil Clement", "text": "\u00c8 figlio di Dave, noto calciatore, e fratello dell'allenatore Paul."}
{"id": "1839425", "revid": "1442080", "url": "https://it.wikipedia.org/wiki?curid=1839425", "title": "Squillidae", "text": "Squillidae \u00e8 una famiglia di crostacei, l'unica della superfamiglia Squilloidea.\nGeneri.\nLa famiglia comprende 46 generi diversi:"}
{"id": "1839426", "revid": "301422", "url": "https://it.wikipedia.org/wiki?curid=1839426", "title": "L'occhio nel cielo", "text": "L'occhio nel cielo o Occhio nel cielo (\"Eye in the Sky\") \u00e8 un romanzo di fantascienza scritto nel 1957 da Philip K. Dick.\nTrama.\nLa storia inizia il 2 ottobre 1959 a Belmont, in California. Si deve ricordare che il romanzo venne completato da Dick nel 1955, per cui il '59 era per lui nel futuro, per quanto prossimo. Jack Hamilton \u00e8 un ingegnere che lavora in un'industria missilistica impegnata nella difesa. Essendo questi gli anni della Guerra fredda, la paura di spie e infiltrati sovietici \u00e8 al massimo. Jack viene interrogato sull'attivit\u00e0 politica della moglie, che \u00e8 impegnata sul fronte dei diritti civili; sulla base di accuse formulate dal responsabile della sicurezza dell'azienda, McFeyffe, Jack viene sospeso dal lavoro.\nSubito dopo Jack, sua moglie e altre cinque persone, incluso McFeyffe, visitano il Bevatrone, un acceleratore di particelle, ma un malfunzionamento della macchina fa s\u00ec che la piattaforma panoramica sulla quale si trovano per osservare l'impianto si disintegri, e i sette cadano perdendo i sensi. Si risvegliano in un mondo diverso da quello che ricordano; un universo dove domina uno strano culto religioso, il B\u00e1bismo, e dove i peccati vengono puniti immediatamente da una divinit\u00e0 anche troppo presente.\nIn breve tempo i sette capiscono di trovarsi nel mondo immaginato da uno di loro, Arthur Sylvester, un fanatico religioso convertito al Babismo, in realt\u00e0 un ipocrita moralista. Riuscito a evadere dal mondo di Sylvester, il gruppo di personaggi si trova non nel mondo reale, ma in quello immaginato da un altro di loro, e poi in un altro, tentando disperatamente di tornare nella loro realt\u00e0. Strada facendo si scopre che McFeyffe \u00e8 in realt\u00e0 un fanatico comunista agli ordini dell'Unione Sovietica. Solo dopo questa scoperta i sette riusciranno a tornare nel loro mondo, o almeno in un mondo che sembra abbastanza normale. Jack, lasciata l'azienda aerospaziale, entrer\u00e0 in affari con Bill Laws, il giovane afroamericano che li ha guidati a visitare il Bevatrone, e costruir\u00e0 impianti hi-fi d'alta qualit\u00e0."}
{"id": "1839427", "revid": "29244", "url": "https://it.wikipedia.org/wiki?curid=1839427", "title": "Squilloidea", "text": ""}
{"id": "1839432", "revid": "599013", "url": "https://it.wikipedia.org/wiki?curid=1839432", "title": "Jonathan Greening", "text": "\u00c8 soprannominato \"Jonno\"."}
{"id": "1839434", "revid": "124415751", "url": "https://it.wikipedia.org/wiki?curid=1839434", "title": "Giochi della Giovent\u00f9", "text": "I Giochi della Giovent\u00f9 sono stati una manifestazione sportiva nazionale per studenti dagli 7 ai 17 anni, creati nel 1968 dal presidente del CONI Giulio Onesti, con l'aiuto di altri dirigenti sportivi come Mario Mazzuca, Mario Vivaldi e Bruno Fabjan.\nEssi includevano varie discipline dell'atletica leggera: velocit\u00e0, mezzofondo, salto in alto, salto in lungo, getto del peso e lancio del vortex.\nStoria.\nLa manifestazione si disput\u00f2 per la prima volta nel maggio del 1969 e fu interrotta nel 1996.\nNel 2007, dopo 11 anni d'interruzione e un anno di \"test event\", sono stati nuovamente ripristinati con lo slogan \"Tutti protagonisti, nessuno escluso\"; nel nuovo spirito pi\u00f9 partecipativo che competitivo, erano state eliminate le fasi nazionali.\nNel 2017 cal\u00f2 definitivamente il sipario sull'evento."}
{"id": "1839437", "revid": "1347902", "url": "https://it.wikipedia.org/wiki?curid=1839437", "title": "Radio Mosca", "text": ""}
{"id": "1839439", "revid": "1573940", "url": "https://it.wikipedia.org/wiki?curid=1839439", "title": "Unipeltata", "text": "Unipeltata \u00e8 un sottordine di crostacei.\nTassonomia.\nComprende le seguenti superfamiglie:"}
{"id": "1839440", "revid": "97701", "url": "https://it.wikipedia.org/wiki?curid=1839440", "title": "Cespugli rotolanti", "text": ""}
{"id": "1839442", "revid": "97701", "url": "https://it.wikipedia.org/wiki?curid=1839442", "title": "Cespuglio rotolante", "text": ""}
{"id": "1839445", "revid": "1573940", "url": "https://it.wikipedia.org/wiki?curid=1839445", "title": "Stomatopoda", "text": "Stomatopoda \u00e8 un ordine di crostacei che conta circa 200 specie di cui 7 presenti nel mar Mediterraneo, per la maggior parte molto rare. La specie pi\u00f9 comune nei mari italiani \u00e8 \"Squilla mantis\", nota col nome comune di \"canocchia\", \"spannocchia\", o \"cicala di mare\".\nDescrizione.\nQuesti crostacei hanno dimensioni piuttosto grandi e corpo allungato e schiacciato sul dorso con segmentazione molto visibile. Il secondo paio di arti toracici \u00e8 modificato in appendici raptatorie, con aspetto molto diverso a seconda delle specie e delle abitudini alimentari. Ad esempio, in \"Squilla mantis\" e nelle altre specie mediterranee che si nutrono di organismi a corpo molle, queste appendici hanno un aspetto simile alle zampe protoraciche della mantide religiosa ma disposte al contrario, con l'apertura in alto anzich\u00e9 in basso e dotate di lunghe spine. In specie che si nutrono di bivalvi o di crostacei a guscio duro, queste appendici hanno invece un aspetto pi\u00f9 massiccio e vengono usate per spaccare i tegumenti della preda, come fossero mazze.\nGli occhi degli stomatopodi sono molto sviluppati e sono posti su peduncoli che consentono loro di avere una visione binoculare. Gli occhi peduncolati delle specie appartenenti a questo ordine possono avere fino a 16 diversi tipi di fotorecettori, 12 dei quali specializzati ognuno nella percezione di un certo colore, col risultato che tali specie possiedono uno dei meccanismi di visione pi\u00f9 complessi tra quelli noti.\nAlimentazione.\nTutti gli Stomatopodi sono carnivori.\nTassonomia.\nL'ordine comprende un sottordine e sette superfamiglie:\nSono presenti numerose forme estinte, tra le quali \"Pseudosculda\" del Cretaceo del Libano.\nPesca.\nSi catturano in abbondanza con le reti a strascico e le reti da posta, il loro interesse economico \u00e8 scarso sebbene la \"Squilla mantis\" sia un ingrediente molto comune del cacciucco alla livornese e di varie zuppe di pesce."}
{"id": "1839446", "revid": "76963", "url": "https://it.wikipedia.org/wiki?curid=1839446", "title": "Judith Ridley", "text": "Biografia.\nHa recitato solamente nei film di Romero \"La notte dei morti viventi\" (1968) e \"There's Always Vanilla\" (1971). \u00c8 stata sposata con il produttore de \"La notte dei morti viventi\" Russell Streiner.\nIl suo ruolo non era previsto nella stesura originale della sceneggiatura ma per la sua fotogenia fu inserito il suo personaggio cercando di non limitarlo ad una breve presenza."}
{"id": "1839448", "revid": "2730", "url": "https://it.wikipedia.org/wiki?curid=1839448", "title": "Gonzalo Castro", "text": "Carriera.\nCresciuto nelle giovanili del medesimo club, ha giocato pi\u00f9 di dieci anni con il con cui ha collezionato oltre 200 presenze e segnato 25 gol (in campionato).\nIl 24 maggio 2015 viene acquistato dal , con cui firma un contratto quadriennale.\nIl 29 gennaio 2021 gioca la sua partita numero 400 in Bundesliga, in occasione di -.\nStatistiche.\nPresenze e reti nei club.\n\"Statistiche aggiornate al 23 gennaio 2021.\""}
{"id": "1839452", "revid": "767487", "url": "https://it.wikipedia.org/wiki?curid=1839452", "title": "Jan-Ingwer Callsen-Bracker", "text": "Caratteristiche tecniche.\n\u00c8 un difensore centrale."}
{"id": "1839461", "revid": "465169", "url": "https://it.wikipedia.org/wiki?curid=1839461", "title": "Diario clandestino", "text": "Diario Clandestino 1943-1945 \u00e8 un'opera scritta da Giovannino Guareschi, pubblicata nel dicembre 1949 (prima edizione) ed in seguito pi\u00f9 volte ristampata. \nDedicata \"Ai miei compagni che non tornarono\", l'opera \u00e8 stata pensata e scritta, tranne l'Appendice, durante la prigionia dell'autore nel campo di concentramento di Sandbostel. Molto spesso brani del diario, dal tono a tratti umoristico a tratti commovente, venivano letti direttamente dall'autore ai compagni di prigionia.\nDopo la liberazione ad opera degli inglesi, Guareschi riusc\u00ec a portare a casa i suoi \"magri quadernetti\" e a farli pubblicare da Rizzoli nel 1949. La copertina, che raffigura un malinconico soldato italiano con le fattezze dell'autore, \u00e8 stata disegnata dallo stesso Guareschi.\n\"Dovunque guardi, sullo sfondo scopri la torretta, vigile e onnipresente come l'occhio di Dio. Di quel Dio che -essi dicono- \u00e8 con loro, e che \u00e8 molto diverso dal nostro, e che ha un nome misterioso e grottesco: Gott\" (15 gennaio 1944)\nNella memorialistica degli internati militari italiani (oltre cento opere), il diario di Guareschi fu quello che ottenne pi\u00f9 successo di pubblico."}
{"id": "1839462", "revid": "404449", "url": "https://it.wikipedia.org/wiki?curid=1839462", "title": "Palazzo dell'ex Convento", "text": "Il Palazzo dell'ex convento \u00e8 un edificio situato nel centro storico di Grosseto.\nLa sua ubicazione \u00e8 tra via San Martino, piazza Manescalchi, ove si affaccia col prospetto principale, e via Saffi.\nStoria.\nIl palazzo fu costruito in epoca rinascimentale, pi\u00f9 precisamente nel corso del XV secolo, per ospitare una struttura religiosa di tipo conventuale, del quale \u00e8 ancora ignota l'antica denominazione. Il convento rimase quasi certamente in funzione fino al tardo XVI secolo, quando vi fu la dismissione anche di alcune strutture religiose.\nDescrizione.\nIl fabbricato si sviluppa a pianta irregolare, articolandosi su tre livelli. Sul prospetto principale, che si affaccia sulla piazza, si conserva al primo piano rialzato un tratto di loggiato che, originariamente, doveva estendersi lungo l'intero livello. I due ordini rimasti presentano un arco tondo ed uno ribassato; mentre lateralmente sono visibili altre arcate tonde chiuse da lavori di ristrutturazioni posticci, che hanno intonacato gran parte della struttura. Le facciate laterali che si affacciano lungo le due vie presentano una serie finestre di forma quadrangolare che si aprono lungo i livelli superiori e diversi di portali d'ingresso dalla forma rettangolare di diversa ampiezza che danno accesso a vari esercizi commerciali; i medesimi caratterizzano anche il pian terreno della facciata principale."}
{"id": "1839464", "revid": "16969432", "url": "https://it.wikipedia.org/wiki?curid=1839464", "title": "Gyaincain Norbu", "text": ""}
{"id": "1839466", "revid": "33689", "url": "https://it.wikipedia.org/wiki?curid=1839466", "title": "Cattivi Disney", "text": "Cattivi Disney (\"Disney Villains\") \u00e8 un franchise della Disney, basato sui personaggi immaginari animati apparsi nei cortometraggi e film d'animazione nei ruoli di antagonisti.\nLista ufficiale.\nQuesta \u00e8 la lista di personaggi che sono catalogati come Cattivi \"ufficiali\" nelle produzioni e nel merchandising Disney:\nAltri media.\nSpeciali televisivi.\nI personaggi del franchise sono apparsi in alcuni special televisivi.\n\"Topolino e i Cattivi Disney\".\nI Cattivi Disney sono i protagonisti di \"Topolino e i Cattivi Disney\", spin-off della serie televisiva \"House of Mouse - Il Topoclub\". Ambientato durante un party di Halloween, racconta di come Jafar, Crudelia De Mon, Capitan Uncino, Ursula e Ade riescono a prendere possesso dell'House of Mouse, intrappolando gli eroi nella cucina e cacciando Topolino e gli altri nella strada fuori dal locale. Alla fine del cartone la situazione torna alla normalit\u00e0, con i Cattivi che si arrendono dopo che Jafar viene intrappolato dentro la lampada.\n\"La rivincita dei Cattivi\".\n\"La rivincita dei Cattivi\" \u00e8 un videogioco che racconta di come Grimilde, Capitan Uncino, la Regina di Cuori e il direttore del circo di \"Dumbo\" cambiano la storia del film originale per far finire la storia come vogliono loro, senza \"e vissero felici e contenti\"."}
{"id": "1839468", "revid": "6923", "url": "https://it.wikipedia.org/wiki?curid=1839468", "title": "Peugeot Partner/Ranch", "text": ""}
{"id": "1839476", "revid": "1442080", "url": "https://it.wikipedia.org/wiki?curid=1839476", "title": "Steven Pressfield", "text": "Ha prestato servizio nel Corpo dei Marines statunitense, e successivamente si \u00e8 laureato all'Universit\u00e0 Duke.\nCarriera.\nHa scritto diversi romanzi storici tutti ambientati nella Grecia classica. Per migliorare la lettura e far immergere i lettori nei tempi antichi, scrive i suoi romanzi dal punto di vista dei personaggi coinvolti. Il suo romanzo \"Le porte di fuoco\" (\"Gate of Fires\") viene usato come testo all'United States Military Academy e alla Virginia Military Institute, e secondo il \"Los Angeles Times\" ha raggiunto lo status di culto tra i marines.\nFa eccezione il romanzo \"La leggenda di Bagger Vance\", ambientato nel mondo del gioco del golf e dal quale \u00e8 stato ricavato l'omonimo film diretto da Robert Redford per la 20th Century Fox."}
{"id": "1839483", "revid": "647919", "url": "https://it.wikipedia.org/wiki?curid=1839483", "title": "Mohammed V (Marocco)", "text": ""}
{"id": "1839484", "revid": "404449", "url": "https://it.wikipedia.org/wiki?curid=1839484", "title": "Ex palazzo della Banca d'Italia", "text": "L'ex palazzo della Banca d'Italia \u00e8 un edificio situato nel centro storico di Grosseto, tra il lato meridionale di piazza Socci e la sponda occidentale di corso Carducci.\nStoria.\nIl luogo dove sorge il palazzo era occupato alla fine del XVIII secolo da due stretti edifici adiacenti, affacciati sul corso principale, come dimostrato dal catasto leopoldino. Nel corso del XIX secolo qui aveva sede l'albergo \"Stella d'Italia\", fondato dalla vedova Palandri e poi propriet\u00e0 di Oreste Civinini, di cui fa menzione anche George Dennis durante il suo secondo viaggio in Etruria che lo ricorda con queste parole: \u00abla Stella d'Italia, i cui pregi non posso esprimere meglio che col dire che \u00e8 una delle migliori tra Pisa e Roma; il padrone, il signor Civinini, \u00e8 il successore della vedova Palandri, un tempo conosciuta in lungo e in largo per tutta la Maremma, non solo per l'eccellenza dell'alloggio, ma per il vanto di aver vissuto da ragazza, da moglie e da vedova per pi\u00f9 di sessant'anni a Grosseto, d'estate come d'inverno, sempre in buona salute: un monumento vivente alle capacit\u00e0 di adattamento della costituzione umana e delle sue possibilit\u00e0 di resistere alle pi\u00f9 nocive influenze della Natura\u00bb.\nVerso la fine del secolo l'albergo fu trasferito in un nuovo edificio costruito nel 1890 in via Garibaldi, e la vecchia sede della Stella d'Italia venne venduta nel 1896 alla Banca d'Italia, che inizi\u00f2 una serie di ristrutturazioni e ampliamenti, contestualmente al rifacimento di piazza Socci da parte di Giuseppe Luciani e l'opera di riqualificazione del corso, per ospitarvi la sede provinciale dell'ente bancario nazionale.\nAl palazzo venne conferito un nuovo aspetto in seguito a un'opera di ristrutturazione avvenuta nel 1925, inserendosi in quel gusto eclettico-modernista, con tendenza al liberty, che in quegli anni non solo a Grosseto era andato a modificare l'immagine di numerosi edifici storici. Un progetto vicino al barocchetto di Marcello Piacentini, progettista di numerose sedi per conto della Banca d'Italia, non sar\u00e0 pienamente realizzato; \u00e8 probabile che tale progetto sia stato \"semplificato\" nelle forme dall'intervento di professionisti locali, fenomeno comune nella storia dell'architettura grossetana.\nIl palazzo \u00e8 stato sede della banca fino al 1977, quando questa \u00e8 stata trasferita in un nuovo e pi\u00f9 funzionale edificio poco fuori dalle mura cittadine, in viale Matteotti. Da allora l'edificio ospita vari uffici e studi professionali.\nDescrizione.\nIl palazzo si sviluppa a pianta poligonale, articolandosi su quattro livelli. Il portale d'ingresso principale, che si apre al centro della facciata che guarda sulla piazza, culmina in alto con un arco tondo. Il pian terreno si caratterizza per pareti esterne rivestite in bugnato, che lascia spazio all'intonaco dei livelli superiori al di sopra della prima cordonatura che divide il piano terra dal primo piano. Le finestre presentano forma quadrata al pian terreno, mentre assumono forma rettangolare ai livelli superiori, ove culminano con architrave che, al primo livello, incorpora un caratteristico ornamento in stile liberty con motivo a conchiglia centrale, che ben si integra nel pi\u00f9 diffuso \"revival\" neoclassico che caratterizza, nell'insieme, l'intero edificio.\nSu via Fulceri Paolucci de' Calboli si affaccia un cortile annesso al palazzo."}
{"id": "1839491", "revid": "713714", "url": "https://it.wikipedia.org/wiki?curid=1839491", "title": "Monte Poro", "text": "Il Monte Poro \u00e8 una montagna della Calabria che si eleva sul versante tirrenico tra l'Angitola, il Mesima e le Serre. La sua cima \u00e8 posta nel territorio comunale di Joppolo (VV).\nStoria e geografia.\nLo differenziano dagli altri massicci Calabresi: il clima mite, la variegata vegetazione e la densa popolazione distribuita in piccoli paesi. La sua modesta altitudine, di soli 710 s.l.m., permette l'antropizzazione anche nella zona pi\u00f9 alta.\n\u00c8 inoltre un importante centro di trasmissione dei segnali radio-televisivi vista la sua posizione che abbraccia tutta la costa tirrenica da Cetraro a nord sino Scilla a sud e le piane di Lamezia Terme a nord est e Gioia Tauro a sud est.\n\u00c8 uno dei luoghi in cui, insieme alla Locride si suonava la Lira calabrese, che dopo essere quasi caduta in disuso negli anni cinquanta del XX secolo \u00e8 tornata a riprendersi e a diffondersi anche nel resto della Calabria.\nComuni.\nL'altopiano del Monte Poro si estende fra i seguenti comuni:"}
{"id": "1839492", "revid": "287204", "url": "https://it.wikipedia.org/wiki?curid=1839492", "title": "Membri della Lok Sabha della I legislatura", "text": "Elenco dei membri della I Lok Sabha ordinati per stato o territorio. La I Lok Sabha fu in vigore dal 17 aprile 1952 al 4 aprile 1957. La grafia dei nomi dei deputati eletti \u00e8 quella presente nel rapporto statistico della commissione elettorale dell'India; per i deputati nominati la grafia \u00e8 quella riportata dalla nuova versione del sito della Lok Sabha. Le abbreviazioni SC e ST messe fra parentesi indicano seggi riservati rispettivamente alle caste inferiori (\"Scheduled Castes\") e alle popolazioni tribali (\"Scheduled Tribes\")."}
{"id": "1839495", "revid": "599013", "url": "https://it.wikipedia.org/wiki?curid=1839495", "title": "Dco", "text": ""}
{"id": "1839500", "revid": "767487", "url": "https://it.wikipedia.org/wiki?curid=1839500", "title": "Segisaurus", "text": "Il Segisaurus (che significa \"Lucertola di Segi\") \u00e8 un genere di dinosauro teropode appartenente alla famiglia dei celofisidi; raggiunge quasi il metro di lunghezza. L'unico campione noto, risalente agli albori dell'era giurassica, fu scoperto nel 1933 nel \"Tsegi Canyon\", Arizona; \"Segisaurus\" al momento l'unica specie di dinosauro ritrovato in quell'area. Fu descritto pi\u00f9 tardi, nel 1936, dal paleontologo Charles Lewis Camp. Lo scheletro fossile appare frammentario, con solo porzioni di arti, vertebre, ma nessun materiale cranico. Questa specie \u00e8 stato per un certo tempo attribuita ad un animale simile con il quale probabilmente conviveva, il \"Coelophysis\". La distinzione principale \u00e8 che le ossa del segisauro sono piuttosto solide, mentre quelle del \"Coelophysis\" appaiono cave. Per un periodo gli scienziati considerarono il segisauro un non terropode. Pi\u00f9 tardi, alcune investigazioni rilevarono nei resti del campione, nel 2005, che il segisauro era pi\u00f9 imparentato al Procompsognathus.\nDescrizione.\nIl segisauro visse, approssimativamente, tra i 206 e i 200 milioni di anni fa, nel periodo Giurassico. Aveva pressappoco la taglia di un'oca ed era bipede. Come gi\u00e0 detto, raggiungeva la lunghezza di 1 metro, ma probabilmente altri esemplari della stessa specie potevano arrivare anche a 1,5\u00a0m; l'altezza poteva essere pari a mezzo metro ed il peso sui 4-7\u00a0kg. Era agile e si nutriva di insetti; per\u00f2, probabilmente, era anche un animale spazzino, cio\u00e8 si poteva anche cibare di carcasse. La struttura del corpo \u00e8 simile a quella di un uccello, con un collo allungato e flessibile. Le gambe potenti avevano la stessa lunghezza del corpo, coda lunga ed avambracci lunghi. L'osso del collo \u00e8 quasi uguale a quello degli uccelli.\nStoria della scoperta.\nLa prima scoperta del segisauro avvenne da parte di Max Littlesalt, un indiano Navajo che allevava il suo bestiame presso lo Tsegi Canyon. Littlesalt indic\u00f2 i fossili agli archeologisti recatisi sul posto. Il fossile dovette aspettare tre anni prima di essere descritto analiticamente da Charles Lewis Camp e quando fu presentato, fu soggetto a numerosi commenti soprattutto per le clavicole e le strutture delle ossa solide. Secondo le recenti scoperte, il segisauro \u00e8 una specie attraverso la quale si pu\u00f2 capire l'evoluzione dei dinosauri teropodi.\nCamp lo compar\u00f2 a quello di una gallina seduta e molto probabilmente questo piccolo dinosauro usava questa posizione per proteggere la propria prole in determinati momenti. Per quanto riguarda il fossile, si sono anche fatti dei quesiti su come poteva essere morto l'animale; alcuni studiosi, infatti, ritengono che la sua morte sia dovuta a una tempesta di sabbia che lo avrebbe sommerso ed ucciso, ma, ovviamente, questa \u00e8 ancora e solamente un'ipotesi."}
{"id": "1839503", "revid": "339392", "url": "https://it.wikipedia.org/wiki?curid=1839503", "title": "Cassandro I di Macedonia", "text": ""}
{"id": "1839513", "revid": "2075278", "url": "https://it.wikipedia.org/wiki?curid=1839513", "title": "Studio di animazione", "text": "Uno studio di animazione \u00e8 uno studio cinematografico dove vengono create le animazioni.\nFilm degli studi di animazione.\nGli studi di animazione possono avvalersi di tre tecniche d'animazione: tradizionale, animazione al computer e stop motion. Inoltre si possono realizzare i cosiddetti film a tecnica mista: live action (con personaggi in carne ed ossa) e animazione.\nFilm in tecnica tradizionale.\nEsempi di film d'animazione tradizionali e relativo studio di animazione:\nFilm live action e cartoni.\nEsempi di film in tecnica mista e relativo studio di animazione:\nFilm in animazione al computer.\nEsempi di film di animazione al computer e relativo studio di animazione:\nFilm in stop motion.\nEsempi di film in passo uno e relativo studio di animazione:"}
{"id": "1839514", "revid": "124123", "url": "https://it.wikipedia.org/wiki?curid=1839514", "title": "Alessandro V di Macedonia", "text": "Biografia.\nAlessandro govern\u00f2 la Macedonia insieme a suo fratello Antipatro dal 297 al 294 a.C.\nQuando Antipatro uccise la madre e lo estromise dal potere, egli chiese aiuto a Pirro e Demetrio Poliorcete per risalire sul trono. Promise agli alleati un territorio costiero in Macedonia e le province di Ambracia, Acarnania, e Amfilochia.\nDemetrio, secondo Plutarco, arriv\u00f2 in aiuto dopo che Pirro si fu ritirato e quando le discordanze tra Alessandro e Antipatro erano gi\u00e0 state risolte: Demetrio era quindi un alleato poco gradito e si dice che Alessandro, pur trattandolo con tutti i riguardi, avesse organizzato un piano per ucciderlo durante un banchetto, ma l'alleato lo scopr\u00ec e il giorno successivo part\u00ec, accompagnato da Alessandro fino in Tessaglia. Qui, a Larissa, cen\u00f2 con Demetrio senza portare le guardie del corpo e venne assassinato insieme ai suoi amici, uno dei quali, si dice, esclam\u00f2 che Demetrio era con loro fino al giorno prima."}
{"id": "1839515", "revid": "118280669", "url": "https://it.wikipedia.org/wiki?curid=1839515", "title": "Amilcare De Ambris", "text": "Biografia.\nAmilcare De Ambris, fratello di dieci anni pi\u00f9 giovane di Alceste De Ambris, fu un suo vero seguace ideologico, dato che quando Alceste sfugge all'ennesima cattura e si rifugia a Lugano, rimarr\u00e0 a Parma incaricato di ricostruire le leghe contadine. Amilcare partecipa in rappresentanza del fratello Alceste, esule in Francia al Congresso Costitutivo dell'Unione Sindacale Italiana (U.S.I.) a Modena il 23-24-25 novembre 1912.\nAmilcare De Ambris \u00e8 il rappresentante della Camera del Lavoro di Mirandola: insieme ai suoi partidari sosteneva la necessit\u00e0 della creazione di un nuovo organismo nazionale che rappresentasse tutte le organizzazioni operaie di tendenza sindacalista rivoluzionaria. Anche Amilcare De Ambris, scrisse sul giornale \"L'Internazionale\", organo della Camera del Lavoro \"sindacalista rivoluzionaria\" di Parma, poi pubblicato anche a Milano e Bologna; giornale cui collabor\u00f2 anche il fratello Alceste, e il futuro esponente fascista Michele Bianchi.\nCome il fratello, si avvicin\u00f2 al fascismo sansepolcrista della prima ora, da cui se ne distacc\u00f2, poco dopo. Partecip\u00f2 con il fratello, alla formazione \"Arditi del Popolo\" un'organizzazione antifascista nata nell'estate del 1921 da una scissione della sezione romana degli Arditi d'Italia, per iniziativa di un gruppo di iscritti anarchici, con l'obiettivo quello di opporsi alla violenza delle Camicie Nere. Negli anni di regime comunque, mentre suo fratello Alceste ormai fortemente votato all'antifascismo si ripara in Francia dopo aver rifiutato di collaborare al governo fascista; Amilcare invece sempre pi\u00f9 vicino alla pratica mussoliniana, aderisce definitivamente al fascismo, collaborando attivamente alla politica economico-sociale e sindacale del regime, come segretario generale del sindacato metalmeccanico.\nNel 1928 spos\u00f2 Maria Corridoni, sorella del famoso sindacalista rivoluzionario Filippo. Fu membro di diritto alla Camera dei fasci e delle corporazioni."}
{"id": "1839517", "revid": "287204", "url": "https://it.wikipedia.org/wiki?curid=1839517", "title": "Vicini", "text": ""}
{"id": "1839520", "revid": "729019", "url": "https://it.wikipedia.org/wiki?curid=1839520", "title": "Contesa del monte Negrino", "text": "La contesa del monte Negrino fu una serie di azioni bellicose combattute tra la comunit\u00e0 della Val di Scalve e la comunit\u00e0 di Borno tra il VII ed il XVII secolo per il possesso del monte Negrino, nella media Val di Scalve.\nCause.\nSecondo lo studioso Giacomo Goldaniga le cause dello scontro furono:\nStoria.\nL'inizio della controversia risale all'epoca barbarica successiva alla caduta dell'impero romano. Il vuoto di potere creatosi e la successiva ascesa di potentati locali crearono le basi per lo scoppio della contesa.\nGi\u00e0 il 13 novembre 1018 24 \"Boni homines\" (vicini) della Val di Scalve fecero promessa al vescovo di Brescia Landolfo, a quello di Bergamo Alcherio, al conte del sacro palazzo di Bergamo Lanfranco e agli abitanti di Borno che non avrebbero accampato pretese sul monte Negrino. La stessa vad\u00eca si ripropose nel 1091.\nNegli anni successivi gli scalvini strapparono tutti i termini del confine e li ripiantarono a loro piacimento, poi assaltarono e uccisero due malgari di Borno rapinando nove buoi e numerose funi.\nI contrasti continuarono nel tempo, noto il tentativo di pacificazione del 1411 da parte di San Bernardino da Siena, che si trovava a Clusone .\nNel 1516 l'imperatore Massimiliano di transito in Valle Camonica concesse ai bornesi di saccheggiare ed incendiare la valle di Scalve. L'imperatore invi\u00f2 il conte Lodrone a Castione con un piccolo esercito, ma gli scalvini si salvarono pagando un tributo di 500 ducati. I bornesi per\u00f2 assalirono con 600 armati gli abitati di Azzone, Dosso, Pradella e Serta, uccidendo numerose persone. A loro volta gli scalvini in numero di 300 si recarono su Negrino e fecero strage di malgari, cavando loro gli occhi, la lingua, i denti e gli intestini (\"coradele\") portandoseli via come trofeo.\nNel 1517 essendo la zona divenuta di possesso della Serenissima, venne ordinato a Mastro Beranado di Napoli di costruire un modello plastico in miniatura del monte e portarlo a Venezia di modo che i giudici potessero deliberare sui confini.\nNel mese d'agosto del 1517 il figlio di ser Tonolo del Pelato di Azzone mentre ritornava dalla Val Sabbia fu catturato ed arso sulla piazza di Borno; nello stesso anno vennero assaliti cinque garzoni della val di Scalve, di cui due furono uccisi.\nNel maggio del 1518 i bornesi scorticarono vivo Giovanni Belingieri di Scalve e lo bruciarono in una carbonaia a causa di una mula che aveva sconfinato nel pascolo. Sempre nello stesso anno gli abitanti di Borno uccisero due membri della nobile famiglia Capitanei: a questo fatto segu\u00ec la ritorsione di Gelmino Capitanei che, radunato un numero di gente armata, scese fino a Piamborno, dove abitava il principale assassino degli scalvini, lo ammazz\u00f2 e strappatogli il cuore lo port\u00f2 come trofeo a Vilminore.\nIl 15 aprile 1524 il giureconsulto veneto conferm\u00f2 il possesso del monte Negrino agli abitanti di Scalve: essi dovevano versare una somma di compenso ai bornesi. Sul Negrino avvenne quindi la presa di possesso del terreno con una cerimonia che vide la consegna simbolica del terreno dalle mani degli uomini di Borno agli scalvini.\nI bornesi non accettarono la sconfitta giudiziaria ed iniziarono una sanguinosa rappresaglia. In una querela del 1530 si legge di numerosi assalti e violenze contro gli scalvini di transito per il territorio di Borno. Nel 1538 le due comunit\u00e0 chiusero le frontiere tra le valli e bande armate sorvegliarono i passi impedendo il passaggio a chiunque. Il 1\u00ba agosto 1539 venne emessa una bolla con la quale si intim\u00f2 di riaprire i passi pena ingenti sanzioni. Cos\u00ec venne fatto.\nIl 2 luglio 1634 vi fu il miracolo dell'apparizione della Madonna a Colere in una localit\u00e0 di confine tra i due abitati. Vennero riportati dei miracoli che incentivarono le popolazioni delle due comunit\u00e0 a recarsi in pellegrinaggio in questo posto. Questa situazione port\u00f2 al miglioramento delle relazioni tra le due comunit\u00e0 che port\u00f2 nel 1682 a siglare un \"compromesso\".\nEsso venne deliberato dalle vicinie di Borno (58 s\u00ec e 2 no) e di Scalve (s\u00ec unanime) e siglato dalla comunit\u00e0 di Valle Camonica e di Scalve. Esso comport\u00f2 la cessione dei privilegi bornesi sul Negrino e la sistemazione di un confine lungo il limite orografico della Corna di san Fermo."}
{"id": "1839521", "revid": "1573940", "url": "https://it.wikipedia.org/wiki?curid=1839521", "title": "Chiesa di San Giorgio (Grosseto)", "text": "La chiesa di San Giorgio era un edificio religioso che si trovava nel centro storico di Grosseto.\nSan Giorgio \u00e8 il pi\u00f9 antico edificio grossetano ricordato dalle fonti storiche, in quanto citato nel documento dell'803 che costituisce anche la prima menzione della citt\u00e0 di Grosseto.\nStoria.\nLe origini della chiesa risalgono alla fine dell'VIII secolo e l'edificio risulta menzionato nell'anno 803, quando fu concessa dal vescovo di Lucca Jacopo a Ildebrando Aldobrandeschi una chiesa intitolata a San Giorgio \u00abque est in loco Grossito\u00bb, con l'obbligo di rendere alla stessa chiesa dodici denari di olio \u00abad luminaria\u00bb. Tale importantissimo documento non solo ricorda per la prima volta la citt\u00e0 di Grosseto in una fonte storica \u2013 indicata con un generico \u00ablocus\u00bb \u2013 ma permette anche di risalire alle dinamiche di potere esistenti in Maremma tra l'et\u00e0 longobarda e quella carolingia. Tra l'VIII e il IX secolo, in seguito alla conquista longobarda della \"Maritima\", i vescovi lucchesi possedevano vari beni e terre nella diocesi di Roselle, tra cui il nucleo abitato costituito dalla chiesa di San Giorgio \u00abin loco Grossito\u00bb che faceva parte della \"curtis de Roselle\", in posizione privilegiata nei pressi di un'antica via di comunicazione romana, vicino al fiume Ombrone e sulle sponde meridionali dell'allora lago Prile; la cessione di alcune terre e propriet\u00e0 a un membro degli Aldobrandeschi sembra ricondursi quindi a quegli equilibri di potere che videro una prima affermazione del dominio aldobrandesco su questo intero territorio. Questo stesso nucleo \u00e8 verosimilmente quello che ha visto la nascita del centro castellano di Grosseto, con la rocca fortificata che gi\u00e0 permise nel 973 di definire Grosseto non pi\u00f9 \u00ablocus\u00bb, ma \u00abcurtis cum castrum\u00bb. La chiesa di San Giorgio \u00e8 poi citata nella bolla di papa Clemente III, datata 12 aprile 1188, in cui vengono confermati al vescovo Gualfredo i possedimenti della diocesi di Grosseto e i diritti di decima e delle oblazioni.\nNon \u00e8 possibile stabilire con certezza n\u00e9 la localizzazione esatta della chiesa, n\u00e9 il periodo nel quale questa venne sconsacrata e abbandonata. Sappiamo che nel corso dei secoli XI e XII erano sorti a Grosseto altri edifici religiosi che avevano acquisito importanza, primo fra tutti la chiesa di Santa Maria, che era assurta a dignit\u00e0 pievana e che avrebbe poi costituito il nucleo centrale della cattedrale di Grosseto. Verosimilmente, nel XIII secolo, la posizione della chiesa di San Giorgio doveva trovarsi all'estremit\u00e0 meridionale del centro storico e si trovava sullo stesso asse alla cui estremit\u00e0 opposta settentrionale sorgeva la chiesa di San Pietro; inoltre, la distanza tra queste due chiese lungo la direttrice nord-sud era identica a quella che intercorreva tra la chiesa di San Michele e la chiesa di Santa Lucia lungo l'asse ovest-est. Questa identificazione dell'area della chiesa di San Giorgio con il settore meridionale della citt\u00e0 \u00e8 collegata al fatto che dalla fine del XIII secolo questa porzione cittadina sar\u00e0 sempre rammentata come \"Terzo di San Giorgio\". La fine del secolo aveva visto infatti la divisione di Grosseto in tre circoscrizioni amministrative, dette terzieri \u2013 Terzo di San Pietro a nord, Terzo di Citt\u00e0 al centro, Terzo di San Giorgio a sud \u2013 e la prima menzione del Terzo di San Giorgio \u00e8 dell'11 agosto 1291. Una carta del 31 gennaio 1305 attesta che a questo terziere appartenne anche parte della parrocchia di San Michele. Il fatto che la chiesa originariamente sorgesse nei pressi dell'antica rocca fortificata, che ancora nel 1245 venisse documentata come \u00abvicinato Castellare\u00bb, e che nel 1353 fosse menzionata una cantina posta nel Terzo di San Giorgio \u00abin loco dicto la cella dellisola sive castellare\u00bb, ha permesso anche l'identificazione della zona sud come sede della perduta rocca aldobrandesca, anche se non \u00e8 possibile rintracciarne l'esatta localizzazione. Da notare anche la menzione di un luogo detto \"la cella\": \u00e8 curioso in quanto con tale termine in epoca medievale si indicava sia un luogo di culto, sia una cantina o rivendita di vino.\nIn un registro di beni appartenenti all'Ospedale di Santa Maria della Scala a Grosseto datato 1407, si legge in una nota riguardanti le propriet\u00e0 di Lodovico Nacci che \u00abl'Ostaria di S. Giorgio posta vicino alla Porta paga di pigione scudi ottanta\u00bb. Tale documento testimonia l'esistenza di un'osteria nel Terzo di San Giorgio, situata nelle vicinanze della porta, quasi sicuramente Porta Vecchia, allora \"Porta Cittadina\". \u00c8 ipotizzabile il fatto che la chiesa avesse finito per conferire la denominazione ad una vicina osteria situata nelle adiacenze del principale accesso della citt\u00e0; ma \u00e8 altres\u00ec da tenere in considerazione l'ipotesi che l'edificio stesso dell'osteria avrebbe potuto coincidere con quello della chiesa, ex luogo di culto di riferimento dell'area della rocca, inutilizzato dopo l'istituzione di nuove chiese parrocchiali in citt\u00e0 e progressivamente smantellato insieme alle fortificazioni aldobrandesche: dopotutto, sappiamo che nel corso del XIV secolo la conformazione di Grosseto vari\u00f2 considerevolmente in seguito alla definitiva sottomissione da parte della Repubblica di Siena. Una disposizione per l'ordine pubblico della Repubblica senese del 12 ottobre 1453 ordinava di legare le bestie brade che fossero trovate in citt\u00e0 ad una colonna posizionata presumibilmente sul lato meridionale della piazza del Comune, all'imboccatura dell'attuale via Ricasoli, che era chiamata proprio \"colonna di San Giorgio\".\nLa suddivisione in terzieri della citt\u00e0 e quindi la presenza di un Terzo di San Giorgio \u00e8 documentata almeno fino al XVIII secolo: risalgono agli anni intorno al 1590 i provvedimenti sanitari affidati dal granduca Ferdinando I de' Medici al magistrato dell'Ufficio dei fossi, con l'affissione all'ingresso di ogni terziere di una lastra in marmo recante i turni di pulizia delle strade. Nei due secoli successivi, fino alla dissoluzione delle suddivisioni circoscrizionali, la ripartizione non era pi\u00f9 in terzieri, ma in tre generiche \"contrade\". In un testamento del 10 maggio 1625 si legge di una casa posta \u00abdirimpetto all'osteria di San Giorgio\u00bb che nel 1634 fu pretesa dai monaci del monastero di San Francesco e indicata come \u00abposta in via del Ghetto Contrada di S. Giorgio\u00bb; la via del Ghetto \u00e8 identificabile con l'attuale strada Ricasoli."}
{"id": "1839531", "revid": "121349417", "url": "https://it.wikipedia.org/wiki?curid=1839531", "title": "Luigi De Sanctis", "text": " Una delle maggiori personalit\u00e0 del protestantesimo italiano nel XIX secolo, teologo e controversista, originariamente sacerdote cattolico, abbraccia il protestantesimo dopo che la pubblicazione delle sue idee politicamente liberali gli rendono ostile il Sant'Uffizio. I suoi scritti anticattolici hanno avuto una vasta diffusione, anche clandestina, in Italia. Sebbene non fosse un pensatore teologico o religioso originale, il suo sforzo di diffondere le idee evangeliche durante il Risorgimento gli conferisce un ruolo di primo piano per la diffusione del protestantesimo in Italia.\nBiografia.\nLuigi Desanctis (il cognome \u00e8 Desanctis, unito, come risulta, oltre che dai suoi libri e dalle diverse biografie, dalla sua \"fede di nascita\") era figlio di Biagio Desanctis e di Camilla Forzi, primogenito dei ventiquattro figli che suo padre avrebbe avuto dalle sue quattro mogli successive.\nDivent\u00f2 sacerdote cattolico nel 1831, membro dell'ordine dei Chierici Regolari Ministri degli Infermi o \"Camilliani\". Per un certo periodo fu parroco della chiesa di Santa Maria Maddalena in Roma. Nel 1835 durante l'epidemia di colera fu attivo a Genova come cappellano fra i malati.\nConsegu\u00ec il grado di \"censore emerito\" nell'Accademia Teologica dell'Universit\u00e0 romana e fu membro di varie accademie. Il 9 giugno 1837 fu nominato qualificatore del Sant'Uffizio (Inquisizione) di Roma, funzione che svolge per dieci anni. Il cardinale Ludovico Micara, decano del Sacro Collegio, lo scelse come uno degli esaminatori prosinodali del clero della sede suburbicaria di Frascati.\nDal 1838 al 1842 fu docente di teologia all'Universit\u00e0 della Sapienza, dove nel 1836 fu promosso dottore in teologia. In seguito ad un processo inquisitoriale al quale assistette, svilupp\u00f2 egli stesso idee politicamente liberali e critiche verso le istituzioni cattoliche. Rendendo note queste sue posizioni, venne sospeso dalle sue funzioni e inviato presso la casa di convalescenza ed esercizi spirituali Sant'Eusebio di Roma e incoraggiato a rivedere le sue idee. Le sue persuasioni non-ortodosse, per\u00f2, si intensificarono e l'11 settembre 1847 fugg\u00ec da Roma e si rec\u00f2 ad Ancona e da l\u00ec si imbarc\u00f2 per l'isola di Malta che, a quel tempo accoglieva e proteggeva sacerdoti critici e perseguitati per motivi di coscienza.\nLasciando definitivamente il sacerdozio, nel 1849 si spos\u00f2. A Malta lavor\u00f2 presso la rivista protestante \"L'Indicatore\" e fond\u00f2 la rivista anticattolica \"Il Cattolico cristiano\". Pubblic\u00f2 diverse opere polemiche di grande diffusione, contestando la legittimit\u00e0 della pratica cattolica della confessione.\nDopo un soggiorno a Ginevra nel 1850, Desanctis a Torino prese contatto con la Chiesa valdese e il 31 agosto 1853 venne consacrato a Torre Pellice pastore evangelico.\nNon molto tempo dopo si distanzi\u00f2 anche dalla Chiesa valdese e nel 1854 fond\u00f2 con Bonaventura Mazzarella la Chiesa cristiana evangelica.\nAbbandon\u00f2 questa iniziativa nel 1863 e dal 1864 fu chiamato ad insegnare teologia e polemica alla Facolt\u00e0 valdese di teologia di Firenze.\nNella rivista anglicana \"The record\" di Londra pubblic\u00f2 dal 1850 al 1852 le anonime \"Lettere di un prete cattolico convertito gi\u00e0 membro dell'Inquisizione\" (\"Letters. From a converted Romish Priest [\u2026] formerly Member of the Inquisition\"), che compariranno poi in forma di libro. Queste lettere contengono una vasta documentazione (difficile da verificare) sullo stato della Roma papalina del 1848 e possono essere considerate la sua opera principale.\nDesanctis si distinse fra le figure pi\u00f9 importanti di ex sacerdoti cattolici che durante il risorgimento aderitono al Protestantesimo.\nLuigi Desanctis \u00e8 sepolto al Cimitero degli inglesi di Firenze.\nNel 1871 la sua biblioteca fu acquistata dal reverendo Robert Walter Stewart e donata alla facolt\u00e0 di teologia di Palazzo Ricasoli-Salviati, a Firenze."}
{"id": "1839534", "revid": "2220313", "url": "https://it.wikipedia.org/wiki?curid=1839534", "title": "Rat-Man - Il segreto del supereroe", "text": "Rat-Man - Il segreto del supereroe \u00e8 un film d'animazione diretto da Mario Montigiani e realizzato da Stranemani nel 2005-2006, distribuito in DVD nel 2007 dalla Panini Video.\nHa come protagonista Rat-Man, il supereroe parodistico dei fumetti creato da Leo Ortolani.\nTrama.\nLa Fraudolent, multinazionale senza scrupoli della Citt\u00e0 Senza Nome nella serie animata, crea una linea chiamata \"blu\" che i cittadini possono chiamare se si trovano in difficolt\u00e0; a causa della presenza di Rat-Man, per\u00f2, questa linea non viene mai chiamata. Il direttore, vecchio collaboratore e amico di Doc, decide quindi di clonare Rat-Man per avere un esercito di supereroi con cui diventare ricco e, dopo aver clonato Rat-Man, ucciderlo per evitare problemi.\nStruttura.\nIl film \u00e8 composto da 5 episodi della serie televisiva \"Rat-Man\", gli unici della serie non autoconclusivi, che fin dall'inizio della produzione volevano formare un lungometraggio coeso e che di conseguenza non sarebbero mai stati messi in onda insieme agli altri episodi.\nTali episodi sono stati poi trasmessi da \"Rai Gulp\" nell'agosto 2009.\nColonna sonora.\nLa colonna sonora \u00e8 stata composta da Michele Bettali, Stefano Carrara e Fabrizio Castania (MSF), mentre la sigla di testa e coda \u00e8 stata scritta da Michele Bettali e Stefano Carrara.\nDistribuzione.\nIl film \u00e8 stato proiettato in anteprima il 16 marzo 2007 al cinema Lumi\u00e8re di Bologna in occasione del festival internazionale di fumetto \"BilBOlbul\".\nSuccessivamente \u00e8 stato distribuito in DVD dall'11 dicembre 2007 dalla Panini Comics nella sezione Panini Video, con allegata la locandina/poster da parete del film stesso.\nRiferimenti.\nNel film si possono notare i consueti camei di Andrea Plazzi e anche uno di Leo Ortolani nei panni del geologo Dott. Leonardis.\nDurante i titoli di testa, nella Rat-Caverna si possono vedere il Guardiano e una foto di gruppo della Seconda Squadra Segreta.\nLa trama del film ha delle analogie con la storia del fumetto \"La minaccia verde!\" (\"Rat-Man\" n. 2), nella quale il dottor Denam voleva trasformare Rat-Man in un vegetoide, e con la cosiddetta \"Trilogia del Clone\" in cui il supereroe veniva clonato. Inoltre Kraag, il mostro del sottosuolo, era apparso nella storia \"L'ombra su di me\" (Rat-Man n.49).\nIl presidente della Fraudolent inoltre \u00e8 una parodia dell'imperatore Palpatine di \"Guerre stellari\": riprendnedo sia il suo modo di vestire, oltre che altre e varie citazioni dal film \"Il ritorno dello Jedi\"."}
{"id": "1839535", "revid": "438678", "url": "https://it.wikipedia.org/wiki?curid=1839535", "title": "Bueriis", "text": "Bueriis (\"Bueriis\" in friulano) \u00e8 una localit\u00e0 friulana a circa 18 chilometri a nord di Udine. Bueriis, insieme a Billerio, costituisce il comune di Magnano in Riviera.\nLa popolazione di Bueriis \u00e8 di circa 500 abitanti.\nBueriis \u00e8 famoso in Friuli in quanto \u00e8 il centro friulano del porfido con diverse ditte che si occupano di tale attivit\u00e0. \u00c8 inoltre famoso per la \"fieste dai croz\" ovvero \"festa delle rane\", una sagra che si svolge nella parte finale di giugno ed iniziale di luglio."}
{"id": "1839537", "revid": "38120", "url": "https://it.wikipedia.org/wiki?curid=1839537", "title": "Rat-Man e il segreto del supereroe", "text": ""}
{"id": "1839538", "revid": "2166030", "url": "https://it.wikipedia.org/wiki?curid=1839538", "title": "Agnese di Borgogna", "text": "Origine.\nSecondo il monaco cluniacense e cronista medievale, Rodolfo il Glabro, era figlia del conte di Borgogna e duca di Borgogna Ottone I Guglielmo di Borgogna (962\u20131026) e della contessa di M\u00e2con, Ermentrude di Roucy (ca. 950\u2013 ca. 1003), figlia di Ragenoldo Conte de Roucy e, secondo il continuatore del cronista Flodoardo, di Alberada di Lotaringia, che a sua volta era figlia di Gerberga di Sassonia.Ottone I Guglielmo di Borgogna era il figliastro e poi, secondo la \"Chronica Albrici Monachi Trium Fontium\", figlio adottivo del duca di Borgogna e conte di Auxerre, il robertingio, Enrico I, ma discendeva dalla stirpe degli Anscarici, essendo, secondo Rodolfo il Glabro, figlio di Adalberto II, sesto marchese d'Ivrea e re d'Italia (associato al trono, nel 950 dal proprio padre, Berengario II) e della figlia del conte di Ch\u00e2lon e d'Autun, Lamberto, Gerberga di Ch\u00e2lon (?-986), che in seconde nozze aveva sposato Enrico I di Borgogna.\nBiografia.\nLa madre di Agnese, Ermetrude, era al suo secondo matrimonio, avendo sposato in prime nozze il conte di M\u00e2con, Aubry II (come risulta dal documento n\u00b0 1291 del \"Recueil des Chartes de l'abbaye de Cluny Tome II\", inerente ad una donazione), dal quale aveva ereditato la contea.\nNel 1002, suo padre, Ottone I Guglielmo, gi\u00e0 conte di Borgogna, alla morte del suo patrigno il duca Enrico I di Borgogna, eredit\u00f2 anche il ducato di Borgogna. Ma nel 1004 il ducato di Borgogna venne annesso da Roberto II al regno di Francia.\nAgnese, nel 1019, come ci conferma il monaco e cronista medievale, Rodolfo il Glabro, spos\u00f2 il Duca d'Aquitania e conte di Poitiers, Guglielmo V di Aquitania (969\u20131030), che, secondo la \"Historiarum libri tres\" del monaco e storico francese Ademaro di Chabannes, era il figlio primogenito del duca d'Aquitania e conte di Poitiers Guglielmo Braccio di Ferro e della moglie Emma, figlia di Tebaldo I di Blois, conte di Blois, di Tours, di Chartres e di Ch\u00e2teaudun, e di Liutgarda, la figlia femmina secondogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e, da poco, anche conte di Troyes, Erberto II (880 \u2013 943) (discendente del Re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\", vol II, cap. 10 (non consultate).Guglielmo V di Aquitania era al suo terzo matrimonio: vedovo prima di Almodia o Adalmoda (Willelmus accepta in matrimonio Adalmode coniuge suprascripti Aldeberti), figlia di Gerardo, visconte di Limoges e di sua moglie, Rothilde de Brosse. e poi di Brisca (o Sancha) ( \u2020 prima del 1018), sorella del duca di Guascogna, Sancho VI.In quello stesso anno, secondo il documento n\u00b0 2742 del \"Recueil des Chartes de l'abbaye de Cluny Tome III\", Agnese fece una donazione all'abbazia stessa, in cui si definisce figlia di Guglielmo, conte di Macon e moglie di Guglielmo duca d'Aquitania.\nRimasta vedova di Guglielmo V il 31 gennaio 1032, Agnese, come riportato dal \"Chronico Sancti Michaelis in periculo maris\", dal \"Chronic\u00e6 sancti Albini Andegavensis\" e dal \"Chronica sancti Sergii Andegavensis\", si rispos\u00f2, in seconde nozze, col futuro conte d'Angi\u00f2 Goffredo II (1006-1067), figlio di Folco III Nerra (972-1040), lasci\u00f2 l'Aquitania e si trasfer\u00ec, coi figli, presso la corte d'Angi\u00f2, anche se la chiesa riteneva questo matrimonio incestuoso (come riporta lo storico francese, Alfred Richard, nel suo \"Les comtes de Poitou, tome I\").Comunque Agnese fece pressione sul marito perch\u00e9 combattesse il nuovo duca d'Aquitania, Guglielmo il Grosso, figlio di primo letto di Guglielmo V, che, nel 1033, secondo il Richard condusse le sue truppe nel Poitou, dirigendosi su Poitiers; lo scontro avvenne il 20 settembre 1033, e, come ci conferma anche il \"Chronic\u00e6 sancti Albini Andegavensis\", Guglielmo il Grosso fu fatto prigioniero da Goffredo Martello nella battaglia di Mont-Couer, nei pressi di Taiz\u00e9.Guglielmo il Grosso, sempre secondo il Richard fu liberato solo tre anni dopo dietro al pagamento di un cospicuo riscatto, senza per\u00f2 cedere alcun territorio.Dopo essere stato liberato, sempre secondo il Richard, Guglielmo il Grosso si astenne dall'intervenire nella guerra che si era scatenata tra Goffredo II e suo padre, Folco III Nerra.\nAlla morte di Guglielmo il Grosso, senza eredi, nel 1038, duca d'Aquitania divenne il fratellastro Oddone o Eudes, figlio di secondo letto di Guglielmo V e di Brisca (o Sancha) di Guascogna, figlia del duca Guglielmo I di Guascogna. Agnese allora spinse il figlio, Pietro, ormai maggiorenne, a sfidare, con l'aiuto del patrigno, Goffredo Martello, il fratellastro, nuovo duca d'Aquitania, fomentando la ribellione in Aquitania.Per sedare la rivolta, nonostante fosse inverno, all'inizio del 1039, Oddone, dalla Guascogna si mosse verso il Poitou con un piccolo contingente, ma fu affrontato dal signore di Mauz\u00e9, Guglielmo il Bastardo, dove si accese una battaglia in cui Oddone mor\u00ec.Essendo Oddone senza eredi, il fratellastro Pietro gli succedette e assunse il nome di Guglielmo l'Ardito (Guglielmo VII d'Aquitania e Guglielmo V di Poitiers). Agnese per alcuni anni fu reggente in Aquitania e govern\u00f2 direttamente il ducato. In questo periodo, secondo il \"Cartulaire du prieur\u00e9 de Saint-Nicolas de Poitiers, Archives historiques du Poitou Tome I\" Agnese fond\u00f2 la chiesa di San Nicola a Poitiers, come viene confermato anche dal documento I, datato 1050, dello stesso Cartoulaire.\nNel maggio 1040, Agnese assieme al marito Goffredo, fond\u00f2 il monastero della Trinit\u00e0 a Vend\u00f4me.Sempre in quell'anno, suo marito Goffredo Martello, alla morte di suo padre, Folco Nerra, il 21 giugno, divenne conte d'Angi\u00f2.In quel periodo assieme al marito e alla suocera, Agnese fece una donazione in suffragio dell'anima del suocero\nNel 1043 la figlia Agnese (1024-14 dicembre 1077) spos\u00f2 il duca di Baviera Enrico VI il Nero (1017-1056), re di Germania e futuro imperatore, Enrico III, e re di Borgogna e re d'Italia..\nNel gennaio 1049, Agnese, assieme al marito, Goffredo Martello, fece una donazione al monastero della Trinit\u00e0 a Vend\u00f4me.E, nel 1052, fece una donazione alla chiesa di San Nicola di Poitiers, assieme al marito in cui cita il proprio figlio.\nVerso il 1052, per\u00f2 Agnese divorzi\u00f2 da Goffredo Martello che era riuscito a farsi annullare il matrimonio per consanguineit\u00e0. Il divorzio viene confermato (\"divortio autem facto inter Agnetem et comitum Gaufridum\") dal documento LXXII del \"Cartulaire de l'abbaye de Saint-Aubin d'Angers, Tomes I\", in cui la contessa Ildegarda, moglie del conte Folco IV d'Angi\u00f2, successore di Goffredo Martello, restitu\u00ec una propriet\u00e0 al monastero di Saint-Aubin d'Angers.\nNel 1052, portando a termine ci\u00f2 che aveva iniziato nel 1040, il figlio Guido Goffredo, riusc\u00ec ad impadronirsi del ducato di Guascogna dopo che, presso l'Ardour, aveva vinto in battaglia il duca di Guascogna, Bernardo II Tumapaler, costringedolo a vendergli i diritti per la Guascogna, lasciando per\u00f2 a Bernardo la contea d'Armagnac.\nNel 1053, dopo la separazione di Agnese da Goffredo Martello, dato che quest'ultimo si rifiutava di restituire i territori del ducato d'Aquitania che aveva sottratto a Guglielmo il Grosso al figliastro Guglielmo-Pietro giunse allo scontro armato, che port\u00f2 alla morte di quest'ultimo, per dissenteria, nel 1058, all'assedio di Saumur, dove aveva costretto il patrigno. E cos\u00ec, nel 1058, quando, alla morte di Guglielmo VII, il fratello, Guido Goffredo, gli succedette nel titolo di duca d'Aquitania e conte di Poitiers, alla presa di possesso del Poitou, anche lui cambi\u00f2 il nome in Guglielmo (Guglielmo VIII d'Aquitania e Guglielmo VI di Poitiers), e nel 1062, porto a termine la riconquista della Saintonge.\nSecondo la storico catalano Szabolcs de Vajay, Agnese si ritir\u00f2 e si fece suora nell'abbazia di Notre-Dame di Saintes, che la stessa Agnese aveva fondato.Agnese mor\u00ec, nel 1068 e il documento V del \"Cartulaire du prieur\u00e9 de Saint-Nicolas de Poitiers, Archives historiques du Poitou Tome I\" del figlio Guido Goffredo ci dice che fu tumulata a San Nicola di Poitiers, accanto al figlio primogenito, Pietro (Guglielmo l'Ardito).Mentre lo \"Obituaires de Sens Tome II, Abbaye de la Trinit\u00e9 de Vend\u00f4me\" riporta la morte di Agnese il 10 novembre 1069.\nFigli.\nAgnese a Guglielmo V d'Aquitania, detto il Grande diede quattro figli:\nAgnese a Goffredo II Martello I non diede alcun figlio."}
{"id": "1839539", "revid": "38120", "url": "https://it.wikipedia.org/wiki?curid=1839539", "title": "Il segreto del supereroe", "text": ""}
{"id": "1839546", "revid": "228587", "url": "https://it.wikipedia.org/wiki?curid=1839546", "title": "Greatest (The Go-Go's)", "text": "Greatest \u00e8 la prima raccolta di successi del gruppo femminile pop rock/new wave statunitense delle Go-Go's. Il disco comprende quasi tutti i singoli, tranne le hit minori \"He's So Strange\" e \"Yes or No\", e le tracce migliori della band, dai loro primi tre album di studio, \"Beauty and the Beat\" del 1981, \"Vacation\" del 1982 e \"Talk Show\" del 1984. La collection non comprende alcun inedito, se non si considera il remix del 1990 di una cover del brano anni sessanta intitolato \"Cool Jerk\", che le Go-Go's avevano gi\u00e0 registrato per il secondo album, \"Vacation\", nel 1982. Il remake di \"Cool Jerk\" viene pubblicato come unico singolo promozionale della raccolta, raggiungendo il Numero 60 nel Regno Unito, nel 1991, diventando cos\u00ec la seconda canzone del gruppo a entrare nella classifica britannica dei singoli (la terza e pi\u00f9 alta hit britannica per le Go-Go's diventer\u00e0 \"The Whole World Lost Its Head\", Numero 29 in UK, nel 1994, dalla loro seconda raccolta di successi, \"Return to the Valley of the Go-Go's\", uscita in quello stesso anno)."}
{"id": "1839549", "revid": "399578", "url": "https://it.wikipedia.org/wiki?curid=1839549", "title": "Luigi Desanctis", "text": ""}
{"id": "1839551", "revid": "124567116", "url": "https://it.wikipedia.org/wiki?curid=1839551", "title": "Morto da Feltre", "text": "Citato da Giorgio Vasari nelle sue \"Vite de' pi\u00f9 eccellenti pittori, scultori e architettori\" con il solo soprannome, gli studiosi sono divisi sul reale nome anagrafico dell'artista veneto; \u00e8 stata anche avanzata l'ipotesi che si tratti di due distinti pittori nati e operanti nell'area veneta nel medesimo periodo storico. \u00c8 conosciuto anche con il soprannome di Zarato o Zaroto, in riferimento al luogo della sua morte o forse perch\u00e9 il padre, chirurgo, lavorava a Zara. \u00c8 difficile prescindere dalla biografia vasariana che \u00e8 circostanziata. Il Morto quindi \u00e8 sicuramente esistito e dipingeva \"alla romana\". In tutti i secoli trascorsi nessun'altra ipotesi di identificazione in altri pittori che non siano i feltrini Pietro o Lorenzo Luzzo \u00e8 stata avanzata da nessuno storico dell'arte.\nIl soprannome \"Morto\" \u00e8 di origine incerta; forse si pu\u00f2 collegare al suo presunto temperamento malinconico, altri lo attribuiscono al Vasari che narra della sua abitudine di trascorrere molto tempo nei cunicoli sotterranei degli scavi antichi in cerca di \"grottesche\", le pitture situate in quelle popolarmente chiamate \"grotte\"- In particolare egli avrebbe esplorato la Domus Aurea a Roma e la Villa Adriana a Tivoli.\nBiografia.\nNato a Feltre probabilmente nell'ultimo quarto del XV secolo, si accost\u00f2 alla pittura grazie a Vittore Carpaccio che dipinse a Zara un famoso polittico, mentre Morto-Zarotto vi abit\u00f2 con la famiglia. Lo segu\u00ec poi a Venezia dove fece il proprio apprendistato. In seguito e ancora giovanissimo si rec\u00f2 a Roma, dove collabor\u00f2 con il Pinturicchio nella decorazione dell'appartamento di papa Alessandro VI (Rodrigo Borgia) in Vaticano, ultimato nel 1494 e agli affreschi (perduti) della loggia e delle stanze da basso del mausoleo di Adriano divenuto Castel Sant'Angelo.\nFu allora, spinto probabilmente dalle voci che circolavano nella bottega del Pinturicchio, che inizi\u00f2 lo studio della pittura romana antica (\"grottesche\") scendendo nelle \"grotte\" romane (Domus Aurea). Si rec\u00f2 poi anche nel circondario (Tivoli) e si spinse fino a Pozzuoli per rilevare e studiare le decorazioni degli antichi manufatti romani superstiti.\nSuccessivamente, dopo la morte di Alessandro VI, fu a Firenze, dove ebbe modo di conoscere i maggiori artisti operanti nei primi anni del Cinquecento, come Michelangelo, Leonardo e Raffaello, e dove affresc\u00f2 per Agnolo Doni in occasione delle nozze con Maddalena Strozzi (1504) il talamo.\nSecondo Anna Coliva, nel catalogo della mostra \"Raffaello da Firenze a Roma\" anche a causa del Morto , e delle grottesche che dipinse nel talamo Doni, l'Urbinate decise di recarsi a Roma dove prima non era mai andato.\nAffresc\u00f2 anche, secondo Giorgio Vasari, \"un vano di una spalliera...per mastro Valerio d\u00e8 Servi\", opera ritrovata nel 2003 dove doveva essere, nel convento dei Serviti a Firenze.\nIl talamo di Agnolo Doni costitu\u00ec un esempio di pittura \"alla romana\", che si rifaceva cio\u00e8 agli stilemi della pittura romana classica, e che spinse Raffaello a recarsi a Roma dove mai prima era giunto. Dal 1507 al 1510 Morto era a Venezia dove, a fianco di Giorgione, collabor\u00f2 alla realizzazione degli affreschi nel Fondaco dei Tedeschi, a Rialto.\nSi data al 1507 la \"rivoluzione pittorica\" del Giorgione che possiamo definire in sintesi \"protoimpressionista\" e che influenz\u00f2 la pittura veneta, e non solo, successiva. Tale modo di dipingere era in realt\u00e0 una rinascita della pittura romana antica, definita oggi \"compendiaria\", quale si poteva ammirare nella Domus Aurea.\nCi sono pervenute opere dell'artista databili sino al 1522. La pi\u00f9 importante \u00e8 il \"Cristo tra Santa Lucia e Sant'Antonio abate\" nella sagrestia della chiesa di Ognissanti a Feltre che porta la data in lettere romane MDXXII. L'opera per motivi stilistici \u00e8 a lui attribuita in mancanza di firma e di documenti.\nAnche la pala di Villabruna con S. Giorgio e S. Vittore, l'affresco di casa Crico Tauro, quello di casa Avogadro Tauro e la pala di Caupo con S. Vito e S. Modesto sono tutti basati sulla testimonianza dello storico Bonifacio Pasole (1580) o Antonio Cambruzzi (1680) e sulla tradizionee ma sono privi di ulteriore documentazione.\nLa Pala della chiesa di S. Stefano ora a Berlino, che ha data e firma (1511) Lorenzo Luzzo, ha alcune incongruenze. La data non \u00e8 in lettere romane, preferite da Luzzo per la loro classicit\u00e0, e la firma pare sovrapposta ad una evidente cancellatura. Cosa che fece dubitare anche Giovanbattista Cavalcaselle. L'opera inoltre dal pi\u00f9 antico cronista, Bonifacio Pasole (1580) \u00e8 detta di Pietro Luzzo- Zarotto, e da Antonio Cambruzzi (nel manoscritto del 1680) \u00e8 detta di Pietro Luzzo -Zarotto -Morto da Feltre. Tale documentazione \u00e8 stata liquidata dagli storici recenti come un errore dell'amanuense. Vedi Mario Gaggia e successivi.\nSecondo il Vasari, all'et\u00e0 di quarantacinque anni Morto si rec\u00f2 in Friuli per alcune committenze, ma inquieto e insoddisfatto, abbandon\u00f2 la pittura ed entr\u00f2 nell'esercito mercenario al servizio della Repubblica di Venezia. Divenuto capitano, pur con poca esperienza, fu messo a capo di una truppa di duecento uomini e fu inviato a Zara, dove mor\u00ec combattendo in prima linea in una grossa battaglia.\nL'opera.\nMorto da Feltre fu l'artista che con grande interesse e dedizione, rilev\u00f2 ed approfond\u00ec lo stile della pittura romana classica sopravvissuta solo nelle architetture sepolte, protetta dagli effetti rovinosi della luce e degli agenti atmosferici. Poich\u00e9 appunto queste pitture si trovavano solo in quelle che il popolino chiamava \"grotte\" esse furono chiamate \"grottesche\". Non si trattava quindi solo di decorazioni fantastiche, ma anche di scene con figure o paesaggi racchiusi spesso entro riquadri secondo lo stile romano antico. Buoni esempi si trovavano nella Domus Aurea. Questo fu il maggior pregio di Morto: la riscoperta e la rinascita dello stile pittorico romano antico. Mentre infatti gi\u00e0 nel 1400 erano rinate l'architettura e la scultura romana, che usavano materiali capaci di vincere il passare dei secoli, nulla era rimasto della evanescente e fragile pittura se non sottoterra (di qui forse il soprannome con il quale questo pittore era conosciuto fuori Feltre nel resto d'Italia). Tale merito, quello di essere stato il primo a rifare le grottesche, gli viene riconosciuto da Giorgio Vasari pochi anni dopo la sua morte. Morto fu attivo in una vasta area del Lazio e della Campania, da Roma a Tivoli (a Palestrina?) e a Pozzuoli. La sua ricerca interess\u00f2 il Pintoricchio a tal punto che lo volle con s\u00e9 al lavoro in Vaticano, in quel clima entusiasmante di rinnovamento della capitale della cristianit\u00e0 iniziato da almeno cinquant'anni.\nDurante i primissimi anni del XVI secolo, per specializzarsi nelle \"figure\", Morto fu a Firenze accolto da Andrea di Cosimo e pot\u00e9 seguire il lavoro preparatorio di Leonardo e Michelangelo impegnati nella progettazione della decorazione di Palazzo Vecchio (cartoni delle battaglie di Anghiari e Cascina). A quell'epoca risale la sua decorazione a grottesche (perduta) della camera di Pier Soderini e di quella di Agnolo Doni. \nA Venezia dal 1507 aiut\u00f2 Giorgione alla decorazione del Fondaco dei Tedeschi portando nella citt\u00e0 lagunare lo spirito di rinnovamento accumulato nelle sue esperienze precedenti e contribu\u00ec in seguito del nuovo clima \"romanizzante\" che ispir\u00f2 anche il Pordenone, accostandosi soprattutto a Raffaello (Madonna in gloria, Villabruna, Parrocchiale; Apparizione di Cristo a Santa Lucia e Sant'Antonio Abate, Feltre, chiesa di Ognissanti, Venere di casa d\u00e8 Mezzan). Sia il Luzzo che il Sanzio ebbero infatti ad ispirarsi agli identici modelli presi dall'antichit\u00e0 romana.\nPer la chiesa di Santo Stefano a Feltre dipinse nel 1511 la tavola della \"Madonna col Bambino e i santi Stefano e Vittore\", conservata negli Staatliche Museen di Berlino e creduta persa durante la seconda guerra mondiale.\nSempre di Morto a Feltre sono:\nImpulso alla riscoperta di tale pittore \u00e8 venuto dal casuale ritrovamento, proprio a Feltre, di un ciclo pittorico risalente ai primi due decenni del Cinquecento presso casa de Mezzan; esso rappresenta una serie di personaggi mitici (Venere, Ercole, Giove, Urano, Apollo) e narra una storia fantastica sulla fondazione e la rifondazione della citt\u00e0 di Feltre, a ridosso della sua quasi totale distruzione durante la guerra Cambraica. Lo stile \u00e8 ancora una volta quello della pittura romana classica che lascia alle immagini la vitalit\u00e0 del respiro. In particolare per Venere si tratta di una elaborazione dei paesaggi idillico sacrali tipici della pittura romana..\nAttualmente la pala un tempo conservata nella chiesa di Caupo e che rappresenta Maria, il Bimbo, il Risorto e i Santi Vito e Modesto \u00e8 data in prestito dalle Gallerie dell'Accademia di Venezia al Museo Civico di Feltre. Essa \u00e8 esposta tra l'affresco staccato de la Madonna e il Bimbo (che si pu\u00f2 vedere in questa pagina) e il Compianto di Cristo. La pala non \u00e8 firmata n\u00e9 datata ma stilisticamente gli appartiene. Purtroppo essa \u00e8 appesa a parete e non permette di studiare i disegni di nude (schizzi per la Venere di casa de' Mezzan) e di putti che si trovano sul retro. Agli studiosi tuttavia e su richiesta dovrebbe essere possibile l'osservazione delle sue due superfici."}
{"id": "1839553", "revid": "38120", "url": "https://it.wikipedia.org/wiki?curid=1839553", "title": "Monstro", "text": ""}
{"id": "1839554", "revid": "767487", "url": "https://it.wikipedia.org/wiki?curid=1839554", "title": "Apnea (film)", "text": "Apnea \u00e8 un film italiano del 2007 diretto da Roberto Dordit, al suo esordio come regista.\nTrama.\nPaolo, \u00e8 un giornalista con una passato da schermitore, alla morte di un suo caro amico, trova alcune zone d'ombra nel suo passato e decide di iniziare a indagare.\nProduzione.\nIl film \u00e8 prodotto da Indigo Film in collaborazione con Rai Cinema. Ha ottenuto il finanziamento dal fondo del Ministero per i beni e le attivit\u00e0 culturali e il patrocinio del Friuli Venezia Giulia Film Commission.\nDistribuzione.\nUltimato nel 2005, ha trovato una distribuzione solamente due anni dopo. \u00c8 uscito nelle sale cinematografiche italiane il 16 febbraio 2007, distribuito a livello nazionale dall'Istituto Luce e proposto da Nanni Moretti nella sua sala romana Cinema Nuovo Sacher.\nRiconoscimenti.\nVincitore del Premio Alma per la Miglior Sceneggiatura e del Premio Sintonia alla miglior colonna sonora al Festival Internacional de Cine de Santander.\nSelezionato al Cinemed - Festival Cinema Mediterran\u00e9en Montpellier, al Premio Amidei e al Taormina Film Fest; in concorso al Festival du Film Italien de Villerupt.\nCandidato ai Nastri d'argento 2007 per il Miglior regista esordiente e per la Produzione."}
{"id": "1839556", "revid": "1573940", "url": "https://it.wikipedia.org/wiki?curid=1839556", "title": "Cappella di Santa Barbara a Porta Vecchia", "text": "La cappella di Santa Barbara a Porta Vecchia era un edificio religioso che si trovava nel centro storico di Grosseto.\nLa piccola chiesa fu costruita agli inizi del XVII secolo nella parte interna della Porta Vecchia che guardava verso piazza Manescalchi. Si conservano tracce di un'iscrizione nell'ambiente commerciale al piano terra dell'edificio di lato alla porta.\nStoria.\nL'oratorio venne realizzato per volere del granduca Ferdinando I de' Medici nel 1605, al servizio dei militari del posto di guardia della Porta Reale (poi Porta Vecchia), quando era comandante della piazzaforte di Grosseto il patrizio pisano Aurelio Lante. La cappella doveva sostituire un altro piccolo luogo di culto dedicato alla Vergine Maria, in origine posto poco fuori la porta della citt\u00e0, che era stato demolito dopo il 1576 in occasione della costruzione delle mura medicee.\nLa cappella di Santa Barbara fu progressivamente abbandonata nel corso del XVIII secolo e sconsacrata. Nel 1784 due privati, Pietro Morelli e Giuseppe Gaggioli, acquistavano con rogito del notaio Agostino Benci \u00abuno stabile posto in questa Citt\u00e0 di Grosseto sotto Porta vecchia denominato il Corpo di guardia dei soldati, Cappella contrammina consistente in diverse stanze e due loggiati, che esistono lateralmente a detta Porta vecchia, che sono composti di tre archi per parte\u00bb. Durante i successivi lavori di smilitarizzazione della cinta muraria e dell'area di Porta Vecchia, nel corso del XIX secolo fu decisa la trasformazione dell'edificio religioso per l'edificazione dei moderni fabbricati.\nAll'interno dell'attivit\u00e0 commerciale che ha trovato posto nell'ambiente della ex chiesa, \u00e8 affissa una lapide marmorea recante l'iscrizione \u00abSacellum S. Barbarae V. et M. dicatum, annuente Ser.D.ne Ferdinando Med. M.E.D. ac presidii existente Prefecto perillumo.D.no Aurelio Lantes Patritio pisano. A.D. MDCV\u00bb. (\u00abOratorio dedicato a santa Barbara vergine e martire, annuente il serenissimo signore Ferdinando de' Medici, granduca d'Etruria al tempo in cui visse il prefetto illustrissimo signore Aurelio Lante, patrizio pisano, l'anno del Signore 1605\u00bb)."}
{"id": "1839557", "revid": "2186996", "url": "https://it.wikipedia.org/wiki?curid=1839557", "title": "Walt Disney Animation Studios", "text": "La Walt Disney Animation Studios \u00e8 una divisione della Walt Disney Company, ed \u00e8 il pi\u00f9 antico studio di animazione ancora in attivit\u00e0. \u00c8 stata integrata con la Walt Disney Company a partire dal 1934 \u2013 la prima produzione della Walt Disney Animation Studios \u00e8 pertanto \"Biancaneve e i sette nani\" (\"Snow White and the Seven Dwarfs\") \u2013 fino al 1986, quando la compagnia divent\u00f2 definitivamente una sussidiaria della Walt Disney Company. Lo studio, inizialmente conosciuto come Walt Disney Productions, divent\u00f2 pi\u00f9 indipendente e nel 1985 assunse il nome di Walt Disney Feature Animation, fino al 2007, quando ha assunto l'attuale denominazione. Il logo debutt\u00f2 nel 2007 con il film \"I Robinson - Una famiglia spaziale\". L'attuale presidente \u00e8 Clark Spencer, mentre la direttrice creativa \u00e8 Jennifer Lee (in seguito alle dimissioni, rispettivamente, di Ed Catmull e John Lasseter nel 2018).\nFilmografia.\nLungometraggi.\nIl primo lungometraggio Disney fu \"Biancaneve e i sette nani\" del 1937, l'ultimo fino a oggi distribuito \u00e8 \"Encanto\" del 2021.\nCortometraggi.\nI cortometraggi furono, per il primo decennio d'attivit\u00e0 dell'azienda, la fonte principale di successo. Si dividevano nelle due serie principali di \"Topolino\", che aveva per protagonista il celeberrimo topo omonimo che aveva portato al successo la Disney, delle \"Sinfonie allegre\", cartoni a tema musicale che raccontavano una storia ben definita generalmente ispirata alle favole popolari o una sequenza di immagini comiche. Il primo cortometraggio di \"Topolino\" distribuito fu \"Steamboat Willie\" del 1928 mentre la prima \"Sinfonia allegra\" fu \"Danza degli scheletri\" del 1929. Mentre la serie di \"Topolino\" non si \u00e8 mai ufficialmente conclusa, sebbene l'ultimo cortometraggio classico sia \"Topolino a pesca\" del 1953, la serie delle \"Sinfonie allegre\" chiuse nel 1939 con il corto de \"Il piccolo diseredato\".\nStoria.\nDalla nascita alla crisi (1934-1989).\nDopo il grande successo di \"Biancaneve e i sette nani\" gli studios iniziarono a privilegiare i lungometraggi e i cortometraggi iniziarono a essere prodotti sempre pi\u00f9 sporadicamente. Nel 1940 uscirono \"Pinocchio\" e \"Fantasia\" che inizialmente non ebbero successo a causa dello scoppio della seconda guerra mondiale che tagliava i mercati esteri. Per recuperare i soldi persi da \"Pinocchio\" e \"Fantasia\", Walt Disney produsse \"Dumbo\" che venne realizzato con un budget risicato ed ebbe un grande successo. Nel 1942 usc\u00ec \"Bambi\" che sempre a causa della seconda guerra mondiale non ebbe inizialmente il successo sperato dagli studios.\nNegli anni quaranta sempre durante la guerra, gli studios realizzarono prevalentemente film a episodi e a basso budget come \"Saludos Amigos\", \"I tre caballeros\", \"Musica maestro\", \"Bongo e i tre avventurieri\", \"Lo scrigno delle sette perle\" e \"Le avventure di Ichabod e Mr. Toad\" che proprio per il budget risicato si rivelarono dei discreti successi al botteghino e permisero agli Studios di sopravvivere. Dopo la fine della guerra, successive riedizioni di \"Pinocchio\", \"Fantasia\" e \"Bambi\" permisero agli studios di riavere i soldi persi durante la seconda guerra mondiale e finalmente di trarre profitto da questi lungometraggi.\nNegli anni cinquanta s'intensific\u00f2 la produzione di trasmissioni destinati alla televisione e si ritorn\u00f2 a produrre costosi lungometraggi di successo come \"Cenerentola\", \"Alice nel Paese delle Meraviglie\", \"Peter Pan\", \"Lilli e il vagabondo\" e \"La bella addormentata nel bosco\" che si rivelarono tutti dei grandi successi al box office. L'apice del successo arriv\u00f2 negli anni sessanta con produzioni in xerografia come \"La carica dei 101\", \"La spada nella roccia\", \"Il libro della giungla\" e soprattutto il film misto live-action e cartoni \"Mary Poppins\". Proprio per\u00f2 a met\u00e0 di questo decennio venne a mancare il fondatore e anima dell'azienda; Walt Disney mor\u00ec infatti il 15 dicembre 1966.\nIn seguito allo sfortunato evento, la casa affront\u00f2 un triste periodo di forte crisi creativa e direttiva, che port\u00f2 a un declino dei prodotti e una sorta di retrocessione della societ\u00e0 in un campo che fino ad allora era stato molto fruttuoso per le sue pellicole. Film come \"Gli Aristogatti\", \"Robin Hood\", \"Le avventure di Winnie the Pooh\", \"Le avventure di Bianca e Bernie\" e \"Red e Toby - Nemiciamici\", sebbene di buon successo commerciale, non ottennero lo stesso plauso critico dei lungometraggi realizzati mentre Walt Disney era ancor vivo.\nNel 1984 il miliardario Saul Steinberg offr\u00ec 60 milioni di dollari per l'acquisto della Walt Disney Productions e Michael Eisner, che nel frattempo n'era diventato amministratore delegato, svent\u00f2 l'offerta per evitare sconvolgimenti interni alla societ\u00e0. Ad aiutare Eisner si aggiunsero Jeffrey Katzenberg, che divent\u00f2 direttore della produzione dei film, e Frank Wells, che divenne presidente.\nGli studios affrontarono un periodo di brusco declino nel corso degli anni ottanta, con incassi mediamente bassi. A rimarcare il pesante insuccesso finanziario che stava segnando il periodo c'era \"Taron e la pentola magica\" che, rivelandosi un fiasco al botteghino, dette come conseguenza un sistematico cambiamento del dipartimento d'animazione per la produzione di film, che rischiava di mettere in pericolo l'intero apparato. Seguendo le nuove direttive, si fond\u00f2 una divisione per i film d'animazione destinati alla televisione, considerati ormai pi\u00f9 economicamente remunerativi di quelli per il cinema. Conseguenza di questa crisi creativa era la perdita di validi collaboratori e soprattutto di Don Bluth, il quale dopo molti anni alla Disney decise di fondare una compagnia di produzione cinematografica rivale, la Don Bluth Productions, assieme ad alcuni animatori disneyani \"dissidenti\". In tal modo \"Basil l'investigatopo\" e \"Oliver &amp; Company\" che sebbene riescano ad avere buoni incassi, vennero superati entrambi al botteghino dai film della concorrenza, ovvero rispettivamente da \"Fievel sbarca in America\" e \"Alla ricerca della Valle Incantata\".\nNell'interesse della salvaguardia del circolo economico dello studio, Roy E. Disney persuadette Eisner di farlo supervisionare personalmente al dipartimento d'animazione nella speranza di riportare successo e fortuna alle produzioni. La collaborazione della Disney con Steven Spielberg per la realizzazione del film in tecnica mista \"Chi ha incastrato Roger Rabbit\" si rivel\u00f2 incredibilmente importante, visto che il film non solo fu un successo in termini economici e riusc\u00ec a riportare l'attenzione del pubblico sui cartoni animati per il grande schermo.\nConvinti di riuscire nuovamente ad azzeccare una trama adeguata, alcuni autori degli studi decisero di rimettere in studio un lungometraggio animato su \"La sirenetta\" di Andersen, scegliendo di adoperare uno stile narrativo combinato in musical stile Broadway. Vennero incaricati Howard Ashman e Alan Menken di comporre le musiche e le atmosfere sonore del film proprio per il loro passato artistico che li vide coinvolti a Broadway. Il 17 novembre 1989 usc\u00ec cos\u00ec \"La sirenetta\", che si rivel\u00f2 un successo al botteghino, contribuendo all'iniziale risanamento delle casse del dipartimento d'animazione e divenendo il pi\u00f9 alto incasso cinematografico all'epoca per un film d'animazione. \u00c8 l'inizio di quello che sar\u00e0 chiamato \"Rinascimento della Disney\".\nL'espressione \"Rinascimento\" non era intesa solo come un passaggio della produzione della Disney, tornata alla prosperit\u00e0 economica, ma un periodo in cui i suoi personaggi e i suoi moralismi avevano lasciato una traccia culturale e spirituale nella societ\u00e0 statunitense.\nRinascimento Disney (1989-1999).\nVenne definito Rinascimento Disney quel contesto storico dalla durata decennale (1989-1999) in cui i Walt Disney Animation Studios tornarono alla ribalta nell'industria cinematografica traducendo in successo molti dei film d'animazione usciti, facendo entrare alcuni di essi nella storia del cinema, nonch\u00e9 riscuotendo ottimi apprezzamenti dalla critica in generale.\nL'etimologia del termine era da ricercare nelle parole di Jeffrey Katzenberg, all'epoca dei fatti capo sezione cinematografica della Walt Disney Pictures, che appunto defin\u00ec quel preciso arco storico un \"rinascimento\" per la casa dovuto al lavoro dei nuovi animatori, tecniche di narrazione e la scoperta del musical come forma di intrattenimento interno alla trama.\nI film che caratterizzarono questo periodo di successo sono: \"La sirenetta\" (1989), \"Bianca e Bernie nella terra dei canguri\" (1990), \"La bella e la bestia\" (1991), \"Aladdin\" (1992), \"Il re leone\" (1994), \"Pocahontas\" (1995), \"Il gobbo di Notre Dame\" (1996), \"Hercules\" (1997), \"Mulan\" (1998), \"Tarzan\" (1999) e \"Fantasia 2000\" (1999). Attualmente, \"La principessa e il ranocchio\" (2009) \u00e8 considerata la produzione in studio pi\u00f9 moderna che ha eguagliato l'animazione, la trama e la musica tradizionali dei film del Rinascimento Disney.\nVa notato che i seguenti tre film animati precedenti a questo periodo: \"Le avventure di Bianca e Bernie\" (1977), \"Basil l'investigatopo\" (1986) e \"Oliver &amp; Company\" (1988) sono considerati il \"Proto-Rinascimento Disney\", in quanto hanno fornito le basi per la qualit\u00e0 musicale, artistica e della trama, e persino tecnologica, dai i film d'animazione Disney nel 1989 e negli anni '90 oltre a un'accoglienza critica da cui era previsto un ritorno all'et\u00e0 d'oro della Disney (1928-1965).\nCaratteristiche.\nAd accomunare gran parte dei film del \"Rinascimento\" era sicuramente la loro convenzionale trama comune in pi\u00f9 parti. In occorrenza al successo riscosso da \"La sirenetta\", infatti, gli autori decisero che la Disney avrebbe dovuto seguire quella linea narrativa tenendo strettamente legate tra loro formulazioni per una buona realizzazione: scene di canto o numeri di danza trattando il film in chiave musical, protagonista giovane solitamente orfano di uno o entrambi i genitori, storia sentimentale con al centro un amore all'apparenza impossibile e l'inserimento di animali interagenti con il protagonista come personaggi secondari.\n1995-1999.\nDopo le dimissioni di Jeffrey Katzenberg e la nascita dei Dreamworks Animation Studios, inizi\u00f2 una parabola discendente. Nel 1995 usc\u00ec \"Pocahontas\", concepito dallo stesso Katzeneberg dando per scontata la candidatura al premio Oscar al miglior film sulla scia de \"La bella e la bestia\" ed \"Il re leone\". Sebbene il successo al botteghino, fu definito il film Disney pi\u00f9 fiacco di 20 anni fa; inoltre nello stesso anno usc\u00ec \"Toy Story\", distribuito dalla Disney ma realizzato dalla Pixar, che negli anni a venire si sarebbe imposta sul mercato internazionale. Comunque il film vinse l'Oscar per la migliore colonna sonora e per la migliore canzone (\"I colori del vento\"). Il marchio del film, inoltre, ebbe un enorme successo e il marketing continu\u00f2 gli anni a seguire. Nel 1996 usc\u00ec \"Il gobbo di Notre Dame\", che, sebbene ricevette critiche positive, incass\u00f2 meno di \"Pocahontas\". La parabola discendente continu\u00f2 con \"Hercules\", che incass\u00f2 255 milioni di dollari, vista anche la concorrenza di \"Anastasia\" di Don Bluth. Vi fu, in contemporanea con il calo degli incassi, un incremento dei costi complessivi di ogni film (si pass\u00f2 dai 45 milioni di dollari de \"Il re leone\" agli 80 milioni di \"Hercules\"); inoltre lo studio inizi\u00f2 a dedicarsi al merchandising dei propri prodotti, producendo varie serie tv ed immettendo sul mercato home-video sequel (primo tra i quali \"Il ritorno di Jafar\") di film usciti nella prima met\u00e0 del decennio. La situazione si risollev\u00f2 parzialmente con \"Mulan\", \"Tarzan\" e \"Fantasia 2000\". \"Tarzan\" divent\u00f2 il \"canto del cigno\" del periodo, fra i classici principali e quelli pi\u00f9 contemporanei, a cominciare da \"Dinosauri\".\nRiconoscimenti.\nDei 10 film interpretati come parte del periodo, solo \"Bianca e Bernie nella terra dei canguri\" non ha ricevuto candidature o particolari attenzioni di riferimento nel campo di riconoscimenti nazionali o internazionali. Un grande merito del grande successo ottenuto va dato sicuramente al compositore Alan Menken, che ha curato gran parte delle musiche dei film citati e vincitore di ben 8 Oscar tra il 1990 e il 1996.\nIl nuovo millennio (2000-presente).\nNei primi anni 2000 la Disney prosegu\u00ec alternando pellicole di medio-grande successo (\"Dinosauri\", \"Lilo &amp; Stitch\" e \"Le follie dell'imperatore\" ) ad altri titoli che si rivelarono essere un flop come (\"Atlantis - L'impero perduto\" e \"Il pianeta del tesoro\"). Un parziale ritorno al grande successo si ebbe con \"Koda, fratello orso\" nel 2003 con una nomination agli Oscar. Nel 2004 venne distribuito quello che fu definito allora come l'ultimo lungometraggio ad animazione tradizionale, \"Mucche alla riscossa\", non ricevendo per\u00f2 il consenso sperato. In seguito a delle pellicole in 3D rivelatesi anch'esse di medio successo (\"Chicken Little - Amici per le penne\", \"I Robinson - Una famiglia spaziale\" e \"Bolt - Un eroe a quattro zampe\"), nel 2009 si ritorn\u00f2 all'animazione tradizionale con \"La principessa e il ranocchio\" (che segna l'inizio dell'era Revival), che successivamente verr\u00e0 riutilizzata soltanto per un altro classico Disney, \"Winnie the Pooh - Nuove avventure nel Bosco dei 100 Acri\", mentre per i lungometraggi seguenti si decise di proseguire con l'animazione al computer, questa volta aggiudicandosi ottimi risultati.\nIl 2010 \u00e8 l'anno di un successo notevole con \"Rapunzel - L'intreccio della torre\", pur non ricevendo alcun premio significativo.\nNel 2012 usc\u00ec \"Ralph Spaccatutto\" che ebbe un buon successo commerciale e venne nominato agli Oscar come miglior film d'animazione.\nNel 2013 con \"Frozen - Il regno di ghiaccio\" la Disney torn\u00f2 a trionfare: l'opera conquist\u00f2 il pubblico, nonch\u00e9 la critica, vincendo l'Oscar al miglior film d'animazione e l'Oscar alla migliore canzone originale, l'evento si ripet\u00e9 l'anno venturo con \"Big Hero 6\", che realizz\u00f2 il quarto miglior incasso storico per un film Disney e vinse l'Oscar come miglior film d'animazione.\nIl 2016 \u00e8 l'anno di \"Zootropolis\": il film infrange infatti diversi record, tra cui quello per gli incassi pi\u00f9 alti nel fine-settimana di lancio per un film Disney (circa 75 milioni di dollari), piazzandosi al quarto posto tra i film d'animazione di maggior successo della storia. Il film incasser\u00e0 a fine corsa 1,028 miliardi di dollari, diventando il secondo Classico Disney a compiere tale impresa dopo \"Frozen - Il regno di ghiaccio\". Nello stesso anno usc\u00ec \"Oceania\" diretto da Ron Clements e John Musker che esord\u00ec al botteghino americano con 81 milioni di dollari. Costato 150 milioni di dollari, il film incassa a livello mondiale ben 650 milioni di dollari, confermandosi un grande successo. Entrambi i film vennero accolti molto positivamente dalla critica e il primo, \"Zootropolis\", vinse sia il Golden Globe che l'Oscar al miglior film d'animazione.\nNel 2018, John Lasseter cede le sue dimissioni da direttore creativo e venne sostituito da Jennifer Lee. Nel 2018 usc\u00ec \"Ralph Spacca Internet\", sequel di Ralph Spaccatutto, e diretto da Phil Johnston e Rich Moore. Il film riscosse un ottimo successo tra pubblico e critica, incassando quasi 530 milioni di dollari a livello mondiale.\nNel 2019 usc\u00ec \"Frozen II - Il segreto di Arendelle\", seguito di \"Frozen - Il regno di ghiaccio\". Nonostante le critiche non proprio eccellenti e la mancata candidatura agli Oscar come miglior film, il film incass\u00f2 in totale 1,450 miliardi di dollari riuscendo a superare il suo predecessore e diventando cos\u00ec il film di maggiore incasso della storia dell'animazione.\nNel 2021 usc\u00ec, \"Raya e l'ultimo drago\" (uscito a marzo 2021 a causa della pandemia Covid-19) ed \"Encanto\" (uscito a novembre 2021), che hanno segnato un ritorno ai film originali."}
{"id": "1839560", "revid": "119991", "url": "https://it.wikipedia.org/wiki?curid=1839560", "title": "Cappella di Santa Barbara alla Porta Vecchia", "text": ""}
{"id": "1839561", "revid": "287204", "url": "https://it.wikipedia.org/wiki?curid=1839561", "title": "Capitano Alatriste", "text": "Capitano Alatriste (\"El Capit\u00e1n Alatriste\") \u00e8 un romanzo storico scritto da Arturo P\u00e9rez-Reverte. \u00c8 il primo capitolo della saga con protagonista il personaggio letterario di Diego Alatriste.\nTrama.\nMadrid, XVII secolo. Il giovane \u00cd\u00f1igo Balboa diventa il paggio di Diego Alatriste, detto Capitano, veterano di mille battaglie, abile e valoroso spadaccino che ora sbarca il lunario con incarichi \"poco ortodossi\".\nAlatriste viene assoldato per eliminare due viandanti inglesi, una mossa al centro di un complotto ordito dal capo dell'Inquisizione frate Emilio Bocanegra, in combutta con Luis de Alqu\u00e9zar, segretario del Re. Come compagno nell'impresa gli viene assegnato un italiano nerovestito, lo spietato Gualterio Malatesta; l'agguato avverr\u00e0 in uno stretto bugigattolo alla periferia di Madrid, passaggio obbligato per raggiungere l'ambasciata inglese. Ma nel momento cruciale, quando Alatriste sta per infilzare uno dei due, resta colpito dal fatto che questi non chieda grazia per s\u00e9, ma per il suo giovane amico, che sta per soccombere all'italiano; anche se capisce che questa decisione gli coster\u00e0 cara, decide di non ucciderlo ed inoltre si interpone tra Malatesta ed il giovane, salvandogli la vita, ma conquistando l'odio eterno del sicario siciliano, che si allontana minacciandolo. Alatriste conduce i due inglesi nel vicino palazzo del suo amico il conte di Guadalmedina, che li accoglie e riconoscendoli immediatamente comunica ad Alatriste che quei due erano nientemeno che Carlo, l'erede al trono d'Inghilterra, ed il suo favorito il marchese di Buckingham, venuti fin l\u00ec in incognito per conoscere la figlia del monarca spagnolo, promessa sposa di Carlo, e per far s\u00ec che il matrimonio si traduca in realt\u00e0.\nI mandanti dell'agguato non perdoneranno mai Alatriste, che non segue il consiglio di Guadalmedina di fuggire lontano, e resta a Madrid, dove subisce alcuni tentativi di assassinio; il pi\u00f9 clamoroso avviene durante una rappresentazione teatrale alla quale assistono anche il re e gli ospiti inglesi. Questi lo riconoscono e accorrono in suo aiuto quando sta per soccombere a sei sicari. In seguito il capitano e gli aggressori vengono arrestati e dopo qualche giorno Alatriste viene convocato dal conte di Olivares, potentissimo primo ministro, che, a conoscenza del complotto contro gli inglesi aveva ordinato che non venissero uccisi ma solo spaventati, e vuole capire come mai i suoi ordini stavano per essere trasgrediti col pericolo di creare un irreparabile incidente diplomatico. Alatriste riesce a convincerlo della sua buona fede, salvandosi cos\u00ec la vita, e mettendo in grave difficolt\u00e0 il segretario generale Luis de Alqu\u00e9zar, su cui sfocia l'ira del conte, che ovviamente non pu\u00f2 toccare un esponente di rilievo della chiesa, come il frate Bocanegra. \nPer contro, Alatriste dovr\u00e0 tornare a servire nel suo vecchio reggimento, comandato dal generale Spinola, nelle Fiandre dove la guerra non accenna a finire.\nOpere derivate.\nNel 2006 Viggo Mortensen ha interpretato Alatriste nel film \"Il destino di un guerriero\".\nNel 2012 il settimanale Skorpio ha pubblicato a puntate la versione a fumetti del romanzo, realizzata da Carlos Gim\u00e9nez (testi) e Joan Mundet (disegni). "}
{"id": "1839565", "revid": "339392", "url": "https://it.wikipedia.org/wiki?curid=1839565", "title": "OpenDarwin", "text": ""}
{"id": "1839571", "revid": "120880274", "url": "https://it.wikipedia.org/wiki?curid=1839571", "title": "John A. Russo", "text": "Biografia.\n\u00c8 noto soprattutto per aver scritto in collaborazione con George A. Romero il copione de \"La notte dei morti viventi\" (1968). Ha scritto il libro su cui \u00e8 basato \"Il ritorno dei morti viventi\" (1985), il quale ha creato una continuit\u00e0 alternativa a quella di Romero. Lo ritroviamo pure in piccoli ruoli e cameo, il pi\u00f9 famoso \u00e8 lo zombi che per primo viene ucciso ne \"La notte dei morti viventi\". "}
{"id": "1839573", "revid": "1305772", "url": "https://it.wikipedia.org/wiki?curid=1839573", "title": "Star City", "text": ""}
{"id": "1839576", "revid": "28682", "url": "https://it.wikipedia.org/wiki?curid=1839576", "title": "John Russo", "text": ""}
{"id": "1839577", "revid": "2149408", "url": "https://it.wikipedia.org/wiki?curid=1839577", "title": "Scott Kalitta", "text": "Figlio del veterano delle corse di questo tipo Connie Kalitta e cugino di Doug Kalitta, anch'egli specialista di questo tipo di competizione, la sua carriera era iniziata nel 1988 ed ha avuto un'interruzione solo dal 1999 al 2003. Ha corso in entrambe le categorie principali di queste gare di accelerazione, la \"Top Fuel\" e la \"Funny Car\".\n\u00c8 deceduto a causa di un tragico incidente il 21 giugno 2008 all'Old Bridge Township Raceway Park. Nel corso di una delle qualificazioni la sua auto si \u00e8 incendiata a 480\u00a0km/h ed \u00e8 successivamente andata ad impattare a forte velocit\u00e0 - stante il danneggiamento dei paracadute - contro un muretto, dopo avere attraversato la banchina sabbiosa a fine pista.\nVita personale.\nViveva a Snead Island, Florida con sua moglie Kathy e i suoi due figli, Colin (8) e Corey (14)."}
{"id": "1839585", "revid": "68112", "url": "https://it.wikipedia.org/wiki?curid=1839585", "title": "Locomotiva FS 380", "text": "La locomotiva a vapore gruppo 380 era una locomotiva a tre assi con tender, alimentata a carbone, che le Ferrovie dello Stato acquisirono usate dalla compagnia inglese \"Midland Railway\" nel 1906 poco dopo la loro costituzione. \nStoria.\nLe locomotive del gruppo vennero acquisite dalle Ferrovie dello Stato nel 1906 in numero di 50 e furono immatricolate nel gruppo 380 del parco macchine. Si trattava di macchine di concezione antiquata il cui progetto risaliva alla seconda met\u00e0 degli anni 60 del XIX secolo, ma semplici, robuste ed affidabili particolarmente adatte alla trazione dei treni merci. Le \"380\" appartenevano al gruppo 700 abbastanza numeroso e diffuso soprattutto presso la compagnia ferroviaria inglese Midland Railway che le utilizzava soprattutto come \"muli\" da tiro per i suoi treni merci. Le locomotive acquistate dopo le trattative condotte secondo le direttive di Riccardo Bianchi miravano a risolvere un grave problema evidenziatosi subito dopo la nazionalizzazione delle ferrovie nel 1905: la seria carenza di mezzi di trazione efficienti e di pronta utilizzazione. Infatti il parco ereditato, oltre che eterogeneo al massimo, contava molti mezzi antiquatissimi e di scarse prestazioni; le locomotive migliori erano per lo pi\u00f9 quelle \"veloci\" e per viaggiatori. Nelle more della costruzione di nuove unit\u00e0 si prefer\u00ec ricorrere all'usato ed affidabile lotto di \"380\". Quelle giunte in Italia nel 1906 erano state costruite dalla Vulcan Foundry di Newton-le-Willows (unit\u00e0 da 3801 a 3820) e dalla D\u00fcbs and Company di Glasgow (le successive). \nTre unit\u00e0 andarono perdute in un incidente ferroviario, le ultime cessarono il loro onesto servizio nel 1929.\nCaratteristiche.\nLe locomotive del Gruppo 380 FS erano mezzi di trazione estremamente semplici e robusti, studiati per ogni tipo d'impiego e in particolare per servizio merci. Di classica forma inglese erano costruite con doppio telaio, con piastre poste sia all'interno sia all'esterno delle ruote, e biella motrice d'accoppiamento esterna; l'asse anteriore traslava trasversalmente di 25\u00a0mm per consentire una migliore inscrivibilit\u00e0 in curva; il doppio telaio era un retaggio della progettazione delle locomotive nei tempi che precedettero il Convertitore Bessemer -e la conseguente disponibilit\u00e0 di buoni acciai in grandi quantit\u00e0- il cui scopo era sostenere e rafforzare l'albero a gomiti nelle locomotive a cilindri interni. \nPesavano 39,9\u00a0t in assetto di servizio e questo era anche il loro peso aderente.\nErano a vapore saturo, con pressione massima in caldaia di 10 bar e a semplice espansione con 2 cilindri interni; la distribuzione era del tipo Stephenson a cassetto piano interna al telaio. \nLa caldaia aveva una lunghezza di 5.003\u00a0mm, conteneva un volume di acqua di 3,1\u00a0m\u00b3 e di vapore di 1,12\u00a0m\u00b3 con pressione massima di taratura a 10 bar e una produzione oraria di vapore asciutto di 5.050\u00a0kg.\nLe macchine avevano un forno delle dimensioni di 1.540 x 1.029\u00a0mm con altezza media sulla griglia di 1.610\u00a0mm; questa aveva una superficie utile di 1,64\u00a0m\u00b2.\nIl numero di tubi bollitori era di 244 del diametro di 41/37\u00a0mm con lunghezza tra le piastre estreme di 3.317\u00a0m. La superficie tubiera complessiva era di 94\u00a0m\u00b2 cui si aggiungeva quella soprastante la volta del forno che era di 9,34\u00a0m\u00b2 raggiungendo complessivamente 103,34\u00a0m\u00b2 di superficie di riscaldamento dell'acqua a contatto con i fumi caldi. \nLa locomotiva era in grado di esercitare una forza di trazione (sforzo di trazione) massima pari a 5.920\u00a0kg e continua a velocit\u00e0 di 30\u00a0km/h di 3.520\u00a0kg; allo \"spunto\" con coefficiente di aderenza 1/7 sviluppava 5.700\u00a0kg. La potenza non era molto elevata: 290\u00a0kW ma le capacit\u00e0 di spunto e le ruote di 1.510 le permettevano di raggiungere i 65\u00a0km/h.\nIl tender era a tre assi, della massa totale di 26,8\u00a0t, con 9\u00a0m\u00b3 di acqua e 4,5\u00a0t di carbone trasportati. \nIl freno era solo quello a vapore.\nRicevettero dai ferrovieri il soprannome Le inglesine."}
{"id": "1839587", "revid": "547034", "url": "https://it.wikipedia.org/wiki?curid=1839587", "title": "Archigram", "text": "Archigram fu un gruppo di avanguardia architettonica formatosi negli anni sessanta del Novecento, con sede presso l'Architectural Association di Londra.\nSi possono definire futuristi, anti-eroi e pro-consumismo, traendo ispirazione dalla tecnologia al fine di creare una nuova realt\u00e0 che \u00e8 stata espressa unicamente attraverso progetti.\nStoria.\nI principali membri del gruppo sono stati Peter Cook, Warren Chalk, Ron Herron, Mike Webb e David Greene. Il manifesto Archigram \u00e8 stato stilato nel 1961 a proclamare le proprie idee. Impegnata a favore di un'alta tecnologia, peso leggero, approccio infra-strutturale che \u00e8 stato focalizzato verso la tecnologia di sopravvivenza, il gruppo ha sperimentato tutto questo adoperando una tecnologia modulare, la mobilit\u00e0 attraverso l'ambiente, lo spazio e capsule di massa dei consumatori di immagini. Le loro opere offrono una seducente visione di un futuro glamour dell'et\u00e0 delle macchinee, tuttavia le questioni sociali e ambientali sono rimaste immutate.\nArchigram agit\u00f2 il modernismo per evitare di diventare una sterile e sicura ortodossia dai suoi aderenti. A differenza di \"ephemeralisation\" di Buckminster Fuller, che vuole fare di pi\u00f9 con meno materiale possibile (perch\u00e9 il materiale \u00e8 finito), Archigram si basa su un futuro di interminabili risorse.\nLe opere di Archigram hanno avuto un futuristico slancio sotto l'influenza di Antonio Sant'Elia. Buckminster Fuller e Yona Friedman sono stati anche importanti fonti di ispirazione. Le opere di Archigram sono servite come fonte di ispirazione per architetti come Norman Foster, Steven Holl, Future Systems, Renzo Piano e Richard Rogers, come nell'high-tech Centre Pompidou del 1971\nIl gruppo era finanziato dagli architetti principale, come David Rock, che nomin\u00f2 la Archigram per la medaglia d'oro della RIBA (Royal Institute of British Architects), che ricevettero nel 2002.\nProgetti.\nPlug-in-City.\nProgettata da Peter Cook nel 1964, la Plug-in-City (\"citt\u00e0 connessa\") \u00e8 una mega struttura senza edifici, una massa compatta di elementi di forma similare (le abitazioni sono a forma di celle o componenti standardizzati). La macchina non solo viene accettata di buon gusto, ma anche acquisita e rielaborata. Anzi, viene innalzata al livello dell'essere umano, che tuttavia preserva una posizione di \"superiorit\u00e0\", grazie alla capacit\u00e0 di pensiero, del ragionamento e, soprattutto, dell'\"analisi e risoluzione dell'imprevisto\".\nThe Walking City.\nProgettata da Ron Herron nel 1964, la cosiddetta \"citt\u00e0 a piedi\" \u00e8 costituita da edifici intelligenti o robot in formato gigante, di per s\u00e9 baccelli contenitori vita, che potrebbe vagare per la citt\u00e0. La forma derivante dalla combinazione di insetti e di macchine \u00e8 stata un'interpretazione letterale da Le Corbusier, aforisma di \"una casa come una macchina in cui vivere\". I baccelli sono indipendenti, contengono parassiti che potrebbero entrare o uscire in stazioni dove questi occupanti vengono cambiati o dove si ricostituiscono le risorse disponibili. Il cittadino \u00e8 quindi un nomade non totalmente differente dall'attuale automobile. Il contesto era concepito in un mondo futuro dopo un conflitto nucleare.\nInstant City.\nInstant City (tradotta \"citt\u00e0 instananea\") \u00e8 una fiera della tecnologia mobile che si sviluppa nei quartieri degradati, nella squallida citt\u00e0 volante (come un palloncino) con strutture provvisorie. L'effetto \u00e8 una deliberata sopra stimolazione per produrre una cultura di massa, con un abbraccio di pubblicit\u00e0 estetica. L'intero sforzo alla fine \u00e8 destinato a passare lasciando indietro l'aggancio con la tecnologia avanzata.\nAltri progetti.\nTuned City (\"Citt\u00e0 Radio\"), in cui le infrastrutture e spazi di Archigram si aggiungono a cittadine gi\u00e0 esistenti in cui si lascia la parte gi\u00e0 costruita dal precedente sviluppo, piuttosto che una somma del tutto."}
{"id": "1839590", "revid": "2130303", "url": "https://it.wikipedia.org/wiki?curid=1839590", "title": "Cappella di Santa Maria delle Nevi", "text": "La cappella di Santa Maria delle Nevi era un edificio religioso che si trovava a Grosseto.\nLa sua posizione era all'esterno delle mura di Grosseto, poco fuori Porta Vecchia, e fu demolita nella seconda met\u00e0 del XVI secolo durante i lavori di completamento delle mura medicee.\nStoria.\nDi probabili origini tardo-medievali, la piccola chiesa si trovava all'esterno del tratto meridionale dell'antica cinta muraria medievale. La sua esistenza \u00e8 ancora documentata nel 1576 in un documento in lingua latina dell'Archivio segreto vaticano. L'abbattimento della cappella avvenne pertanto tra il 1576 e il 1593, anno in cui termin\u00f2 ufficialmente l'opera di ricostruzione delle fortificazioni grossetane voluta dai Medici.\nLa sua demolizione si rese necessaria per ampliare la cortina muraria nel tratto compreso tra Porta Vecchia, presso la quale si trovava, e il bastione Maiano. Per compensare la perdita dell'edificio religioso, venne eretta nel 1605 la cappella di Santa Barbara a Porta Vecchia, sul lato interno delle mura."}
{"id": "1839592", "revid": "119991", "url": "https://it.wikipedia.org/wiki?curid=1839592", "title": "Cappella di Santa Maria della Neve", "text": ""}
{"id": "1839607", "revid": "640277", "url": "https://it.wikipedia.org/wiki?curid=1839607", "title": "Pioneer 3", "text": "La Pioneer 3 venne lanciata il 6 dicembre 1958 dalla Army Ballistic Missile Agency in collaborazione con la NASA. La sonda era stata progettata per l'esplorazione lunare ma non riusc\u00ec ad oltrepassare la Luna e ad inserirsi in un'orbita eliocentrica come era stato pianificato. Gli obiettivi della sonda erano di misurare la radiazione all'esterno delle fasce di Van Allen usando due tubi Geiger-M\u00fcller e di testare il meccanismo della levetta di scatto per un esperimento fotografico lunare.\nLa sonda.\nLa Pioneer 3 era a forma di cono di di altezza e con una base di 25\u00a0cm di diametro. Il cono era composto da un sottile rivestimento di vetroresina ricoperto con una patina dorata per renderlo conducibile elettricamente e dipinto con strisce bianche per mantenere la temperatura tra i e i 50\u00a0\u00b0C. Sulla sommit\u00e0 del cono c'era un piccolo sensore che, combinato con il cono stesso, fungeva da antenna. La potenza veniva fornita da un anello di batterie al mercurio poste alla base del cono. Un sensore fotoelettrico si protendeva dal centro dell'anello. Era progettato con due fotocellule le quali si sarebbero attivate con la luce della Luna quando la Pioneer 3 si sarebbe trovata a circa di distanza da quest'ultima. Al centro del cono c'erano un tubo di rifornimento del voltaggio e due tubi Geiger-M\u00fcller. Un trasmettitore con una massa di trasmetteva un segnale di modulato in fase a una frequenza di . La potenza della portante modulata era di 0,08\u00a0W e la potenza diffusa effettiva totale era di 0,18\u00a0W. La sonda possedeva un meccanismo per la riduzione dello spin realizzato con due pesi da 7 grammi avvolti su un rocchetto. Il meccanismo si sarebbe attivato con un timer 10 ore dopo il lancio e i pesi avrebbero rallentato il momento angolare della sonda da 400 giri al minuto a 6 giri al minuto. In seguito il meccanismo e i pesi sarebbero stati rilasciati.\nLa missione.\nIl piano di volo della Pioneer 3 prevedeva di passare vicino alla Luna 33,75 ore dopo il lancio, inserendosi successivamente in un'orbita attorno al Sole. Tuttavia l'esaurimento del propellente caus\u00f2 lo spegnimento del motore del primo stadio con 3,7 secondi di anticipo, fatto che imped\u00ec alla sonda di raggiungere la velocit\u00e0 di fuga. L'angolo di inserimento era di 71\u00b0 invece dei 68\u00b0 pianificati e la sonda raggiunse un'altitudine di prima di ricadere sulla Terra. Durante il rientro in atmosfera, bruci\u00f2 sopra l'Africa il 7 dicembre verso le 19:51 UT ad una posizione stimata di 16,4\u00b0 N e 18,6\u00b0 E. La sonda invi\u00f2 dati relativi alla telemetria per circa 25 delle sue 38 ore e 6 minuti di viaggio. Le altre 13 ore erano periodi di blackout dovuti alla posizione delle due stazioni di controllo. Le informazioni ricavate hanno mostrato che la temperatura interna della sonda rimase intorno ai 43\u00a0\u00b0C per la maggior parte del tempo.\nMentre la Pioneer 3 non raggiunse l'obiettivo primario della missione, ovvero il flyby della Luna, ottenne dati di particolare valore: James Van Allen, analizzando i dati della sonda sommati a quelli dei precedenti satelliti Explorer 1 ed Explorer 3, riusc\u00ec a scoprire l'esistenza di una seconda fascia di radiazioni attorno alla Terra. La radiazione venne intercettata a partire da qualche centinaio di chilometri dalla Terra e si estendeva per alcune migliaia di chilometri nello spazio. Le fasce di radiazioni che circondano la Terra vennero poi chiamate fasce di Van Allen in onore del suo scopritore."}
{"id": "1839611", "revid": "486946", "url": "https://it.wikipedia.org/wiki?curid=1839611", "title": "ACOTRAL", "text": ""}
{"id": "1839612", "revid": "118250261", "url": "https://it.wikipedia.org/wiki?curid=1839612", "title": "The Dome at America's Center", "text": "The Dome at America's Center, conosciuto come Trans World Dome dal 1995 al 2001 e come Edward Jones Dome dal 2002 al 2016, \u00e8 un impianto sportivo polivalente situato a St. Louis, nel Missouri. \nDalla stagione 1995 fino a quella del 2015 ha ospitato le partite di casa dei St. Louis Rams della National Football League, e nel 2020 quelle dei St. Louis BattleHawks della XFL"}
{"id": "1839613", "revid": "190505", "url": "https://it.wikipedia.org/wiki?curid=1839613", "title": "Segisaurus halli", "text": ""}
{"id": "1839614", "revid": "6923", "url": "https://it.wikipedia.org/wiki?curid=1839614", "title": "Yamaha XJ 600", "text": "La Yamaha XJ 600 era una motocicletta costruita tra 1984 ed il 1991 dalla Yamaha Motor in Giappone ed importata in Italia. Era una moto relativamente leggera (212\u00a0kg in condizioni di marcia), dotata di una semicarenatura e di un puntale. Negli Stati Uniti, veniva commercializzata come FJ 600. Fu sostituita dal modello XJ 600 Diversion."}
{"id": "1839617", "revid": "31886", "url": "https://it.wikipedia.org/wiki?curid=1839617", "title": "Specie di Lycosidae (F-O)", "text": "Di seguito sono descritte tutte le specie della famiglia di ragni Lycosidae, i cui generi cominciano dalla lettera F alla lettera O, note al 20 luglio 2017.\nFoveosa.\n\"Foveosa\" Russell-Smith, Alderweireldt &amp; Jocqu\u00e9, 2007\nGeolycosa.\n\"Geolycosa\" Montgomery, 1904\nGladicosa.\n\"Gladicosa\" Brady, 1987\nGnatholycosa.\n\"Gnatholycosa\" Mello-Leit\u00e3o, 1940\nGulocosa.\n\"Gulocosa\" Marusik, Omelko &amp; Koponen, 2015\nHesperocosa.\n\"Hesperocosa\" Gertsch &amp; Wallace, 1937\nHippasa.\n\"Hippasa\" Simon, 1885\nHippasella.\n\"Hippasella\" Mello-Leit\u00e3o, 1944\nHoggicosa.\n\"Hoggicosa\" Roewer, 1960\nHogna.\n\"Hogna\" Simon, 1885\nHognoides.\n\"Hognoides\" Roewer, 1960\nHyaenosa.\n\"Hyaenosa\" Caporiacco, 1940\nHygrolycosa.\n\"Hygrolycosa\" Dahl, 1908\nKangarosa.\n\"Kangarosa\" Framenau, 2010\nKatableps.\n\"Katableps\" Jocqu\u00e9, Russell-Smith &amp; Alderweireldt, 2011\nKnoelle.\n\"Knoelle\" Framenau, 2006\nLobizon.\n\"Lobizon\" Piacentini &amp; Grismado, 2009\nLoculla.\n\"Loculla\" Simon, 1910\nLycosa.\n\"Lycosa\" Latreille, 1804\nLycosella.\n\"Lycosella\" Thorell, 1890\nLysania.\n\"Lysania\" Thorell, 1890\nMainosa.\n\"Mainosa\" Framenau, 2006\nMalimbosa.\n\"Malimbosa\" Roewer, 1960\nMargonia.\n\"Margonia\" Hippa &amp; Lehtinen, 1983\nMegarctosa.\n\"Megarctosa\" Caporiacco, 1948\nMelecosa.\n\"Melecosa\" Marusik, Omelko &amp; Koponen, 2015\nMelocosa.\n\"Melocosa\" Gertsch, 1937\nMinicosa.\n\"Minicosa\" Alderweireldt &amp; Jocqu\u00e9, 2007\nMolitorosa.\n\"Molitorosa\" Roewer, 1960\nMongolicosa.\n\"Mongolicosa\" Marusik, Azarkina &amp; Koponen, 2004\nMustelicosa.\n\"Mustelicosa\" Roewer, 1960\nNavira.\n\"Navira\" Piacentini &amp; Grismado, 2009\nNotocosa.\n\"Notocosa\" Vink, 2002\nNukuhiva.\n\"Nukuhiva\" Berland, 1935\nOculicosa.\n\"Oculicosa\" Zyuzin, 1993\nOcyale.\n\"Ocyale\" Audouin, 1826\nOrinocosa.\n\"Orinocosa\" Chamberlin, 1916\nOvia.\n\"Ovia\" Sankaran, Malamel &amp; Sebastian, 2017"}
{"id": "1839619", "revid": "767487", "url": "https://it.wikipedia.org/wiki?curid=1839619", "title": "Stuntin' Like My Daddy", "text": "Stuntin' Like My Daddy \u00e8 il primo singolo dei due rapper statunitensi Birdman e Lil Wayne estratto dall'album di gruppo \"Like Father, Like Son\". \u00c8 stato prodotto da TMIX.\nInformazioni.\nCome gi\u00e0 detto, la canzone \u00e8 frutto di una collaborazione tra Birdman e Lil' Wayne, artisti che hanno da sempre lavorato assieme. I due l'hanno anche cantata ai \"BET Awards\" del 2007.\n\"Stuntin' Like My Daddy\" ha avuto un discreto successo, raggiungendo la posizione n.21 nella \"Billboard Hot 100\", la n.7 nella \"Hot R&amp;B/Hip-Hop Songs\" e la n.5 nella \"Hot Rap Tracks\". Il suo testo \u00e8 stato scritto dagli stessi Birdman e Lil' Wayne.\nVideoclip.\nIl videoclip include i cameo di Yo Gotti e All Star Cashville Prince. La scena iniziale mostra Birdman e Lil' Wayne in una stanza intenti a stampare molte banconote false, quando improvvisamente la polizia fa irruzione nel loro covo. I due scappano ognuno a bordo di una moto, mentre sono inseguiti a tutta velocit\u00e0 dall'auto delle forze dell'ordine. Alcuni chilometri dopo, per proseguire la loro folle corsa i rappers salgono anch'essi a bordo di un'automobile. Nella scena successiva, i due scendono dalla macchina e si dirigono altrove correndo, mentre questa salta in aria alle loro spalle. A inseguirli stavolta c'\u00e8 un elicottero. La scena finale del videoclip mostra che i due non sono stati arrestati e che, un anno dopo, continuano ancora la loro illegale attivit\u00e0."}
{"id": "1839623", "revid": "122315", "url": "https://it.wikipedia.org/wiki?curid=1839623", "title": "Eek a mouse", "text": ""}
{"id": "1839625", "revid": "486946", "url": "https://it.wikipedia.org/wiki?curid=1839625", "title": "AcoTraL", "text": ""}
{"id": "1839626", "revid": "1544341", "url": "https://it.wikipedia.org/wiki?curid=1839626", "title": "Criterio di Weierstrass", "text": "In analisi matematica, il criterio di Weierstrass, conosciuto anche come M-test, \u00e8 un importante risultato riguardante la convergenza totale (e di conseguenza la convergenza uniforme) di serie di funzioni di variabile complessa o reale.\nIl criterio.\nSia formula_1 una successione di funzioni a valori complessi. Se per ogni formula_2 esiste formula_3 tale che:\ne si ha:\nallora la serie:\nconverge totalmente e uniformemente in formula_7.\nQuesto risultato \u00e8 spesso utilizzato insieme al \"teorema del limite uniforme\", il quale afferma che il limite (relativo alla convergenza uniforme) di ogni successione di funzioni continue \u00e8 continuo. Insieme, i due enunciati stabiliscono che se, in aggiunta alle condizioni precedenti, formula_7 \u00e8 uno spazio topologico e le funzioni formula_9 sono continue su formula_7, allora la serie converge ad una funzione continua.\nGeneralizzazione.\nSe il codominio di formula_9 \u00e8 uno spazio di Banach si ottiene una generalizzazione del teorema, in cui la disuguaglianza:\npu\u00f2 essere rimpiazzata da:\ndove formula_14 \u00e8 la norma sullo spazio di Banach.\nDimostrazione.\nSia formula_15. Presi formula_16 con formula_17, date le ipotesi del teorema si ha:\nLa serie a termini non-negativi formula_19 converge, quindi per ogni formula_20 esiste formula_21 tale che per ogni formula_22 si verifica:\nScegliendo formula_24 e formula_25 sufficientemente grandi si ha quindi:\nPer ogni formula_27 la successione formula_28 \u00e8 di Cauchy nello spazio metrico completo formula_29, pertanto converge a formula_30. Definendo la funzione formula_31 e facendo tendere formula_25 a formula_33 nella precedente relazione si ha:\novvero formula_15 converge uniformemente a formula_36."}
{"id": "1839634", "revid": "79520", "url": "https://it.wikipedia.org/wiki?curid=1839634", "title": "Grotta di Ispinigoli", "text": "La Grotta di Ispinigoli \u00e8 una grotta in territorio del comune di Dorgali.\nIspiningoli non significa, \"spina in gola\" come erroneamente si ritrova citato in vari ambiti, bens\u00ec, molto pi\u00f9 semplicemente, il termine ha origine dal nome della localit\u00e0 adiacente. \nDescrizione.\nLa grotta cela al suo interno una colonna stalagmitica alta circa 38 metri , che collega la volta con il pavimento della grotta stessa. \nLa notevole sala presenta una profondit\u00e0 di 35 metri, un diametro di c/a 80 metri. La base, dove insiste il percorso visitabile, \u00e8 occupato da massi da crollo originatisi dai normali processi geo evolutivi.\nAltra particolarit\u00e0 di questa grotta \u00e8 il cosiddetto \"Abisso delle Vergini\", un inghiottitoio profondo circa 60 metri che collega la grotta di Ispinigoli alla Grotta di San Giovanni Su Anzu. Il nome dell\"'Abisso delle Vergini\" deriva dal fatto che, secondo una leggenda, fu un luogo nel quale si compivano sacrifici umani ad opera delle antiche popolazioni fenicie. In realt\u00e0 i monili e le ossa umane rinvenute all'interno dell'abisso sarebbero riconducibili a semplici sepolture della Civilt\u00e0 nuragica.\nScoperte e utilizzi passati.\nIl terrazzamento che fa da ingresso alla grotta veniva utilizzato dai pastori come riparo per il proprio bestiame. Solo negli anni cinquanta venne esplorata per la prima volta dagli speleologi. Nel 1974 \u00e8 stata attrezzata ed aperta al pubblico, mentre \u00e8 attualmente interdetto al pubblico l'accesso al complesso carsico di \"San Giovanni Su Anzu\"."}
{"id": "1839639", "revid": "547992", "url": "https://it.wikipedia.org/wiki?curid=1839639", "title": "Antipatro II", "text": "Figlio del fondatore della dinastia Cassandro I e di Tessalonica, sorellastra di Alessandro Magno, regn\u00f2 sulla Macedonia assieme al fratello minore Alessandro V dal 297 a.C. al 294 a.C.\nQuando Antipatro uccise la loro madre e allontan\u00f2 Alessandro dal potere, questi si rivolse a Pirro e a Demetrio Poliorcete, chiedendo loro di aiutarlo a recuperare il trono. Demetrio riusc\u00ec a sconfiggere Antipatro, ma invece di ricollocare sul trono Alessandro lo fece assassinare. Secondo la ricostruzione di Diodoro Siculo e Pausania, Antipatro fu fatto uccidere dallo stesso Demetrio, mentre secondo il riassunto di Giustino dell'opera di Pompeo Trogo, il figlio di Cassandro, fuggito in Tracia per scampare al Poliorecete, fu ucciso da Lisimaco."}
{"id": "1839640", "revid": "3082", "url": "https://it.wikipedia.org/wiki?curid=1839640", "title": "Antipatro II di Macedonia", "text": ""}
{"id": "1839641", "revid": "1187695", "url": "https://it.wikipedia.org/wiki?curid=1839641", "title": "Famiglia DiMeo", "text": "Nella serie televisiva \"I Soprano\" dell'emittente statunitense HBO, la Famiglia DiMeo \u00e8 un'organizzazione mafiosa di finzione che fa capo al boss Tony Soprano: prima di lui, al potere dal 1999, si erano alternati diversi capi-famiglia.\nPer il fatto che, in linea temporale, le vicende raccontate sullo schermo iniziano dall'estate del 1998, poco prima che Tony salisse al potere, \u00e8 generalmente indicata come Famiglia Soprano: tuttavia, l'organizzazione DiMeo ha una storia decennale nella criminalit\u00e0 organizzata dello Stato del New Jersey. Le bande che costituiscono la Famiglia prendono il nome dagli esponenti di riferimento (gli Aprile e i Soprano sono quelli di lungo corso) e variano a seguito degli omicidi, dei cambi di ruolo, delle incarcerazioni e delle nuove entrate.\nStrutturata a forma piramidale l'organizzazione \u00e8 costituita da un nucleo centrale e 5 bande (o \"squadre\", come spesso vengono indicate nella traduzione italiana), i cui capi, o capitani (o anche capimandamento), si sono alternati nel corso delle stagioni o di cui si fa riferimento nei dialoghi.\n\u00c8 probabilmente basata sulla vera famiglia mafiosa dei DeCavalcante.\nMolti altri personaggi sono inseriti in questa lista, perch\u00e9 legati in modo diverso alle attivit\u00e0 criminali e relazionali della Famiglia: alcuni di essi non appaiono direttamente sullo schermo ma vengono tuttavia nominati e le loro azioni si riflettono nelle vicende della Famiglia.\nStoria.\nFormazione.\nSi ritiene che la Famiglia DiMeo sia stata formata nel New Jersey negli anni cinquanta dal primo boss, Domenico Ercole \"Eckley\" DiMeo.\nMembri dell'organizzazione furono, dagli anni sessanta, i fratelli Johnny Boy Soprano (padre di Tony) e Corrado Junior Soprano, oltre a Michele \"Feech\" La Manna.\nI fratelli Soprano ebbero un ruolo chiave nell'organizzazione DiMeo, con le due bande capitanate da Johnny Boy e Junior: intrattennero subito legami criminali con le cosiddette \"Cinque famiglie\" di New York: in particolare con la Famiglia Lupertazzi (il cui boss era Carmine Lupertazzi).\nNonostante il boss fosse DiMeo, nell'ultima puntata della serie Tony, parlando con zio Junior, conferma che il comando della famiglia mafiosa nel Nord New Jersey era, di fatto, in mano ai due fratelli Soprano.\nIl nome DiMeo \u00e8 stato scelto dagli sceneggiatori basandosi sul nome di uno dei capi della vera famiglia mafiosa dei Gambino, Roy DeMeo, che oper\u00f2 a New York dagli anni settanta al 1982.\nLa crisi dell'83.\nDurante i primi anni ottanta molti membri della cosca DiMeo vennero arrestati, provocando cos\u00ec il pi\u00f9 grande vuoto tra le sue fila dai tempi della formazione. Tra gli imprigionati, Michele \"Feech\" La Manna, condannato a vent'anni nel 1984.\nFu durante quella \"crisi\" tra le file dell'organizzazione che Salvatore \"Big Pussy\" Bonpensiero, della banda di Johnny Boy, prese con s\u00e9 il giovane Tony perch\u00e9 si facesse le ossa nell'ambiente criminale, commettendo il suo primo omicidio.\nAscesa di Tony Soprano.\nJohnny Boy mor\u00ec di enfisema nel 1986: prima di morire, design\u00f2 il figlio Tony per la sua successione a capo (capitano) della banda Soprano. Tony fu il pi\u00f9 giovane capitano nella storia della Famiglia DiMeo (all'epoca aveva 27 anni): alla sua ascesa contribu\u00ec il colpo alla bisca clandestina di \"Feech\" La Manna, compiuta assieme al capo della banda Aprile, Jackie Aprile Sr.. Tony ebbe subito l'appoggio di quelli che in seguito divennero i suoi uomini di fiducia: Big Pussy, scassinatore della banda, ma anche il fedele soldato del padre Johnny Boy, Paulie Gualtieri, e l'amico d'infanzia, il futuro consigliere della famiglia Silvio Dante.\nSulla sua fortuna pesa per\u00f2 l'ombra del carcere evitato a danno del cugino Tony Blundetto, catturato e condannato a 17 anni di carcere, per un colpo che avrebbero dovuto compiere assieme e a cui invece Tony non partecip\u00f2. Il futuro boss si \u00e8 sempre sentito in colpa per aver preso in mano le redini dell'organizzazione mentre il cugino se ne stava in galera.\nJackie Aprile nuovo boss.\nDominic DiMeo, capo della famiglia condannato all'ergastolo, nel 1995 design\u00f2 Jackie Aprile Sr. come boss in attivit\u00e0, dopo esser stato colpito dalle sue abilit\u00e0 di leader. Si deduce, comunque, che gli associati si aspettassero la nomina a boss di uno dei Soprano (o al vecchio zio Junior o al giovane Tony) e che la scelta fosse solo rimandata di qualche anno, come infatti avvenne. Gli anni di potere di Jackie Aprile (1995 - 1999) furono tranquilli e prosperosi e i membri della famiglia non ebbero mai da lamentarsi sulla gestione degli affari e delle dispute interne.\nL'organizzazione delle Bande era la seguente:\nSoprano vs Soprano.\nNel 1998, i medici diagnosticarono a Jackie Aprile un cancro dello stomaco in stadio avanzato, e Tony Soprano, assai legato a Jackie, cominci\u00f2 ad assumere via via sempre pi\u00f9 poteri al fine di sostituirlo alla guida dell'organizzazione.\nCorrado Junior Soprano, lo zio di Tony, vide questo fatto come un insulto al suo onore e alla sua persona. Nel corso dei mesi, la tensione tra i due Soprano crebbe costantemente; quando Jackie Aprile mor\u00ec nella primavera del 1999, i capiregime si riunirono per nominare il nuovo boss.\nTony, che molti vedevano come successore designato, rifiut\u00f2 apparentemente la carica, consegnandola allo zio: in verit\u00e0 la \"riconciliazione\" con Corrado era finalizzata a una pi\u00f9 oculata gestione del nuovo potere: Corrado di fatto finiva sotto i riflettori dell'FBI (sgombrando cos\u00ec il campo a Tony) e le bande avrebbero comunque fatto riferimento a lui per la gestione degli affari.\nQuando la situazione precipit\u00f2 a causa di Livia e s'innesc\u00f2 la ritorsione verso Tony, quest'ultimo ordin\u00f2 di far fuori i membri chiave della banda di Junior: lo stesso Junior si salv\u00f2 dalla vendetta solo perch\u00e9 venne arrestato. Tony succedette a Corrado e prese il controllo della famiglia e di tutte le attivit\u00e0 criminali dello zio, nomin\u00f2 Silvio Dante come suo consigliere e promosse Paulie Gualtieri a capo della sua vecchia banda, ribattezzandola Banda Gualtieri. Con la morte di Jimmy Altieri, scopertosi un traditore, Carlo Gervasi lo rimpiazz\u00f2 come caporegime, ribattezzando cos\u00ec anche la banda.\nIl Dopoguerra del 2007.\nDopo la guerra del 2007 coi Lupertazzi, Tony promuove Paulie Gualtieri a vice boss dato che Bobby Baccalieri \u00e8 morto e Silvio \u00e8 in coma, cos\u00ec il nuovo capo mandamento dei Soprano diviene Patsy Parisi. Nel frattempo Carlo Gervasi tradisce i Soprano e la sua banda si estingue. Le uniche bande rimaste sono la Banda Soprano con Patsy Parisi e la Banda Barese con Albert \"Ally Boy\" Barese, mentre Tony Maffei diviene il capo mandamento della Banda Junior/Baccalieri, con Paulie vice boss, Silvio consigliere (anche se in coma) e Tony boss assoluto del New Jersey.\nMembri principali dell'organizzazione centrale.\nJackie Aprile, Sr..\nPredecessore al comando della famiglia di Tony Soprano, muore prematuramente per un cancro.\nDomenico Ercole \"Eckley\" DiMeo.\nFondatore della Famiglia, \u00e8 stato il boss negli anni cinquanta e sessanta della Famiglia fino al suo arresto negli anni ottanta, quando venne condannato all'ergastolo. Si deve a lui la nomina di \"Jackie\" Aprile boss dei DiMeo.\nNon viene mostrato mai sullo schermo e tutte le informazioni si evincono dai dialoghi successivi. Nel film prequel vi \u00e8 tuttavia una rapida apparizione di \"Old Man\", interpretato da David Chase.\nMichael \"Mikey Grab Bag\" Palmice.\nSoldato fedelissimo a Junior, Mikey Palmice \u00e8 coprotagonista della prima stagione. Si segnala per l'uccisione di Rusty Irish, uno spacciatore che aveva venduto droga al nipote di un amico di Junior. Alla resa dei conti tra Tony e zio Junior (finale della stagione 1) viene ucciso in un bosco da Paulie e Chris, mentre era uscito a far jogging.\nJoseph Sasso.\nJoseph \"Beppy\" Sasso \u00e8 un membro di alto rango del clan dei DiMeo. Infatti \u00e8 stato per molti anni un capo mandamento sotto Ercole \"Old Man Eckley\" DiMeo. In seguito all'arresto di quest'ultimo divenne il viceboss della famiglia sotto Jackie Aprile Sr. anche se probabilmente era un vice di facciata. Beppy diviene importante con la promozione di Junior a boss del Clan DiMeo. Infatti Sasso essendo il suo vice diviene dal 1998 al 1999 vice boss della Famiglia DiMeo.A Marzo del 1999 organizza con Junior e gli altri membri della Banda Junior Soprano la morte di Tony. L'attentato per\u00f2 fallisce e Tony fa uccidere Mikey Palmice, Chucky Signore e pi\u00f9 avanti anche Philly Spoons mentre Beppy viene arrestato con Junior e Lawrence Barese e condannato all'ergastolo per estorsione federale. In seguito Tony si instaura come boss e Paulie diviene vice boss mentre Silvio consigliere dei DiMeo. \"Beppy\" Sasso, da non confondere con Giuseppe \"Beppy\" Scerbo (soldato della banda di Junior) ha l'apparizione pi\u00f9 breve fra tutti i personaggi della serie, quando apre la porta della sua casa vestito con un accappatoio.\nBanda Soprano/Parisi.\nStoria.\nLa Banda \u00e8 stata fondata nel corso del 1960 da John Francis Soprano detto \"Johnny Boy\". Johnny Boy era un grande amico del boss Ercole DiMeo che dunque gli diede il permesso di creare una sua banda e fece lo stesso con il fratello di Johnny, Corrado. Nacquero cos\u00ec le bande Junior e Soprano che si unirono alle Bande Curto e La Manna all'interno del clan DiMeo.\nJohnny insieme a Feech La Manna era uno dei mafiosi pi\u00f9 temuti e rispettati di tutta la Famiglia DiMeo. Tra i suoi pi\u00f9 stretti collaboratori ci sono: Richard \"Dickie\" Moltisanti (padre di Christopher, a sua volta cugino di Carmela DeAngelis), Patrizio \"Zio Pat\" Blundetto (cugino di Johnny) e Paul \"Paulie Walnuts\" Gualtieri (bodyguard di Johnny e suo uomo di fiducia). Inoltre nel corso degli Anni 80 Johnny ha introdotto suo figlio Anthony \"Tony\" Soprano e i suoi amici: Silvio \"Sil\" Dante e Salvatore \"Big Pussy\" Bonpensiero. Questi ultimi tre si dimostrarono mafiosi particolarmente capaci e Johnny ne and\u00f2 molto fiero. Dopo l'arresto e la condanna a 20 anni di carcere per Feech La Manna, Johnny divenne automaticamente il nuovo futuro successore di Eckley DiMeo. Tuttavia nel 1986 Johnny mor\u00ec di enfisema.\nPrima della morte, Johnny aveva designato il figlio Tony come il futuro capo mandamento della Banda Soprano. Silvio divenne cos\u00ec il secondo in comando della Banda Soprano. Tony era benvoluto e rispettato da tutti gli altri membri del clan DiMeo e probabilmente era il capo mandamento pi\u00f9 importante di tutta la Famiglia dopo Giacomo \"Jackie\" Aprile Sr. che nel 1995 divenne il boss del clan con l'arresto di Ercole DiMeo. Tony e il suo collega James \"Little Jimmy\" Altieri erano i pi\u00f9 giovani capi mandamento di maggior successo nel corso degli Anni 90. Nel 1999 a Jackie Aprile venne diagnosticato un cancro all'intestino e pochi mesi dopo mor\u00ec in ospedale. I capi mandamento pi\u00f9 importanti, ovvero Jimmy Altieri, Ray Curto e Larry Boy Barese, volevano che Tony prendesse il posto di Jackie nella famiglia considerando Junior non idoneo, dato che la sua banda era la pi\u00f9 odiata del clan. Tony tuttavia rifiuta consegnando il trono dei DiMeo a Junior: in realt\u00e0 per\u00f2 questa \u00e8 solo una tattica dato che Junior finisce sotto i riflettori dell'FBI e gli altri capi mandamento continuano a fare affidamento su Tony per gli affari. Junior, scoperto da Livia che Tony va dall'analista, su consiglio di Mikey Palmice, organizza un complotto contro Tony allo scopo di ucciderlo. L'attentato per\u00f2 non va a buon fine e Tony, venuto a sapere dall'FBI del fatto che Junior fosse il mandante, ordina la morte di tutti i membri della cospirazione: Junior viene arrestato, Beppy Sasso viene condannato all'ergastolo, Mickey Palmice viene brutalmente assassinato da Chris e Paulie, Chucky Signore viene personalmente eliminato da Tony, e infine Donny Paduano viene ucciso nella sua auto. Tony cos\u00ec succede a Corrado e s'instaura come nuovo boss del clan DiMeo. In seguito per\u00f2 il gemello di Patsy Parisi, Philly Spoons Parisi, mette in giro delle voci su Tony e sua madre con lo scopo di scatenare un ammutinamento. Tony allora lo fa uccidere dal soldato Gigi Cestone. Tony dunque promuove i suoi uomini facendo divenire Silvio Dante consigliere e Paulie Gualtieri capo mandamento della Banda Soprano.\nDopo la scalata al potere di Tony, Paulie diventa il nuovo capo mandamento dei Soprano. Paulie \u00e8 un capo ragionevole anche se molti soldati non lo rispettano, ma ha una debolezza: \u00e8 molto geloso di Chris Moltisanti divenuto rapidamente un affiliato. Ci\u00f2 lo fa arrabbiare poich\u00e9 lui non era neanche un associato e dava la colpa di ci\u00f2 al fatto che Chris (cugino di Carmela) \u00e8 amato come un nipote da Tony. Inoltre Paulie ha sempre avuto l'ossessione di essere colui che porta di pi\u00f9 alla famiglia DiMeo, cosa che non era vera dato che la Banda Aprile \u00e8 sempre stata la migliore nel guadagno qualunque fosse il capo. Nel corso del 2003 la fedelt\u00e0 di Paulie viene messa a dura prova dato che si sente maltrattato da Tony, e allora in carcere si avvicina ai Lupertazzi fornendo varie informazioni a Johnny Sack. In seguito per\u00f2 scopre che non era mai stato veramente considerato n\u00e9 da Johnny n\u00e9 da Carmine Lupertazzi. Pur essendo il capo della banda pi\u00f9 grande dei DiMeo, Paulie non era certamente il migliore tra i capi, e nel 2006 inizia a perdere la stima di Tony. Tuttavia nel corso della guerra del 2007 decise di rimanere fedele ai DiMeo e di non aderire ai Lupertazzi. Con la morte di Bobby Baccalieri Jr. e il coma di Silvio, Tony ha bisogno di un nuovo Vice boss e dunque promuove Paulie a questo ruolo (anche se a malincuore dato che l'altro candidato era Ally Boy Barese, che \u00e8 antipatico a Tony).\nCon la promozione a Vice boss di Paulie, Tony decide di promuovere a capo della Banda Soprano il vecchio soldato Pasquale \"Patsy\" Parisi che diventa cos\u00ec capo mandamento della Banda Soprano dal 2007 in poi. Inoltre Patsy s'imparenta con Tony dato che il figlio Patrick si sposa con Meadow, la figlia di Tony. Patsy diventa cos\u00ec il gestore delle principali attivit\u00e0 criminali della famiglia. Inoltre sotto Patsy la Banda Soprano, la Banda Barese e la Banda Aprile sono le uniche che rimangono intatte, sotto il comando di Tony.\nMatthew Bevilaqua.\nGiovane broker, aspirante gangster, lavora per Christopher Moltisanti assieme al suo amico Sean Gismonte.\nPatrizio \"zio Pat\" Blundetto.\nAnziano soldato, Pat si era ritirato in una fattoria nello Stato di New York. Poi per\u00f2, convinto da sua figlia Luise, vende la propriet\u00e0 e il terreno e si trasferisce in Florida. Fa visita diverse volte a Junior quando \u00e8 ricoverato al centro psichiatrico.\nBrendan Filone.\nAmico di Christopher Moltisanti agli inizi della sua carriera, particolarmente sciocco.\nPaul \"Little Paulie\" Germani.\nNipote del boss in seconda Paulie Gualtieri.\nBanda Aprile/Gualtieri.\nStoria.\nLa Banda venne fondata nel 1970 dal mafioso Richard \"Richie\" Aprile quando il boss Ercole DiMeo, considerando Richie un astro nascente della Famiglia gli d\u00e0 il permesso di creare una sua Banda. La Banda Aprile venne valutata come una delle migliori Bande della Mafia nel corso degli anni 70-80. Inoltre gli Aprile con i Soprano sono le Bande storiche della Famiglia che ci sono dalla sua formazione. Nel 1990 Richie \u00e8 stato arrestato e condannato a 10 di carcere. Su volont\u00e0 di Ercole DiMeo il nuovo capo della Banda Aprile fu Giacomo \"Jackie\" Aprile Sr., fratello minore di Richie e suo braccio destro. Con Jackie al comando la Banda degli Aprile crebbe sempre di pi\u00f9 grazie soprattutto ai membri intelligenti e brutali Ralph Cifaretto o i Fratelli Spatafore, Vito e Bryan, nipoti di Jackie e Richie. Tuttavia la Banda nel 1995 \u00e8 caduta nel caos. Infatti Ercole DiMeo venne condannato all'ergastolo e non avendo designato un successore tutti videro Jackie come il giusto boss. Jackie divenne il nuovo boss dei DiMeo ma decise di trasferire la Banda Aprile a Miami per entrare nel commercio della cocaina. Riluttante la Banda lasci\u00f2 il New Jersey e Jackie divenne boss della Famiglia DiMeo. Tuttavia nel 1999 gli viene diagnosticato un cancro e muore lasciando un vuoto di potere. Dopo gli eventi tra Tony e Junior, nel 2000 all'uscita di Richie Aprile dal carcere, Tony da il permesso ad alcuni membri della Banda Aprile di tornare in New Jersey come nel caso dei Fratelli Spatafore, che tornarono molto ricchi, oppure come Ralph Cifaretto ed Eugene Pontecorvo. Richie appena uscito di galera va da un affiliato alla Banda Soprano, Bensie Gaeta, gestore di due pizzerie che sono una copertura per un fiorente spaccio di eroina gestito da Tony e Silvio in persona. Richie prest\u00f2 i soldi a Bensie per aprire le pizzerie e approfittando della sua assenza non lo ha mai pagato. Cos\u00ec lo aggredisce e investendolo con l'auto lo rende paralitico. Tony venutolo a sapere si arrabbia moltissimo con Richie dato che gli portava molti soldi col suo giro di droga. Richie allora scontento del comando di Tony medita di ucciderlo e trova un alleato nel vecchio Junior che in attesa del processo \u00e8 ai domiciliari. Richie va a cercare appoggio nei Fratelli Albert e Lawrence Barese capi della Banda Barese che per\u00f2 non vogliono mettersi contro Tony. Richie allora medita di eliminare anche loro ma Junior rifiuta considerando folle l'idea di uccidere un capo mandamento e suo fratello. Junior allora capendo che per Richie \u00e8 finita rivela tutto a Tony con la quale medita l'omicidio. I due per\u00f2 sono anticipati da Janice che dopo una violenta lite lo ha ucciso a colpi di pistola. Tony allora fa fare a pezzi il corpo di Richie e sparge in giro la voce che \u00e8 entrato nel programma protezione testimoni. Con la morte di Richie, Tony promuove come capo mandamento della Banda Aprile Gigi Cestone per il suo ruolo nell'omicidio di Philly Spoons Parisi. Tuttavia Gigi comander\u00e0 la Banda solo dal 2000 al 2001 anno in cui muore per un infarto mentre \u00e8 al bagno. Seppur non volendo Tony \u00e8 costretto a promuovere a capo mandamento Ralph Cifaretto con cui non \u00e8 mai andato d'accordo. Ralph comanda la Banda Aprile col pugno di ferro anche se disprezzato da tutti gli altri capi dei DiMeo, portando molti soldi a Tony. Ralph ad una cena fa una battuta molto offensiva su Ginny Sack moglie di Johnny vice boss dei Lupertazzi. Paulie, in prigione, venutolo a sapere, lo dice a Johnny per guadagnarsi la sua fiducia. Johnny arrabbiatissimo chiede la testa di Ralph a Carmine Lupertazzi che rifiuta per\u00f2 di uccidere un capi mandamento. Johnny arrabbiato ordina lo stesso la morte di Ralph Miami ma Carmine allo stesso tempo chiede a Tony di uccidere Johnny per non avere pi\u00f9 problemi con lui. Tony allora manda a Boston Silvio e Chris che si incontrano con Lou \"DiMaggio\" Gallina, feroce killer a capo degli Atwell Avenue Boys banda di feroci killer e trafficanti di armi di Boston. Alla fine per\u00f2 Johnny accetta le scuse e cos\u00ec sia il suo omicidio che quello di Ralph vengono annullati. Ralph nel frattempo acquista un cavallo con Tony chiamato Pie-O My e Tony ci si affeziona moltissimo. Dopo un po' per\u00f2 il figlio di Ralph ha un incidente con un arco e Ralph per pagare le spese manda a fuoco le stalle facendo morire Pie-O My e ottenendo i soldi dell'assicurazione. Tony venutolo a sapere va a casa di Ralph e quando questi lo ammette inizia un violento scontro tra i due che termina con la morte di Ralph. Tony poi chiama Chris e cin lui fa a pezzi il corpo di Ralphie per poi buttarlo in mare. Tony allora promuove immediatamente Vito Spatafore a capo mandamento della Banda Aprile. Vito diventa un uomo di punta dei DiMeo portando ogni settimana pi\u00f9 soldi di tutti gli altri ricavati soprattutto dall'edilizia. Vito cos\u00ec pensa di diventare il boss temporaneo dei DiMeo durante il ricovero di Tony per l'attacco subito da Junior in preda alla demenza, ma Silvio consigliere e braccio destro di Tony ne prende il posto temporaneo. Una sera in un bar gay Vito viene scoperto da due affiliati di una famiglia che spargono subito la voce. Vito impaurito dalle ripercussioni fugge in New Hampshire dove inizia una nuova vita con un uomo. A New York Phil Leotardo vuole la testa di Vito per averlo disonorato essendo Vito sposato con la cugina di Phil. Alla fine del 2006 Vito in preda ai ricordi torna in New Jersey e li in un motel viene trovato e barbaramente ucciso da Fat Dom e Gerry Torciano mentre Phil guarda.\nCon la morte di Vito, Tony, adirato con Phil, promuove Carlo Gervasi a capo mandamento degli Aprile. Carlo per\u00f2 risulta incapace portando molto meno denaro rispetto a Vito. In seguito all'arresto del figlio di Carlo per spaccio di droga, quest'ultimo diventa un informatore e un pentito. Tony allora chiede a Paulie di diventare il capo mandamento degli Aprile che all'inizio rifiuta ma poi accetta e diventa capo mandamento degli Aprile gestendo per Tony l'edilizia a New York.\nRichie Aprile.\n Antagonista principale della seconda stagione, Fratello maggiore di Jackie Aprile, Sr., boss della Famiglia DiMeo, Richie esce di galera nel 2000 e subito si presenta deciso a riprendersi un ruolo di comando all'interno della famiglia, che \u00e8 sotto il comando di Tony Soprano.\nTra i due nascono subito conflitti, in quanto Richie non riesce ad accettare che sia Tony il nuovo boss: per questo trama alle sue spalle con zio Junior per eliminarlo. Le incomprensioni tra Tony e Richie sono aggravate dall'attentato che quest'ultimo compie verso l'affiliato Bensie Gaeta (lo investe con l'auto e lo rende paralitico) e soprattutto dal fidanzamento con la sorella di Tony, Janice.\nFra Janice e Richie si tratta di un ritorno di fiamma: i due infatti si erano gi\u00e0 frequentati in giovent\u00f9 e poi si erano persi di vista quando Janice era andata a Seattle. Riprendono la relazione infischiandosene delle voci sul loro conto e della presa di posizione di Tony, che li considera entrambi inaffidabili e fonte di guai.\nI due arrivano al punto di sposarsi (ep. 25): ma l'insinuazione di Janice sull'omosessualit\u00e0 del figlio di Richie, Richie Jr., fa scatenare una furibonda lite, in cui Richie colpisce Janice con un pugno in pieno volto.\nSpinta dalla collera, la sorella di Tony prende una pistola e spara da pochi metri in pieno petto al suo futuro sposo. Compiuto l'omicidio, Janice chiama Tony che giunge nella casa materna dove i due abitavano. Tony d\u00e0 l'ordine a Chris e a Furio di far sparire il cadavere, che infatti viene fatto a pezzi nel retro della macelleria Da Satriale.\nDopo la morte appare in sogno a Tony nell'episodio 63, \"Sogni angoscianti\".\nGigi Cestone.\nSoldato fedele di Junior, dopo aver scontato una breve pena detentiva esce di prigione e subito dopo uccide su ordine di Tony Philip \"Philly Spoons\" Parisi, reo di aver messo in giro voci su Tony e sua madre. Per i suoi servigi Tony lo rende \"uomo d'onore\" e lo promuove a capo della Banda Aprile. Tuttavia Ralph, forte dell'appoggio dei soldati degli Aprile, non riconosce la sua autorit\u00e0 e gli causa diversi problemi, infliggendogli un notevole stress. Dopo la vicenda di Bryan Spatafore \u00e8 sua l'idea di usare Bobby Baccalieri Sr. per uccidere Salvatore \"Mustang Sally\" Intile come punizione. L'omicidio avviene ma subito dopo Bobby Sr. (che era malato terminale) ha un infarto e muore. Poco tempo dopo, durante una partita a carte in compagnia di altri membri della banda, si apparta momentaneamente per defecare e ancora seduto sul gabinetto viene stroncato da un arresto cardiaco, probabilmente causato dal notevole stress che l'essere caporegime gli provocava. Al suo posto viene promosso Ralph Cifaretto.\nPeter \"Beansie\" Gaeta.\nAffiliato dei DiMeo, Beansie gestisce due pizzerie molto redditizie e si occupa di spaccio di droga. Quando Richie esce di prigione pretende i soldi prestati a Beansie per la costruzione delle due pizzerie. Quando questi glieli nega, Richie lo investe in un'imboscata con l'automobile lesionandogli il midollo spinale e rendendolo paraplegico. Tony va su tutte le furie, perch\u00e9 Beansie era suo amico e pagava lui per i suoi affari. Dopo vari intrallazzi, Beansie si trasferisce a Miami con la famiglia.\nBanda Junior Soprano/Baccalieri.\nStoria.\nLa banda \u00e8 stata fondata nel 1960 da Corrado \"Junior\" Soprano allora capo di alto rango dei DiMeo insieme al fratello Johnny. Corrado era un socio e amico del boss dei DiMeo, Ercole, che per amicizia e il suo lavoro con Johnny, decide di dargli una banda tutta sua. La banda di Junior fino al 1990 \u00e8 stata di sicuro la pi\u00f9 grande del clan DiMeo. Nonostante questo \u00e8 stata di sicuro la banda pi\u00f9 odiata all'interno della Famiglia DiMeo. Questo perch\u00e9 era composta da uomini con una fama generalmente brutta come: Joseph \"Beppy\" Sasso, Michael \"Mikey Grab Bag\" Palmice, Philip \"Philly Spoons\" Parisi e Charles \"Chucky\" Signore. Dopo la morte di Jackie Aprile Sr. si accende il conflitto tra Junior e Tony per il controllo del clan. Tony consegna il trono a Junior ma solo per farlo finire sotto i riflettori dell'FBI e farlo stare contento mentre gli altri capi mandamento continuavano a fr riferimento a lui per gli affari.\nQuando Junior scopre da Livia che Tony va da un analista, sotto consiglio di Mikey Palmice, decide di farlo fuori. Cos\u00ec nacque una cospirazione ordita da Junior e tutti i membri della Banda sopra elencati. L'attentato fallisce e Tony si salva rimanendo solo ferito ad un orecchio. Tony, venuto a sapere dall'FBI del piano ordito da Junior, medita subito vendetta. Infatti decide subito di eliminare tutti i membri della cospirazione risparmiando chi non ne sapeva nulla ovvero: Patsy Parisi (fratello gemello di Philly Spoons), Gigi Cestone, Bobby Baccalieri Sr. e Jr.Mikey Palmice viene ucciso da Paulie e Chris con numerosi colpi mentre va a fare jogging in un bosco. Chucky Signore viene raggiunto da Tony al porto che lo uccide con diversi colpi con una pistola nascosta nella bocca di un pesce. Junior e Beppy Sasso si salvano solo perch\u00e9 vengono arrestati come molti altri della banda e come Lawrence Barese dell'omonima Banda. Tony si instaura cos\u00ec come unico boss dato che Beppy \u00e8 stato condannato all'ergastolo e Junior \u00e8 in attesa di un processo. In seguito l'ultimo cospiratore Philly Spoons Parisi viene ucciso da Gigi Cestone su ordine di Tony per aver messo in giro voci su quest'ultimo e sua madre con lo scopo di screditarlo. Dopodich\u00e9 Bobby Baccal\u00e0 diviene un sempre pi\u00f9 un capo di alto rango nei DiMeo e Tony lo promuove a capo mandamento della Banda Junior Soprano che diventa cos\u00ec la Banda Baccalieri. Tony inoltre inizia a pensare di fare Bobby il suo successore dato che Chris \u00e8 noto per la sua tossicodipendenza. Tuttavia Bobby viene brutalmente assassinato dai killer di Phil Leotardo durante la guerra del 2007 tra i Lupertazzi e i DiMeo. Di li in poi non si sa pi\u00f9 nulla sulla Banda Baccalieri.\nPhilip Parisi.\nPhilip \"Philly Spoons\" Parisi era un capo nella Banda di Junior Soprano. Dopo la morte di Mikey Palmice e di Chucky Signore e l'arresto di Junior, Philly diviene il capo temporaneo della Famiglia DiMeo essendo il viceboss di Junior. Philly per\u00f2 mette in giro delle voci su Tony e sua madre per metterlo in cattiva luce, quindi Tony approfittando dell'uscita di galera di Gigi Cestone lo fa uccidere da quest'ultimo mentre sono in auto. Philip ha un fratello gemello Pasquale \"Patsy\" Parisi che soffrir\u00e0 molto per la morte del fratello. Patsy diventer\u00e0 ben presto un capo della Famiglia sotto Tony Soprano e al termine della sesta stagione suo figlio Patrick si sposa con la figlia di Tony, Meadow, facendoli imparentare.\nAnthony \"Tony Black\" Maffei.\nAnthony Maffei \u00e8 un membro della banda di Bobby che appare in tutti gli ultimi 6 episodi della serie. Riscuote soldi per Tony e anche gli ultimi soldi di Bobby mentre lo stesso Tony deve nascondersi da Phil Leotardo.\nBanda Barese.\nStoria.\nLa Banda Barese venne fondata nel 1980 quando Ercole DiMeo, boss e fondatore della Famiglia DiMeo, decise di premiare Lawrence \"Larry Boy\" Barese per i suoi alti guadagni dandogli un equipaggio tutto suo. Nel 1999 accadono due eventi che indeboliscono la banda. Rusty Irish, un grosso spacciatore di droga di Newark che lavora per Larry Boy, viene ucciso da Mikey Palmice su ordine di Junior Soprano per aver venduto droga al nipote di un suo amico facendolo morire. In seguito Larry Boy viene arrestato insieme a Junior e a Joseph \"Beppy\" Sasso, nuovo viceboss del clan dopo la morte di Philly Spoons. Larry per\u00f2 non essendo stato condannato all'ergastolo continua a comandare la banda dal carcere, fino a quando suo fratello minore Albert \"Ally Boy\" Barese si offre come nuovo capo. Ally Boy diventa cos\u00ec capo mandamento nella Famiglia DiMeo. Inoltre la Banda Barese dopo la guerra del 2007 \u00e8 una delle poche rimaste con la Banda Aprile/Gualtieri e la Banda Soprano/Parisi.\nAlbert Barese.\nInterprete: Richard Maldone\nAlbert \"Ally Boy\" Barese \u00e8 il fratello minore del capo mandamento dei DiMeo a comando della Banda Barese. Nel 1999 Rusty Irish viene ucciso facendo perdere moltissimi soldi alla Banda. In seguito Larry Boy viene arrestato ma non condannato all'ergastolo e dunque continua a comandare la Banda dal carcere. In seguito per\u00f2 Ally Boy riporta al vecchio splendore la Banda Barese guadagnando ogni settimana molti soldi. Dunque Albert viene promosso come capo mandamento della Banda Barese al posto del fratello Lawrence. Nel frattempo \u00e8 incorso la cosiddetta \"Guerra dei Rifiuti\" tra Albert e Ralph Cifaretto della Banda Aprile per il controllo di alcuni corridoi dei camion per lo smaltimento dei rifiuti. La guerra va avanti con attacchi dinamitardi da entrambe le parti contro i camion. La cosa si conclude con un incontro tra Albert e Ralph a casa di Tony che vuole la fine delle ostilit\u00e0. All'uscita dal carcere di Richie Aprile nascono i primi dissidi interni con l'attacco a Bensie Gaeta. Richie, scontento del comando di Tony, cerca con Junior un aiuto in Albert e Lawrence che per\u00f2 rifiutano non volendo mettersi contro Tony Soprano. Richie allora propone a Junior di far uccidere i Fratelli Barese ma Junior rifiuta considerando folle l'idea di far uccidere un capo mandamento e suo fratello. Dunque Junior tradisce Richie e organizza il suo omicidio con Tony ma i due vengono anticipati da Janice Soprano che dopo una violenta lite lo uccide a colpi di pistola. Albert ha una buona reputazione dato che porta molti soldi a Tony. Inoltre Albert \u00e8 tra quelli che pensano che Tony abbia ucciso Ralph per la morte del suo cavallo Pie-O My. Durante la guerra del 2007 con i Lupertazzi si nasconde insieme agli altri capi dei DiMeo in un posto segreto.\nLawrence \"Larry Boy\" Barese.\nLawrence Barese \u00e8 vecchio capo dei DiMeo a capo della potente Banda Barese. La banda venne fondata da lui nel 1980 quando per gli alti guadagni che portava Ercole \"Old Man Ecley\" DiMeo lo premia dandogli una banda propria. Il suo braccio destro \u00e8 il fratello minore Albert \"Ally Boy\" Barese e un membro importante \u00e8 Rusty Irish grosso spacciatore di droga di Newark che da solo riusciva a portare i soldi di 10 spacciatori messi insieme. Nel 1999 il potere dei Barese viene molto ridotto dato che Rusty Irish viene ucciso da Mikey Palmice su ordine di Junior per aver venduto droga al nipote di un suo amico facendolo morire. Inoltre Lawrence viene arrestato con Junior e il suo vice Joseph Sasso. Non essendo condannato all'ergastolo per un po' continua a comandare la banda dal carcere. In seguito per\u00f2 al buon lavoro del fratello, Ally Boy viene declassato e Albert fatto capo mandamento e Lawrence diventa il suo consigliere.\nBanda Altieri.\nStoria.\nLa Banda \u00e8 stata fondata nel 1980 da James \"Little Jim\" Altieri. Il boss Ercole DiMeo lo vide come un astro nascente della Famiglia DiMeo e cos\u00ec gli diede una banda sua. Jimmy venne preso sul serio e convocato a riunioni importanti, nonostante fosse uno tra i capi pi\u00f9 giovani della Famiglia. Inoltre Jimmy produsse un grande percentuale del denaro di tutte le Bande divenendo ben presto un uomo di punta dei DiMeo. Nel 1987 il membro di alto rango della Banda Altieri, e cugino di Tony Soprano, Tony Blundetto cerc\u00f2 di rapinare due camion senza Tony che doveva arrivare ma non and\u00f2 perch\u00e9 venne rapinato da afroamericani (ma in realt\u00e0 Tony ebbe un attacco di panico a seguito di una lite con la madre). Dunque Tony B venne condannato a 17 anni di carcere. Nel 1999 Jimmy venne arrestato in una sala da biliardo con Big Pussy Bonpensiero con un grosso quantitativo di armi illegali del clan. Jimmy rimane in carcere diverse settimane e alla fine viene rilasciato ma \u00e8 diventato un informatore dell'FBI. Dopo il suo rilascio Tony e Lawrence Barese notarono il suo comportamento sospetto tirando in ballo affari gi\u00e0 svolti durante le riunioni. Allora Tony col benestare di Zio Junior lo fa uccidere. Chris lo porta in un bordello dove poi Silvio lo uccide sparandogli alla testa. In seguito il suo corpo viene trovato in un vicolo con un ratto in bocca.\nCon la morte di Jimmy, Tony promosse temporaneamente Carlo Gervasi che per\u00f2 con la morte di Vito diventa capo mandamento della Banda Aprile e dunque ci\u00f2 che resta degli Altieri viene incorporato negli Aprile e dopo il pentimento di Carlo sia le Bande Aprile che Altieri cessano di esistere e i loro ex componenti si uniscono alla Banda Soprano-Gualtieri.\nJames \"Little Jimmy\" Altieri.\nEra uno dei caporegime della Famiglia DiMeo. Quando viene arrestato dall'FBI, insieme a Pussy Bonpensiero, per detenzione di un grosso quantitativo di armi illegali, accetta di diventare un informatore per evitare la galera. Per sua sfortuna, quest'informazione viene acquisita anche da Vin Makazian, un detective del polizia al soldo di Tony, che immediatamente informa il boss senza per\u00f2 riuscire a rivelargli con certezza quale fra i due arrestati \u00e8 la vera talpa. La rapida scarcerazione di Bonpensiero inizialmente fa pensare al boss che sia proprio lui l'informatore ma successivamente, quando anche Altieri viene rilasciato, il suo strano comportamento fa cambiare idea a Tony. Cos\u00ec, viene dato ordine di sbarazzarsi del caporegime, che viene attirato con un pretesto in un albergo di New York e ucciso da Silvio e Christopher. Nonostante tutto faccia pensare che fosse cos\u00ec, nella serie non viene mai confermato se Jimmy avesse davvero tradito la banda o meno.\nWalden Belfiore.\nWalden \u00e8 un soldato dei DiMeo. Si vede quasi sempre in compagnia di Carlo, che fa supporre che sia il suo vice. Ciononostante fa diverse gaffe, come quando porta le condoglianze a Tony per la morte di Chris, dicendo sempre che Carlo sta arrivando, finch\u00e9 non viene zittito da Silvio. Per\u00f2 \u00e8 uno dei sopravvissuti che si nascondono al rifugio dopo il tentativo di Phil Leotardo di annientare i Soprano. Lui stesso uccide Phil in un distributore, prima di scappare con Benny Fazio. Il suo nome \u00e8 quello del cantante Bobby Darin, nato Walden Robert Cassotto. Probabilmente \u00e8 anche imparentato con Angie Bompensiero, visto che il suo cognome da nubile era Belfiore. Forse diverr\u00e0 un capitano, visto che Carlo \u00e8 diventato un pentito.\nAltri membri della Famiglia Soprano/DiMeo.\nThomas \"Tommy\" Gilardi era un capo mandamento dei DiMeo sotto Eckley DiMeo fino al 1980 anno in cui fu assassinato con un'auto-bomba organizzata da Feech La Manna e Tony Blundetto come si deduce all'inizio del primo episodio della 5 stagione.\nRocco \"Rocky\" DiMeo.\nRocco DiMeo era un capo mandamento sotto Ercole DiMeo. Rocco era il capo mandamento pi\u00f9 temuto del New Jersey. Nel 1970 per\u00f2 perse una scazzottata col capo mandamento Richie Aprile che gli rub\u00f2 la giacca, minando notevolmente la sua credibilit\u00e0 anche a causa della grande differenza di stazza tra i due. Rocco decise cos\u00ec di lasciare il New Jersey e pi\u00f9 tardi svilupp\u00f2 l'Alzheimer.\nBanda Curto.\nStoria.\nLa Banda venne fondata intorno al 1960 da Raymond \"Buffalo Ray\" Curto. Ray era un grande amico di Ercole DiMeo che dunque gli diede il permesso di creare una sua Banda. A quei tempi DiMeo aveva gi\u00e0 tre bande avviate (La Manna, Junior e Soprano) e ora ne aveva una quarta: la Banda Curto.\nPur essendo un buon lavoratore, Ray rimase l'unico membro della sua banda per oltre quattro decenni. Nel 2001 Buffalo Ray inizi\u00f2 a lavorare per l'FBI, per ragioni sconosciute, senza che mai nessuno sospettasse di lui. Nel 2006 Ray mor\u00ec per un ictus e di conseguenza la Banda Curto si estinse con lui essendo l'unico membro.\nRaymond Curto.\nRaymond \"Buffalo Ray\" Curto \u00e8 un capo mandamento della Famiglia DiMeo del New Jersey a capo della Banda Curto.\nRay \u00e8 stato l'informatore federale che ha resistito per pi\u00f9 tempo nella Famiglia DiMeo essendo un informatore dal 2001 fino al 2006, anno in cui muore per un ictus.\nBanda La Manna.\nStoria.\nLa Banda venne fondata da Michele \"Feech\" La Manna verso la fine degli anni 50, inizio anni 60. La Manna emigr\u00f2 dalla Sicilia negli anni 50 e si stabil\u00ec in New Jersey. Qui incontr\u00f3 Ercole DiMeo. I due divennero molto amici ed erano compagni mafiosi. Quando videro che altri mafiosi si unirono a loro, decisero di creare la Famiglia DiMeo. Ercole gli diede il permesso di formare una banda. La Banda La Manna, seppur composta solo da Feech, era la pi\u00f9 potente nella famiglia DiMeo. Feech divenne temuto e rispettato come una leggenda all'interno della famiglia. Dunque tutti pensavano che se fosse capitato qualcusa ad Ercole, lui avrebbe preso il suo posto. Tuttavia nel 1984 viene arrestato con Tony Blundetto per aver ucciso con un'autobomba il capo mandamento Tommy Gilardi e condannato a 20 anni di prigione.\nDato che Feech era dentro quando Ercole venne arrestato il suo successore divenne Jackie Aprile Sr. capo mandamento della Banda Aprile. Per tutta la durata dell'arresto di Feech, la Banda La Manna rimase inattiva.\nNel 2004 Feech esce di prigione e con lui anche Tony Blundetto e vari capi dei Lupertazzi. Feech va da Tony e gli chiede il permesso di ricreare la banda La Manna e Tony acconsente raccomandandolo per\u00f2 di non pestare i piedi a nessuno. Feech per\u00f2 entra subito in rivalit\u00e0 con Paulie per la gestione del racket del falcio del prato a Newark che vuole sia controllato dai nipoti Gary e Jimmy. La cosa poi si risolve con l'intervento di Tony che da a Paulie la zona ovest e a Feech e i suoi nipoti la zona est. Dopo qualche giorno per\u00f2 Feech chiede la gestione della bisca clandestina gestita da Junior, che ormai \u00e8 andato, e Tony gliela d\u00e0. Inoltre per\u00f2 venuto a sapere del matrimonio di un medico ebreo amico di Tony, organizza un maestoso furto d'auto di tutte le auto di lusso degli invitati. Tony venutolo a sapere dall'amico convoca Feech e litigano, poi lo informa di non fare pi\u00f9 errori. Tony per\u00f2, avendo imparato dalla faida con Richie Aprile, decide di \"stroncare la cosa sul nascere\" e su consiglio di Silvio lo convince a nascondere delle televisioni a schermo piatto da 40 pollici. Tony poi manda l'ospettore della libert\u00e0 vigilata a casa sua e ispezionando il garage scopre il carico di televisioni e Feech torna in prigione. Feech essendo vecchio molto probabilmente non uscir\u00e0 pi\u00f9 dal carcere e di conseguenza la Banda La Manna si estingue per sempre.\nMichele \"Feech\" La Manna.\nNegli anni cinquanta, Feech La Manna, insieme ai coetanei Giovanni \"Johnny Boy\" Soprano e Corrado Junior Soprano, era diventato uno dei pi\u00f9 rispettati e temuti capi della famiglia DiMeo. Nonostante il suo status di capo, i giocatori del suo tavolo da poker subiscono una rapina dai giovani Jackie Aprile, Sr. e Tony Soprano. Questa bravata, che poi verr\u00e0 emulata con tragiche conseguenze dal figlio di Jackie Aprile con due amici, segner\u00e0 l'inizio dell'ascesa di Tony e Jackie. Mentre, in una situazione normale, uno sgarro del genere avrebbe portato all'eliminazione dei rapinatori, l'appoggio del fratello maggiore di Jackie, Richie Aprile, uno degli uomini pi\u00f9 importanti della famiglia, e il fatto che sia il padre di Tony sia suo zio erano capi sotto il boss DiMeo faranno in modo che la rapina serva a far \"prendere sul serio\" i due giovani criminali.\nNel 1984, Feech viene condannato a vent'anni di reclusione. Nel 2004, terminata la pena ma in regime di libert\u00e0 vigilata, fa ritorno nel New Jersey per \"tornare nel giro\".\nFeech va a trovare Tony, divenuto il nuovo boss del New Jersey, e gli chiede di tornare in azione. Tony lo riammette nel giro, a condizione che Feech non pesti i piedi a nessuno, e gli affida un importante tavolo da poker. Tuttavia Feech \u00e8 molto restio ad accettare gli ordini di un boss che ha conosciuto \"in calzoni corti\" e ben presto prende iniziative che lo mettono in attrito con la famiglia, come ad esempio imporre la ditta del nipote per la manutenzione dei giardini e rubare tutte le macchine di lusso al matrimonio di un medico ebreo, amico di Tony e giocatore abituale del tavolo da poker adesso gestito da Feech. Tony capisce che la gestione dei malavitosi che escono dal carcere dopo una lunga pena, come Feech e Richie Aprile, pu\u00f2 essere molto problematica e su consiglio di Silvio Dante \"stronca la cosa sul nascere\". Tony organizza quindi una trappola: Christopher Moltisanti e Benny Fazio vanno a trovare Feech e fingono di dover nascondere un camion carico di televisori al plasma rubati. Feech prende l'occasione per offrire riparo al camion all'interno del suo garage, in cambio di un televisore e qualche migliaio di dollari, ma il giorno dopo un nuovo agente della libert\u00e0 vigilata va a controllarlo e scopre le televisioni. Feech, chiamato\" The King of Grissini\" perch\u00e9 possiede una panificio chiamato \"La Manna Bakery\", viene arrestato e torna in carcere.\nPersonaggi legati agli affari economici della Famiglia.\nDi seguito i personaggi che, nel corso delle stagioni, hanno intrattenuto affari con la Famiglia Di Meo.\nMaurice Tiffen.\nInterpretato da Vondie Curtis-Hall. Appare nell'episodio 46. Maurice \u00e8 un amico del college di Ronald Zellman. Ha lavorato per molti anni con varie organizzazioni benefiche. Nel 2002 viene messo in contatto con Tony Soprano attraverso Zellman. Maurice comprava alcune case dei quartieri poveri con la promessa di ripulirle utilizzando i prestiti HUD, poi Maurice si faceva risarcire i prestiti dicendo che il progetto non era buono e si allontanava dall'affare con una quota. Dopo alcuni problemi con degli spacciatori afroamericani della zona, assolda su consiglio di Zellman dei ragazzi per cacciare i drogati e gli spacciatori. Gli uomini di Maurice arrivano e cacciano tutti con le mazze.\nKiller professionisti a contratto.\nSono i cosiddetti \"hired goons\", assassini a contratto che operano su commissione. Mercenari non appartenenti direttamente alle organizzazioni, sono spesso assunti dai membri delle Famiglie per compiere attentati, molti dei quali nemmeno avvengono (per variazioni inattese di piani e programmi).\nLou \"DiMaggio\" Gallina.\nInterpretato da John Castellana, Lou Gallina \u00e8 un vecchio killer, a capo degli Atwell Avenue Boys, una banda di feroci killer e trafficanti d'armi di Boston. Lou e i suoi vengono raccomandati a Tony da Junior, che gli racconta come gli Atwell Avenue Boys sono gli unici che non hanno fatto soldi con l'eroina dato che il loro vecchio capo ne era contrario. In seguito il boss venne arrestato proprio per traffico di eroina, scoprendo cos\u00ec che il vecchio boss li aveva venduti alla polizia e aveva trafficato con gli spacciatori afroamericani. Fu allora che Lou acquis\u00ec il suo soprannome, dato che aveva usato una mazza da baseball (sport del campione Joe DiMaggio) per sfondare il cranio del vecchio traditore e instaurarsi come boss della banda. Lou incontra Silvio e Chris per commissionare l'omicidio di Johnny Sack, che poi viene annullato.\nFrank Crisci.\nInterpretato da Richard Bright, Frank Crisci \u00e8 il braccio destro di Lou DiMaggio e membro di alto rango degli Atwell Avenue Boys. \u00c8 sempre stato al fianco di Lou e dopo la morte del vecchio boss, Frank \u00e8 diventato il secondo in comando degli Atwell Avenue Boys. Partecipa all'incontro con Silvio e Chris per organizzare l'omicidio, successivamente annullato, di Johnny Sack.\nCredenzo Curtis e Stanley Johnson.\nCurtis e Johnson sono due importanti spacciatori afroamericani al comando di una banda di trafficanti di droga afroamericana con sede ad Irvington, in New Jersey. Sono i fornitori di eroina di Chris e lavorano anche come killer. Quando i rapporti tra Tony e Carmine Lupertazzi si deteriorano, Johnny Sack chiede a Tony di far fuori il vecchio boss (al quale non ha mai perdonato di non aver ricevuto il permesso di uccidere Ralph Cifaretto) permettendogli cos\u00ec di salire al trono.\nTony, seppur riluttante, accetta e incarica il nipote Chris di organizzare l'omicidio. Chris allora va ad Irvington per parlare con Curtis e Johnson, che accettano e ricevono un acconto. Alla fine per\u00f2 il vecchio boss trova un accordo con Tony e questi decide di annullare l'omicidio, provocando la rabbia di Johnny. A questo punto, per nascondere di aver commissionato l'omicidio di un boss di New York, Tony ordina l'omicidio di Curtis e Johnson, che vengono attirati da Chris sotto il ponte di Irvington per ritirare comunque la met\u00e0 del compenso pattuito e vengono assassinati da Benny Fazio e Peter La Rosa, che riprendono i soldi e fuggono.\n\u00c8 una spalla di Italo.\n\u00c8 una spalla di Italo.\nPersonaggi legati agli affari criminali della Famiglia.\nIn questa lista appaiono tutti quei personaggi che non hanno un ruolo vero e proprio all'interno dell'organizzazione (non sono affiliati oppure lo sono ma in altre Famiglie) ma partecipano, in modi diversi (anche indirettamente) agli affari della Famiglia Soprano: politici e poliziotti corrotti, prestanome, avvocati e altri ancora.\nOrange J.\nInterpretato da Bryan Hicks, appare nell'episodio 10 ed \u00e8 il braccio destro e guardia del corpo del boss della droga e rapper Massive Genius. Avvicina Chris e Adriana per avvisarli del loro interesse da parte di Massive Genius. Li accompagna alla villa di quest'ultimo ed \u00e8 presente all'incontro tra i due. Successivamente lui e Massive entrano in conflitto con Hesh Rabkin per avere un risarcimento per lo sfruttamento musicale che Hesh ha fatto di una canzone scritta da un parente di Massive.\nEmil Kolar.\nInterpretato da Bruce Smolanoff, appare negli episodi 1 e 8.\nEmil Kolar \u00e8 il figlio del direttore della Kolar Sanitation, una societ\u00e0 rivale della Barone Sanitation sostenuta dai Soprano. La Kolar Sanitation \u00e8 l'unica rivale nella gara per l'acquisizione dei percorsi alle Toborough Towers che frutteranno molti soldi ai Soprano. Cos\u00ec Chris Moltisanti col pretesto di un affare di droga, riguardante della cocaina, lo invita da Satriale. Appena arrivato, Chris lo uccide con diversi colpi di pistola colpendolo alle spalle mentre era intento a provare la cocaina e ne seppellisce il corpo fuori citt\u00e0 con Big Pussy Bonpensiero. Tuttavia, dopo un sogno dove lo vede da Satriale, decide di seppellirlo sotto un ponte a Staten Island. Pi\u00f9 avanti Chris scopre che il terreno dove sorge il ponte \u00e8 stato acquistato e allora sposta di nuovo il corpo, sotto forma di ossa, buttandolo in un lago.\nMassive Genius.\nInterpretato da Bokeem Woodbine, appare nell'episodio 10. Massive Genius \u00e8 un boss della droga e famoso rapper afroamericano. Il suo braccio destro \u00e8 Orange J che lo consiglia sul da farsi e lo protegge come guardia del corpo. Nel 1999 incontra Chris Moltisanti e Adriana La Cerva e li invita ad una festa. In questa occasione informa Chris di voler un risarcimento da parte di Hesh Rabkin, socio dei DiMeo, per aver sfruttato musicalmente un parente di Massive negli anni 80. Massive decide di citare in giudizio Hesh, ma questi lo informa di essere in possesso di un brano che Massive Genius ha usato senza averne i diritti e che quindi pu\u00f2 a suo volta citarlo in giudizio. Si presuppone che Massive nel corso del 2000 abbia abbandonato l'idea.\nGeorge Paglieri.\nInterpretato da Peter Mele, appare nell'episodio 86. George Paglieri \u00e8 il boss (ed \u00e8 anche l'unico personaggio che si vede sullo schermo) di una delle \"Cinque famiglie\" (di finzione) di New York che non siano i Lupertazzi. Il suo ruolo (determinante) \u00e8 quello di organizzare l'incontro fra i DiMeo e i Lupertazzi per risolvere la guerra di bande del 2007.\nRusty Irish.\nInterpretato da Christopher J Quinn, appare nell'episodio 6 ed \u00e8 un affiliato alla Banda Barese quando \u00e8 comandata da Larry Boy Barese. Rusty \u00e8 un grosso spacciatore di droga di Newark ed \u00e8 il miglior lavoratore della Banda Barese. Junior viene a sapere da un suo amico che il nipote gli \u00e8 morto buttandosi da un ponte in preda ad una psicosi indotta dalla droga acquistata da Rusty. Junior arrabbiato per la vendita di droga ai ragazzini da parte di Barese fa uccidere Rusty che infatti viene buttato gi\u00f9 dallo stesso ponte da Mikey Palmice e Giuseppe Marino. Larry Boy va da Tony molto arrabbiato per la morte di Rusty, dato che riusciva a portare soldi quanto altri 10 spacciatori. Con la sua morte la Banda Barese perde importanza e sar\u00e0 molto pi\u00f9 debole, fino all'ascesa di Albert Barese come capo.\n\"Yo-Yo\" Mendez.\nInterpretato da Shawn McLean, appare nell'episodio 4. \u00c8 un grosso spacciatore di droga che opera sul territorio di Christopher Moltisanti e di conseguenza gli d\u00e0 una fetta dei suoi guadagni. Il suo soprannome deriva dal suo costante utilizzo di uno yo yo. Nella guerra del 1999 Junior si sposta sul territorio di Chris e costringe Yo Yo a pagare lui invece di Chris. Quest'ultimo venutolo a sapere lo picchia brutalmente, lo deruba e gli dice che se non pagher\u00e0 lui, non pagher\u00e0 pi\u00f9 nessuno perch\u00e9 sar\u00e0 morto.\nReuben Santiago.\nInterpretato da Yul Vazquez, appare nell'episodio 42.\nReuben Santiago detto \"Il Cubano\" \u00e8 un socio d'affari di lunga data dei DiMeo e amico personale di Hesh Rabkin. Ha una passione per i cavalli e gestisce un giro di scommesse sulle corse di cavalli. Per la sua passione si reca spesso alle stalle di Hesh Rabkin a controllare la salute dei cavalli in particolare quella di Pie-O My, il cavallo di Tony. Un giorno, mentre \u00e8 alle stalle, finisce per litigare con Hesh quando paragona Cristoforo Colombo ad Hitler e Hesh lo chiama antisemita. Dunque, per evitare di arrivare alle mani, lascia le stalle.\nInterpretato da Nick Chinlund, appare nell'episodio 42.\nDoug Smith \u00e8 il CEO del Casin\u00f2 Mohank di Atlantic City. Hesh Rabkin mette in contatto Tony con Smith per risolvere le controversie razziali riguardo al Columbus Day. Doug informa Tony di non poter far nulla con Del Redclay (l'indiano a capo della rivolta) e che quindi pu\u00f2 al massimo ospitarli gratis al suo casin\u00f2. Tony accetta ma successivamente scopre che Doug lo ha invitato solo per ottenere la presenza del cantante Frankie Valli nel suo casin\u00f2 e, arrabbiato, incarica della cosa Silvio Dante.\nGallegos.\nInterpretato da Jessy Terrero, appare nell'episodio 10.\nGallegos \u00e8 un grosso trafficante di droga colombiano a capo di un distaccamento di narcos colombiani in New Jersey. Tony ha avvertito pi\u00f9 volte la sua organizzazione di cessare le loro attivit\u00e0 sul territorio dei Soprano. Cos\u00ec, all'ennesimo rifiuto, Tony manda Paulie e Big Pussy ad ucciderlo. Nella sua stanza di hotel Paulie lo immobilizza e lo uccide sparandogli in testa. Subito dopo lui e Pussy trovano diverse valigie piene di soldi, frutto degli ultimi mesi di lavoro della sua banda. Paulie comunica a Tony la morte di Gallegos dicendo: \"Juan Valdez \u00e8 stato separato dal suo asino\", facendo un chiaro riferimento alle pubblicit\u00e0 di caff\u00e8 colombiano. Pi\u00f9 tardi Tony scopre che la banda di Gallegos, che operava dalla cantina di un complesso di appartamenti a Newark, ha continuato ad operare ad Elizabeth anche dopo la morte di Gallegos. Tony manda Paulie e Cary De Bartolo ad ucciderli e a rubare il loro denaro, come avvenuto la prima volta, e la cosa finisce in un massacro, con 3 colombiani morti e Paulie ferito alla gamba. Paulie e Cary riescono comunque a trovare i soldi, nascosti nella lavastoviglie, e li portano a Tony.\nSlava Malevsky.\nInterpretato da Frank Ciornei, appare negli episodi 36 e 37. Boss che comanda un'importante famiglia mafiosa russa con cui Tony fa saltuariamente affari, soprattutto per il riciclaggio di denaro sporco.\nValery.\nInterpretato da Vitali Baganov, appare negli episodi 36 e 37. \u00c8 un personaggio \"leggendario\" all'interno della serie, essendo il protagonista, con Paulie e Chris di \"Caccia al russo\", una delle puntate maggiormente apprezzate e amate da pubblico e critica. \u00c8 amico intimo e vice di Slava Malevsky, membro di alto rango della mafia russa. Tutti e due sono stati soldati nei reparti speciali russi e hanno combattuto in Cecenia. Dopo essere stato creduto morto e portato da Paulie e Chris in un bosco, riesce a fuggire, probabilmente colpito alla testa. Alla fine dell'episodio l'auto di Paulie \u00e8 sparita e tutto lascia credere che Valery sia ancora vivo. Di lui non si far\u00e0 pi\u00f9 menzione durante la serie.\nRonald Zellman.\nInterpretato da Peter Riegert, \u00e8 un deputato membro della camera bassa del legislatore statale, che ha agito come agente politico per la Famiglia DiMeo sotto Tony Soprano. Zellman ha anche aiutato Tony ad istituire la truffa HUD alle case popolari, presentandogli Maurice Tiffen.\nNel 2002 la ex amante di Tony inizia a vedersi con Zellman. Tony inizialmente gli d\u00e0 la sua benedizione, ma poi una sera va a casa sua e lo picchia con la cintura dei pantaloni. Tony e Zellman non hanno avuto pi\u00f9 affari o incontri. Ma nel 2006 Tony torna da lui e gli chiede di far uscire il figlio A.J di prigione, dato che aveva tentato di uccidere Zio Junior.\nCapidecina.\nBanda La Manna.\nEstinta dal 2004\nBanda Curto.\nAnni settanta/2006-Raymond \"Buffalo Ray\" Curto.\nEstinta dal 2006"}
{"id": "1839642", "revid": "72396", "url": "https://it.wikipedia.org/wiki?curid=1839642", "title": "Machapuchare", "text": "Machapuchare (o \"Machchapuchchare\") \u00e8 una montagna nell'Himalaya nepalese, alta 6993 metri; si erge di fronte alla citt\u00e0 di Pokhara, ed \u00e8 una \"montagna sacra\" per le popolazioni locali; per la sua forma slanciata ed il panorama in cui si inserisce, \u00e8 considerata una delle pi\u00f9 spettacolari al mondo.\nNome.\nLa sua doppia vetta ricorda la coda di un pesce, da qui il nome che significa \"coda di pesce\" in nepalese. .\nAscensioni.\nIl Machapuchare \u00e8 venerato dalle popolazioni locali come particolarmente sacro al dio Shiva e vi \u00e8 quindi vietata la pratica dell'alpinismo.\nUfficialmente, nessun alpinista, individualmente o in spedizione, ha mai raggiunto la sommit\u00e0 del Machapuchare fino ad oggi. L'unico tentativo documentato risale al 1957, quando l'alpinista inglese Wilfrid Noyce si ferm\u00f2 a 50\u00a0m dalla vetta per rispetto alle tradizioni locali.\nDa allora, la montagna \u00e8 stata dichiarata sacra e interdetta agli alpinisti."}
{"id": "1839643", "revid": "2219808", "url": "https://it.wikipedia.org/wiki?curid=1839643", "title": "Epipoli", "text": "Epipoli era uno dei cinque quartieri della Siracusa greca ed \u00e8 la terza circoscrizione della Siracusa moderna. Esso si estende sull'altopiano di Siracusa sito a nord-ovest della citt\u00e0 e comprende il Villaggio Miano, il quartiere della Pizzuta e la frazione di Belvedere, dove raggiunge la quota massima di 147 metri slm. \n\u00c8 circondato dalle mura dionigiane, al cui interno si trova il castello Eurialo. Inoltre nel suo territorio scorre il canale Galermi.\nEtimologia.\nIl nome Epipoli deriva dal greco antico \"Epipoleis\", che tradotto significa \"sopra la citt\u00e0\". \nStoria.\nZona agro-pastorale fino alla met\u00e0 del novecento, ha mutato il suo aspetto a partire dagli anni cinquanta, diventando un quartiere moderno originariamente destinato ad alcuni complessi di edilizia popolare, a cui successivamente si sono aggiunte molte ville che gli hanno dato un aspetto prevalentemente residenziale nonch\u00e9 il nome di villaggio Miano, in cui per\u00f2 in occasione delle piogge si verificano regolarmente allagamenti e disagi, dovuti all'assenza di canali di smaltimento delle acque piovane.\nDi pi\u00f9 recente edificazione \u00e8 il quartiere Pizzuta (dal nome dell'omonima mandorla o pi\u00f9 probabilmente dell'omonima variet\u00e0 di olivo, i cui alberi sono ancora presenti nonostante l'urbanizzazione in atto da oltre un decennio), anch'esso a carattere residenziale cos\u00ec come il villaggio Miano con cui forma un quartiere senza soluzione di continuit\u00e0. Sempre alla Pizzuta, c'\u00e8 una torre presumibilmente cinquecentesca sita dentro una delle vecchie masserie rimaste a testimonianza dell'antica vocazione rurale, attorniate dai caratteristici muri a secco tipici degli Iblei. Ruralit\u00e0 che invece \u00e8 stata mantenuta nelle sottostanti aree di Canalicchio e Tremilia. In quest'ultima si trovano anche interessanti reperti geologici, cio\u00e8 alcune delle pi\u00f9 antiche vulcaniti del siracusano prodotte da un apparato vulcanico del Cretacico che emerge parzialmente e solamente in questa zona e nella costa settentrionale aretusea tra Santa Panagia e Scala Greca.\nCuriosit\u00e0.\nPer molto tempo si \u00e8 svolto, in un ampio spazio ricavato lungo il viale Epipoli, la fiera del sud, una delle pi\u00f9 importanti del meridione. "}
{"id": "1839644", "revid": "767487", "url": "https://it.wikipedia.org/wiki?curid=1839644", "title": "Antioch Arrow", "text": "Gli Antioch Arrow furono una band Hardcore/emo proveniente da San Diego in California.\nSi formarono nel 1993 e si sciolsero nel 1994.\nStoria.\nII membri originali erano Aaron Montaigne, Mac Mann, Ron Avila (detto Ron Anarchy), Jeff Winterberg e Aaron Ricards. In seguito, Aaron Ricards fu sostituito da Andy Ward (Evergreen).\nSono stati una delle bands pi\u00f9 rilevanti della \u00abGravity Records\u00bb, e insieme agli \"Heroin\", erano il punto di riferimento dell'hardcore/emo di San Diego. Gli Antioch Arrow usavano un suono in prevalenza hardcore con voci urlate. Le loro canzoni avevano comunque parti melodiche originali. Le loro voci, soprattutto per merito di Aaron Montaigne, erano molto espressive: andavano dal sussurrato a toni pi\u00f9 drammatici, ma si esprimevano anche con urla al limite delle corde vocali.\nNei loro testi traspare, il pi\u00f9 delle volte, una voglia nascosta di reagire e lottare: sono testi che gettano fuori tutta la loro emotivit\u00e0 soffocata.\nGli album pi\u00f9 importanti sono \"In Love With Jetts\" e \"Gems of Masochism\" (nel 2005 \u00e8 ripubblicato dalla \u00ab31G Records\u00bb)."}
{"id": "1839646", "revid": "709565", "url": "https://it.wikipedia.org/wiki?curid=1839646", "title": "Aragorn (Marvel Comics)", "text": "Aragorn \u00e8 un personaggio dei fumetti, creato da Roy Thomas (testi) e George Tuska (disegni), pubblicata dalla Marvel Comics. \u00c8 un cavallo alato, utilizzato inizialmente come mezzo di trasporto dal Cavaliere Nero (Dane Whitman) e in seguito da vari personaggi. La sua prima apparizione avviene in \"The Avengers\" (vol. 1) n. 48 (gennaio 1968).\nLa sua figura richiama quella di Pegaso, creatura della mitologia greca.\nBiografia del personaggio.\nAragorn, il cavallo alato, fu creato tramite un processo di mutazione genetica da Dane Whitman, il Cavaliere Nero, che aveva replicato un esperimento simile compiuto tempo addietro dallo zio Nathan Garrett.\nLa mutazione genetica ha completamente trasformato l'anatomia equina di Aragorn, dotandolo di ampie ali piumate, ossa pi\u00f9 leggere, una massa muscolare pi\u00f9 massiccia, occhi in grado di resistere alle sferzate del vento, un sistema respiratorio potenziato in grado di assorbire ossigeno ad elevate altitudini e una intelligenza notevole. Pu\u00f2 portare contemporaneamente pi\u00f9 persone e raggiungere una velocit\u00e0 di volo di 125 miglia all'ora e un'altezza di 10.000 piedi.\nPrima di partire per una missione nel XII secolo, Dane affid\u00f2 Aragorn alla Valchiria (Brunnhilde), che ne mantenne la propriet\u00e0. Al suo ritorno nel presente, infatti, il Cavaliere Nero prefer\u00ec cavalcare un destriero alato meccanico."}
{"id": "1839647", "revid": "173617", "url": "https://it.wikipedia.org/wiki?curid=1839647", "title": "Salvatore Burruni", "text": "Carriera.\nDilettante.\nOttimo dilettante, fu campione d'Italia dei pesi mosca nel 1954 e nel 1956, campione mondiale militare a Kaiserslautern nel 1955 e a Napoli nel 1956, nonch\u00e9 medaglia d'oro ai II Giochi del Mediterraneo, a Barcellona, nel 1955. Sfortunata fu invece la sua partecipazione alle Olimpiadi di Melbourne del 1956, dove fu sconfitto ai punti al primo incontro dal sovietico Vladimir Stolnikov.\nProfessionista.\nBurruni pass\u00f2 professionista nel 1957, nella scuderia di Umberto Branchini. Al settimo match, il 15 febbraio 1958, sub\u00ec la sua prima sconfitta, ai punti, dal pi\u00f9 esperto Aristide Pozzali. Il cremonese sar\u00e0 l'unico italiano a riuscirci nei dodici anni di carriera professionistica del pugile sardo.\nIl 27 settembre 1958 Burruni divenne campione italiano dei pesi mosca, battendo ai punti Giacomo Spano. Subito dopo la sua carriera si incroci\u00f2 con quella di Horacio Accavallo un argentino di padre potentino, da poco trasferitosi in Sardegna ed ancora imbattuto. Il 12 ottobre 1958, allo Stadio Amsicora di Cagliari, Accavallo costrinse Burruni alla resa, ai punti in otto riprese. Nella rivincita, tuttavia, allestita a Sassari, il 1\u00ba agosto 1959, fu Burruni a prevalere, ai punti in dieci riprese, infliggendo all'italo-argentino la sua prima sconfitta in carriera.\nDopo quattro vittoriose difese del titolo italiano, il 29 giugno 1961, ad Alghero, Burruni conquist\u00f2 anche il titolo europeo, battendo ai punti il finlandese Risto Luukkonen che lo sovrastava nettamente in altezza. Difese in seguito il titolo, sempre vittoriosamente, contro l'inglese Derek Lloyd (KO tecnico alla sesta ripresa, il 12 agosto 1961 a Sanremo), l'ispano-marocchino Mimoun Ben Ali (ai punti in quindici riprese, il 30 giugno 1962, a Saint Vincent), il francese Pierre Rossi (ai punti, il 14 settembre 1962, al velodromo Vigorelli di Milano), il francese Ren\u00e9 Libeer (ai punti, il 5 luglio 1963, ad Alessandria) e il giovane scozzese Walter McGowan (ai punti, il 24 aprile 1964, allo Stadio Olimpico di Roma). In quest'ultimo match, Burruni riusc\u00ec a imporre e sostenere un ritmo indiavolato per tutte le quindici riprese, tanto che lo stesso McGowan fu il primo ad ammettere la sua superiorit\u00e0.\nOrmai ultratrentenne, Burruni era stato sinora evitato dai campioni del mondo in carica, ma la vittoria su McGowan gli aveva permesso di collocarsi in cima alle classifiche degli sfidanti al titolo mondiale dei pesi mosca. Grazie all'organizzazione della ITOS di Rino Tommasi, il thailandese Pone Kingpetch accett\u00f2 di incontrare il Campione d'Europa al Palasport dell'EUR, ma a patto di incassare l'enorme borsa di dollari. Pretese inoltre un arbitro neutrale e il soggiorno pagato di quattro persone a spese dell'organizzazione. Nonostante ci\u00f2, il 23 aprile del 1965, Burruni lo travolse sul piano del ritmo, della continuit\u00e0, della potenza, conquistando il titolo mondiale con un enorme margine di punti. Era il quinto italiano, dopo Carnera, D'Agata, Loi e Mazzinghi a indossare la cintura mondiale.\nIl 7 agosto dello stesso anno, Burruni accett\u00f2 di combattere, senza titolo in palio, nella tana del suo antico rivale Horacio Accavallo, al Luna Park di Buenos Aires, dove l'argentino era rientrato, carico di onori. L'algherese fu sconfitto ai punti in dieci riprese. Allettato da una borsa cospicua, Burruni fu convinto ad affrontare, nuovamente senza titolo in palio, il ventunenne giapponese Katsuyoshi Takayama, al Kuramae Kokugikan di Tokyo. Il 7 ottobre 1965 sub\u00ec la seconda sconfitta consecutiva, grazie a uno scandaloso verdetto culminato con il conteggio subito dall'italiano per una semplice scivolata alla terza ripresa. \nA questo punto la WBA e la WBC imposero a Burruni di mettere in palio il titolo contro l'ex Campione del Mondo Hiroyuki Ebihara, considerato il n. 1 degli sfidanti. L'italiano rifiut\u00f2 e, pertanto, nel novembre 1965, fu privato del titolo dalle due principali federazioni. Tuttavia, non essendo stato battuto sul ring da nessun contendente, in un match con il titolo in palio, Burruni rimase formalmente nello \"status\" di campione mondiale lineare dei pesi mosca. In base a tale situazione \"di fatto\", scelse di combattere contro Rocky Gattellari, un australiano di origine calabrese collocato alcune posizioni pi\u00f9 in basso. Il 2 dicembre 1965, a Sydney, Gattellari fu sconfitto per KO alla tredicesima ripresa.\nIn realt\u00e0 Burruni, ormai a fine carriera, aveva gi\u00e0 da tempo grosse difficolt\u00e0 a rientrare nelle 112 libbre ( circa) del limite di peso della categoria dei mosca e sapeva che sarebbe stato rischioso per lui salire sul ring troppo debilitato, contro gli avversari pi\u00f9 temibili. \nA Bangkok, l'8 febbraio 1966, accett\u00f2 di combattere un incontro contro il terribile thailandese Chartchai Chionoi ma evitando nuovamente di rischiare il titolo dei mosca. Si present\u00f2 sovrappeso, praticamente al limite della categoria dei gallo. Il match si concluse con una sconfitta ai punti in dieci riprese, ininfluente ai fini della cintura mondiale.\nIl problema del peso si ripropose, per Burruni, nella seconda sfida con titolo in palio, il 14 giugno 1966, nella Empire Pool di Wembley, in Londra, contro il britannico Walter McGowan. Dopo due giorni di digiuno e di saune, sul ring sal\u00ec l'ombra del grande campione che era stato. Nonostante ci\u00f2, Burruni combatt\u00e9 coraggiosamente contro un avversario ormai pienamente maturato, anche se di nove anni pi\u00f9 giovane e concluse in bellezza le quindici riprese. Ci\u00f2 non gli bast\u00f2 per evitare di cedere il titolo mondiale con un chiaro verdetto ai punti.\nTrentatreenne, Burruni prosegu\u00ec la carriera pugilistica nei pesi gallo e, dopo dieci incontri di rodaggio, conquist\u00f2 il suo secondo titolo europeo, il 10 gennaio 1968, a Napoli, contro l'ispano-marocchino Mimoun Ben Ali, battendolo ai punti in quindici riprese.\nLe sue ambizioni di aspirare al titolo mondiale anche in questa categoria ebbero irrimediabilmente termine dopo un discusso combattimento, il 31 marzo 1968 a Citt\u00e0 del Messico, contro l'allora imbattuto Rub\u00e9n Olivares, uno dei pi\u00f9 forti pugili di ogni tempo. Alla terza ripresa, il trentacinquenne campione europeo fu scosso da un sinistro al tronco e volt\u00f2 la schiena all'avversario; l'arbitro consider\u00f2 tale comportamento come un gesto di abbandono e decret\u00f2 il KO tecnico in favore del messicano. Burruni non volle fornire alcun commento ma il suo manager Umberto Branchini dichiar\u00f2 alla stampa che si era verificato un errore arbitrale perch\u00e9 il pugile italiano non intendeva affatto abbandonare l'incontro.\nDifese ancora il titolo europeo dei gallo a San Benedetto del Tronto, il 31 luglio 1968, contro il campione d'Italia Franco Zurlo, vincendo ai punti e impartendogli una vera lezione; lo difese per l'ultima volta a Reggio Calabria il 9 aprile 1969, quando batt\u00e9 per KO al 9\u00ba round il francese Pierre Vetroff.\nDopo quest'ultima vittoriosa difesa del titolo, a trentasei anni, Burruni si ritir\u00f2, con la cintura continentale ancora indosso. Mor\u00ec nel 2004 nella citt\u00e0 natale di Alghero dove era nato quasi 71 anni prima."}
{"id": "1839652", "revid": "110157", "url": "https://it.wikipedia.org/wiki?curid=1839652", "title": "Jeffrey Herbener", "text": "Educazione.\nHerbener ha studiato economia alla \"Oklahoma State University\" dove \u00e8 stato educato in un ambiente \"tradizionalmente neoclassico\". Herbener entr\u00f2 in contatto con le teorie austriache gi\u00e0 durante gli studi, leggendo testi di Eugen von B\u00f6hm-Bawerk, ma solo durante l'insegnamento alla \"Pittsburg State University\" divent\u00f2 \"familiare\" con la cultura austriaca, grazie a Friedrich von Hayek, Ludwig von Mises e Murray N. Rothbard.\nCarriera accademica.\nOltre ad aver insegnato nella citt\u00e0 di Pittsburg (Kansas), Herbener ha lavorato come docente anche per il \"Washington &amp; Jefferson College\" e il \"Grove City College\". \u00c8 membro del \"Ludwig von Mises Institute\"."}
{"id": "1839653", "revid": "155634", "url": "https://it.wikipedia.org/wiki?curid=1839653", "title": "Sandra Gini", "text": "\u00c8 sorella di Marc, a sua volta sciatore della nazionale svizzera.\nBiografia.\nSlalomista pura e originaria di Felsberg, attiva in gare FIS dal dicembre del 1998, la Gini esord\u00ec in Coppa Europa il 16 gennaio 2001 a Davos e in Coppa del Mondo il 5 gennaio 2002 a Maribor, senza qualificarsi per la seconda manche. Ai Mondiali juniores di Tarvisio 2002 riusc\u00ec a vincere la medaglia di bronzo e il 18 gennaio 2003 al Passo del Tonale ottenne il suo primo podio in Coppa Europa (2\u00aa). Nel 2007, dopo aver ottenuto i primi punti in Coppa del Mondo (il 7 gennaio a Kranjska Gora, 16\u00aa) e la prima vittoria n Coppa Europa (il 13 gennaio a Courchevel), partecip\u00f2 ai Mondiali di \u00c5re, sua prima presenza iridata, nei quali vinse la medaglia di bronzo nella gara a squadre e si piazz\u00f2 15\u00aa nello slalom speciale.\nIl 13 gennaio 2008 ottenne il suo miglior risultato in Coppa del Mondo, il 6\u00ba posto a Maribor; un mese dopo, il 22 febbraio a Candanch\u00fa, vinse per l'ultima volta una gara di Coppa Europa. Nel circuito continentale il suo ultimo podio fu il 2\u00ba posto ottenuto a Courchevel il 20 gennaio 2009, mentre la sua ultima presenza iridata fu Val-d'Is\u00e8re 2009, dove si piazz\u00f2 16\u00aa. Si ritir\u00f2 al termine della stagione 2010-2011; disput\u00f2 la sua ultima gara in Coppa del Mondo il 4 febbraio ad Arber/Zwiesel, senza concluderla, e si conged\u00f2 dal Circo bianco con il 13\u00ba posto ottenuto il 26 marzo a Lenzerheide in occasione dei Campionati svizzeri 2011.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1839655", "revid": "1828520", "url": "https://it.wikipedia.org/wiki?curid=1839655", "title": "Supercoppa italiana (calcio a 5)", "text": "La Supercoppa italiana, ufficialmente chiamata Supercoppa italiana Agla per ragioni di sponsorizzazione, \u00e8 una competizione di calcio a 5 per club fondata nel 1988 in cui si affrontano i vincitori del campionato di Serie A e i vincitori della Coppa Italia. L'attuale formato prevede una gara unica da disputarsi sul campo dei Campioni d'Italia.\nStoria.\nLa prima edizione venne disputata nel 1992 con il successo della BNL Roma nel derby con il Torrino. Nel 1993 la Supercoppa non venne disputata mentre l'anno seguente vide vincitore il Ladispoli.\nSuccessivamente, la Supercoppa non venne assegnata nemmeno per i due anni successivi fino al 1997 che vide il primo successo del Torino, che si ripeter\u00e0 nuovamente due anni dopo (l'edizione del 1998 non venne disputata).\nLa Supercoppa non venne disputata per altri due anni prima di ripartire stabilmente nel 2002 dove ci fu il successo del che si conferm\u00f2 anche l'anno successivo.\nNel 2004 viene conquistata per la prima volta dall', che si ripet\u00e9 anche nel 2006 contro gli storici rivali della Luparense.\nL'edizione del 2007 invece vide per la prima volta il successo della stessa in una storica gara terminata ai supplementari contro il Montesilvano con il risultato di 5-3. La Luparense ha vinto anche le due successive edizioni contro l' (2008) e l'Arzignano (2009).\nNel 2010 a Montesilvano si impone per la prima volta la Marca Futsal per 3 a 0 contro i padroni di casa campioni d'Italia.\nNel 2011 \u00e8 ancora la Marca a conquistare la coppa, questa volta tra le mura amiche ha la meglio sulla Lazio dopo i tempi supplementari. Nell'edizione 2012, torna al successo la Luparense che supera in una gara tiratissima ed equilibrata un buon soltanto dopo i calci di rigore, per 4-2."}
{"id": "1839657", "revid": "194688", "url": "https://it.wikipedia.org/wiki?curid=1839657", "title": "Invasion Der Killerpilze", "text": ""}
{"id": "1839658", "revid": "287204", "url": "https://it.wikipedia.org/wiki?curid=1839658", "title": "Parco nazionale di Peneda-Geres", "text": ""}
{"id": "1839660", "revid": "259573", "url": "https://it.wikipedia.org/wiki?curid=1839660", "title": "Milton Nielsen", "text": ""}
{"id": "1839663", "revid": "6923", "url": "https://it.wikipedia.org/wiki?curid=1839663", "title": "Yamaha XJ600", "text": ""}
{"id": "1839668", "revid": "531590", "url": "https://it.wikipedia.org/wiki?curid=1839668", "title": "LLVM", "text": "LLVM (in precedenza acronimo di \"Low Level Virtual Machine\", macchina virtuale di basso livello) \u00e8 un'infrastruttura di compilazione, scritta in C++, progettata per l'ottimizzazione di programmi in fase di compilazione, di linking, di esecuzione e di non utilizzo. Il progetto LLVM \u00e8 stato avviato nel 2000 all'Universit\u00e0 dell'Illinois.\nLLVM attualmente supporta la compilazione di programmi in linguaggio C, C++, Objective C, Ada, Rust, Julia e Fortran, usando dei front-end derivati dalle versioni 4.0.1. e 4.2 del compilatore GNU Compiler Collection (GCC). Un front-end alternativo per linguaggi di programmazione simili al C \u00e8 attualmente in sviluppo sotto il nome di clang.\nUsando LLVM, il programmatore pu\u00f2 creare una macchina virtuale per linguaggi che la richiedono (ad esempio Java), un compilatore per una architettura specifica e software di ottimizzazione del codice indipendenti dal tipo di linguaggio utilizzato o dalla piattaforma. La rappresentazione intermedia LLVM (IR) \u00e8 indipendente sia dal linguaggio che dalla architettura; essa si interpone tra il codice sorgente in un dato linguaggio e un generatore di codice per una specifica architettura. LLVM include il supporto all'ottimizzazione del codice inter-procedurale e compilatori sia statici che Just-in-time.\nHa diversi componenti che si occupano delle diverse fasi di sviluppo; tra essi, si ricordano i frontend per i linguaggi bytecode di Java, CIL, Python, Julia. Il compilatore just-in-time LLVM \u00e8 in grado di ottimizzare parti di programma in fase di esecuzione, ed \u00e8 quindi utile nei casi in cui si voglia valutare l'efficienza di una singola funzione. Grazie a questa sua particolarit\u00e0, esso viene usato nella pipeline OpenGL di Mac OS X Leopard per supportare alcune funzionalit\u00e0 non presenti a livello hardware.\n\u00c8 il compilatore di default dell'IDE Xcode a partire dalla versione 4.2.\nRappresentazione del codice.\nLLVM utilizza un proprio set di istruzioni indipendente dai linguaggi di programmazione. La maggior parte delle istruzioni hanno una forma simile al Three address code. Ciascuna istruzione \u00e8 strutturata in modo tale da assegnare un valore ad una determinata variabile una sola volta: questo aiuta a semplificare l'analisi delle dipendenze tra le variabili.\nOgni forma di cambiamento del tipo di una variabile o di un oggetto \u00e8 effettuata attraverso l'utilizzo dell'istruzione codice_1. LLVM fa uso dei tipi essenziali, come ad esempio gli interi, e di 5 tipi derivati: pointer, array, vettori, strutture e funzioni. Questi tipi possono essere usati per rappresentare costrutti pi\u00f9 complessi appartenenti a linguaggi di programmazione di alto livello. Per esempio, una classe in C++ pu\u00f2 essere rappresentata attraverso una combinazione di strutture, funzioni e array.\nLicenza.\nLLVM e clang sono pubblicamente disponibili sotto la University of Illinois Open Source License , una licenza compatibile con la GPL."}
{"id": "1839675", "revid": "599013", "url": "https://it.wikipedia.org/wiki?curid=1839675", "title": "MAS 15", "text": "Il MAS 15 \u00e8 attualmente una nave museo al Sacrario delle bandiere al Vittoriano di Roma. L'unit\u00e0 \u00e8 storicamente importante in quanto il 10 giugno 1918, al comando del Tenente di Vascello Luigi Rizzo, fu protagonista dell'impresa di Premuda avendo causato l'affondamento della corazzata della Marina Austro-Ungarica \"Szent Istv\u00e1n\", al largo di Premuda, e tale evento viene commemorato con l'attuale festa della Marina Militare\nFondamentalmente si tratta di un motoscafo da 20-30 tonnellate di dislocamento, con una decina di uomini di equipaggio e armamento costituito generalmente da 2 siluri e alcune bombe di profondit\u00e0, oltre ad una mitragliatrice o ad un cannoncino.\nOltre a questo un altro MAS molto simile (ma non uguale) risalente al primo conflitto mondiale, il MAS 96 \u00e8 esposto al Vittoriale degli italiani a Gardone Riviera.\nOltre a questi due altre MAS sono conservati come navi museali il MAS 472 a Marina di Ravenna e il MAS 473 al museo storico navale di Venezia con la motozattera MZ 737 e con il sottomarino Dandolo."}
{"id": "1839680", "revid": "767487", "url": "https://it.wikipedia.org/wiki?curid=1839680", "title": "Daron Malakian and Scars on Broadway", "text": "I Daron Malakian and Scars on Broadway (inizialmente noti come Scars on Broadway) sono un gruppo musicale alternative metal statunitense, formatosi a Los Angeles nel 2006 per iniziativa di Daron Malakian, chitarrista e cantante dei System of a Down.\nStoria del gruppo.\nAntefatti (2005-2008).\nL'8 dicembre 2005 Daron Malakian annunci\u00f2 in un'intervista concessa alla rivista svedese \"Close-Up\" l'intenzione di iniziare una propria carriera da solista una volta conclusa la tourn\u00e9e dei System of a Down atti alla promozione degli album \"Mezmerize\" e \"Hypnotize\", usciti entrambi nello stesso anno. Secondo quando dichiarato nella medesima intervista, l'artista avrebbe potuto \u00abpubblicare dieci nuovi album da solista domani\u00bb, aggiungendo: \nIl 20 gennaio 2006, intervistato da \"Rolling Stone\", Malakian ha annunciato il nome del progetto e che avrebbe composto nuovo materiale al termine degli impegni con i System of a Down, specificando di non aver ancora deciso se sarebbe stato un gruppo vero e proprio oppure un progetto solista che avrebbe coinvolto vari musicisti. Il 16 agosto 2007 il chitarrista rivel\u00f2 la partecipazione del batterista dei System of a Down John Dolmayan alle sessioni di registrazioni dell'album, cominciate il 27 settembre dello stesso anno.\nGi\u00e0 nel 2003 Malakian registr\u00f2 un demo intitolato \"Ghetto Blaster Rehearsals\" che doveva essere in teoria un'anticipazione del nuovo materiale dei Scars on Broadway. Tuttavia, in una lettera del 6 novembre 2007, il chitarrista spieg\u00f2 che tali brani erano il frutto di una sperimentazione isolata e che non erano in alcun modo collegati con il gruppo.\n\"Scars on Broadway\" (2008-2010).\nIl 14 marzo 2008 gli Scars on Broadway lanciarono un concorso, sfidando i fan a diffondere il banner del countdown presente sul loro sito ufficiale presso i migliori siti web che riuscivano a trovare, e inviando degli screenshot. Il premio in palio era un piatto autografato dal duo.\nTale conto alla rovescia, con lo scadere fissato per le 15:00 del 28 marzo 2008, presentava in cima una frase in caratteri cubitali riportante \u00abThey say it's all about to end.\u00bb (\"Dicono che tutto sta per finire\"). Quando il countdown fin\u00ec, il brano \"They Say\" venne reso disponibile sul sito.\nGli Scars on Broadway si esibirono per la prima volta dal vivo l'11 aprile 2008 presso il Whisky a Go Go di Los Angeles, California. Hanno inoltre confermato di suonare con i Metallica al KFMA Day 2008 a Tucson. Il 22 gennaio 2008 gli Scars on Broadway annunciarono la propria partecipazione al Coachella Valley Music and Arts Festival il 26 aprile 2008. Il 17 maggio di quell'anno il gruppo ha preso parte alla sedicesima edizione del \"KROQ Weenie Roast\" insieme a gruppi quali Atreyu, Bad Religion, Flobots, Flogging Molly, Metallica, The Offspring, Pennywise, The Raconteurs, Rise Against e Seether. Altre date del tour furono annunciate il 30 maggio presso il sito ufficiale.\nIl 2 maggio gli Scars on Broadway annunciarono sul proprio sito web che il loro album omonimo sarebbe stato pubblicato il 29 luglio 2008. Il singolo di lancio, \"They Say\", usc\u00ec il 28 marzo su iTunes ed \u00e8 stato accompagnato da un'anteprima del videoclip il 20 giugno attraverso il loro profilo Myspace. \"They Say\" inoltre venne inserita tra i brani scaricabili dal videogioco \"Rock Band\" (uscito il 29 luglio per Xbox 360 e due giorni dopo per PlayStation 3) e di \"Guitar Hero 5\".\nIl secondo singolo estratto dall'album fu \"World Long Gone\", pubblicato il 5 settembre su Myspace. Il videoclip, diretto da Joel Schumacher, venne pubblicato in anteprima su Yahoo! Music l'8 settembre.\nVerso la fine del 2008 Daron Malakian rivel\u00f2 tramite il sito ufficiale la cancellazione del tour promozionale all'album, il quale avrebbe incluso anche un'apparizione al programma televisivo \"Jimmy Kimmel Live!\", motivando che \u00abil suo cuore non \u00e8 in tourn\u00e9e\u00bb. Sebbene non ci furono conferme ufficiali, le interviste con il bassista Dominic Cifarelli e con Dolmayan sembravano confermare che la band era finita. Tuttavia nel maggio 2009 quando alla band \u00e8 stato chiesto se avrebbero mai registrato o eseguito di nuovo, Dolmayan ha dichiarato: \u00ab\u00c8 possibile, ma per ora lasciamo perdere\u00bb. Il mese successivo, Perez annunci\u00f2 tramite il suo profilo Myspace di essere in studio di registrazione insieme al chitarrista Dave Kushner dei Velvet Revolver. Da allora hanno pubblicato tre brani per il download gratuito attraverso il sito ufficiale di Franky Perez con lo pseudonimo di DKFXP, una combinazione delle iniziali di Franky e Kushner.\nNell'agosto 2009 gli Scars on Broadway (ad eccezione di Malakian) si recarono in Iraq per una visita OSU alle basi militari degli Stati Uniti d'America, esibendosi con una scaletta costituita da cover e da alcuni brani tratti dall'album; al riguardo, Perez scrisse sul proprio profilo Twitter che \u00abi brani degli Scars on Broadway hanno un suono incredibile ma non sono la stessa cosa senza Daron\u00bb. Inoltre dichiar\u00f2 che prima di lasciare Malakian aveva dato loro la sua benedizione.\nNel mese di ottobre, Perez comunic\u00f2 su Twitter che lui e Dolmayan erano al lavoro con il bassista Scott Shriner dei Weezer e con Kushner. Egli dichiar\u00f2 inoltre che era stato in studio con Malakian.\nIl 31 ottobre 2009 gli Scars on Broadway si esibirono con il bassista dei System of a Down Shavo Odadjian in occasione della festa di Halloween al Roxy Theatre eseguendo tre brani: \"Suite-Pee\" (brano dei System of a Down presente nell'album omonimo), \"They Say\" e un brano inedito. Poco dopo, il loro fotografo Greg Waterman, attraverso il proprio account Myspace, rivel\u00f2 che il gruppo si sarebbe esibito nuovamente. Il 13 aprile 2010 il gruppo annunci\u00f2 una propria esibizione presso il The Troubadour di West Hollywood, avvenuta il 2 maggio e durante la quale fu suonato l'intero album (ad eccezione di \"Kill Each Other/Live Forever\"), l'inedito \"Talkin' Shit\" e la reinterpretazione di \"Forever My Queen\" dei Pentagram. Shavo Odadjian suon\u00f2 la chitarra ritmica con loro nei brani \"Cute Machines\" e \"They Say\".\nIl 29 luglio 2010 usc\u00ec il singolo inedito \"Fucking\", reso disponibile per il download digitale attraverso un sito appositamente creato. Per promuovere il singolo, il 20 agosto gli Scars on Broadway tennero un concerto all'Avalon e regalarono ai primi 500 fan il vinile del singolo.\nCambio di formazione, tour (2012).\nNel febbraio 2012 il sito ufficiale venne rinnovato con una nuova grafica e con l'aggiunta di un'anteprima di un brano inedito intitolato \"Guns Are Loaded\". Pochi mesi pi\u00f9 tardi John Dolmayan comunic\u00f2 in un'intervista che non era pi\u00f9 coinvolto nel gruppo, aggiungendo tuttavia che Daron Malakian stava lavorando al secondo album degli Scars on Broadway, la cui uscita sarebbe dovuta avvenire nella primavera del 2013.\nNel mese di agosto il sito venne aggiornato una seconda volta: le novit\u00e0 riguardano il logo rinnovato e un messaggio riportante che gli Scars on Broadway avrebbero intrapreso un concerto con i Deftones e che avrebbero pubblicato un EP, intitolato \"Fuck n Kill\", e un secondo album.\nIl 22 settembre 2012 il gruppo si esib\u00ec all'Epicenter Festival tenutosi ad Irvine (California) dove portarono al debutto quattro brani inediti: \"Sickening Wars\", \"Dictator\", \"Guns Are Loaded\" e \"Fuck n Kill\". In questo concerto inoltre fece il suo debutto come ruolo di batterista Jules Pampena mentre risult\u00f2 assente il chitarrista Franky Perez, il quale spieg\u00f2 qualche giorno pi\u00f9 tardi su Facebook di aver abbandonato la formazione.\nRitorno, \"Dictator\" (2018-presente).\nDopo sei anni di pausa, il 16 aprile 2018 Malakian ha annunciato a sorpresa il ritorno del gruppo, da lui ribattezzato Daron Malakian and Scars on Broadway. Riguardo a questa modifica e al fatto se i precedenti componenti della formazione fossero nuovamente coinvolti o meno nel gruppo, Malakian ha spiegato: \nContemporaneamente all'annuncio, il frontman ha rivelato la pubblicazione per il 23 dello stesso mese del singolo \"Lives\", accompagnato dal relativo videoclip diretto da Hayk Kharikyan e Mikael Sharafyan. In tale data \u00e8 stato annunciato il secondo album \"Dictator\", previsto per il 20 luglio. Intorno allo stesso periodo, Malakian ha confermato la presenza nell'album dell'adattamento strumentale del brano \"Gie mou\" di Stamatis Kokotas, gi\u00e0 eseguita dal vivo nel 2010.\nIl 1\u00ba giugno \u00e8 stato reso disponibile per l'ascolto l'omonimo brano \"Dictator\" e rivelata la copertina dell'album, disegnata dal padre Vartan Malakian. Un'ulteriore anticipazione all'album \u00e8 stato \"Guns Are Loaded\", diffuso in streaming il 12 luglio.\nIl 23 luglio Malakian ha tenuto un concerto acustico con una nuova formazione dal vivo comprendente il chitarrista e tastierista Orbel Babayan, il bassista Niko Chantziantoniou e il batterista Roman Lomtadze, durante il quale sono stati alternati brani del gruppo e dei System of a Down, oltre al debutto del brano inedito \"You Destroy You\". Il 4 agosto il gruppo ha tenuto la prima vera esibizione al Fonda Theatre di Los Angeles, proponendo l'intero repertorio ad esclusione della cover di \"Assimilate\" degli Skinny Puppy, traccia conclusiva di \"Dictator\".\nStili ed influenze.\nCome nei primi tempi, Daron Malakian ha sempre etichettato il suo progetto come rock, in cui sar\u00e0 presente \u00abmolto rock sperimentale, anche se ci saranno un po' di influenze heavy metal nello stile dei System of a Down\u00bb. Riguardo alla direzione musicale dell'album omonimo, Malakian ha dichiarato: \nIn una successiva intervista, Malakian dichiar\u00f2 che la musica sarebbe stata influenzata da importanti figure classic rock come David Bowie, Brian Eno, Neil Young e i Roxy Music. Inoltre aggiunse che ha cambiato modo di scrivere canzoni, dal metal sfinito dei System of a Down verso un lavoro pi\u00f9 orecchiabile, ispirato dai sopracitati Young e Bowie. \u00abnon penso che siamo una band da mosh selvaggio\u00bb, dice Malakian. \u00ab\u00c8 dove mi sento pi\u00f9 comodo come compositore in questo momento\u00bb, ha detto, suggerendo allo stile rock e metal della band."}
{"id": "1839682", "revid": "1318658", "url": "https://it.wikipedia.org/wiki?curid=1839682", "title": "Riunione di procedimenti", "text": "La riunione di procedimenti \u00e8 l'istituto processuale disciplinato dagli artt. 273-274 del codice di procedura civile italiano (Libro II, Titolo I, Capo II, Sezione IV, \u00a72).\nLa dottrina la considera una delle cosiddette \"vicende anormali\" (o \"svolgimenti anomali\") del processo, categoria che nel codice non ha una trattazione unitaria. \nRiunione di cause.\nLa riunione presuppone che due processi, pendenti davanti allo stesso giudice, riguardino esattamente la stessa causa, oppure cause fra loro connesse. \nNel primo caso (art. 273), se i due procedimenti pendono davanti allo stesso ufficio giudiziario (tribunale), il giudice li riunisce senz'altro, anche d'ufficio. Se nell'ambito del tribunale i procedimenti pendono davanti a giudici istruttori e/o a sezioni diverse, la riunione \u00e8 disposta con decreto del presidente (informato a tal fine da un istruttore o da un presidente di sezione), sentite le parti. \nNel secondo caso (art. 274) la disciplina \u00e8 analoga, salvo che la riunione non ha carattere necessario, ma spetta al giudice valutarne l'opportunit\u00e0. Lo stesso presidente del tribunale, con il proprio decreto, in questo caso non ordina la riunione ma la chiamata delle cause alla stessa udienza per i provvedimenti opportuni. Le cause connesse dunque potrebbero restar separate.\nSeparazione di cause.\nFenomeno parzialmente inverso alla riunione di procedimenti \u00e8 la separazione di cause connesse, che opera appunto nelle sole ipotesi di connessione (oggettiva e soggettiva) disciplinata dagli artt. 103-104 c.p.c. Quando le cause connesse sono riunite, sia \"ab origine\" sia a seguito di un provvedimento di riunione, il giudice (istruttore o decidente) pu\u00f2 disporne la separazione su istanza di tutte le parti oppure nel caso che la trattazione congiunta ritardi o renda pi\u00f9 gravoso il processo."}
{"id": "1839684", "revid": "123324456", "url": "https://it.wikipedia.org/wiki?curid=1839684", "title": "Cala Goloritz\u00e9", "text": "Cala Goloritz\u00e9 \u00e8 una spiaggia che si trova nel territorio comunale di Baunei nella parte sud del golfo di Orosei in provincia di Nuoro.\nDescrizione.\nLa spiaggia, una delle pi\u00f9 suggestive della Sardegna, nata da una frana nel 1962 \u00e8 famosa per il pinnacolo alto 143 metri che sovrasta la cala, noto anche ai rocciatori per le sue vie d'arrampicata sportiva; la pi\u00f9 nota \u00e8 la Sinfonia dei Mulini a vento, aperta da Manolo e Alessandro Gogna alla fine degli anni settanta.\nAltro elemento caratteristico della spiaggia \u00e8 l'arco naturale che si apre sul lato destro della baia. In un anfratto tra le rocce all'interno della spiaggia \u00e8 inoltre presente una sorgente d'acqua dolce che dal sottosuolo sfocia in mare. L'arenile \u00e8 composto di piccoli ciottoli bianchi e sabbia.\nGoloritz\u00e9 \u00e8 raggiungibile via mare o con un sentiero che dall'altopiano del Golgo giunge alla cala, con un dislivello di 470 metri e circa un'ora e mezzo di cammino. Per giungere via mare sono disponibili servizi di trasporto e noleggio imbarcazioni dai vicini porti di Arbatax e Santa Maria Navarrese (comune di Baunei). Tuttavia dall'estate del 2007 la costa \u00e8 chiusa al traffico di imbarcazioni a motore fino a 200\u00a0m dalla riva, per preservarla dall'inquinamento e dall'assalto dei turisti, perci\u00f2 anche l'approdo \u00e8 vietato.\nCala Goloritz\u00e9 \u00e8 stata dichiarata \"monumento naturale\" della Regione Sardegna nel 1993 e \"monumento nazionale italiano\" nel 1995."}
{"id": "1839693", "revid": "339392", "url": "https://it.wikipedia.org/wiki?curid=1839693", "title": "Osso pubico", "text": ""}
{"id": "1839694", "revid": "15756", "url": "https://it.wikipedia.org/wiki?curid=1839694", "title": "Miguel Mihura", "text": "Scrisse ventidue opere teatrali, molte delle quali trasposte in versione cinematografica, un centinaio di articoli su varie riviste, circa cinquanta sceneggiature e un romanzo intitolato \"Mis Memorias,\" vagamente basato sulla sua vita.\nBiografia.\nIl padre di Miguel Mihura \u00c1lvarez, quando questi nacque, aveva 28 anni ed era gi\u00e0 un attore di successo della commedia spagnola. All'et\u00e0 di cinque anni Miguel osserv\u00f2 il suo primo spettacolo teatrale dietro le quinte e ne fu affascinato. Sappiamo poco di sua madre, Do\u00f1a Dolores Santos, una libera professionista che lo sostenne sempre nei suoi progetti. \nDopo aver frequentato il Collegio di San Isidoro a Madrid ed essersi laureato, Miguel prefer\u00ec dedicarsi a campi meno accademici, studiando musica, lingue, disegno e imparando a suonare il pianoforte. \nIl padre, divenuto direttore di diversi teatri, gli fece guadagnare il suo primo stipendio nella biglietteria de \"El Teatro del Rey Alfonso\". Miguel pot\u00e9 fare la conoscenza di molti scrittori, tra cui Pedro Mu\u00f1oz Seca e Carlos Arniches e diventare un esperto dell'ambiente teatrale. Dopo la morte del padre, deceduto improvvisamente nel 1925 in una stanza d'albergo a San Sebasti\u00e1n, la famiglia mantenne un tenore di vita dignitoso grazie al patrimonio da questi accumulato durante le attivit\u00e0 teatrali. Miguel dopo questo evento decise per\u00f2 di lasciare il teatro, realizzando solo pi\u00f9 tardi che questa era invece la sua vocazione.\nDurante gli anni venti lavor\u00f2 come giornalista e disegnatore di fumetti, pubblicando sotto lo pseudonimo di Miguel Santos in riviste come \"Guti\u00e9rrez, Macaco, Buen Humor y Muchas Gracias\". Sempre in questi anni connotati dallo stile di vita boh\u00e9mienne e dall'attivit\u00e0 dei caff\u00e8 letterari, conobbe importanti giornalisti del genere umoristico come Tono, Edgar Neville e Enrique Jardiel Poncela; quest'ultimo lo influenz\u00f2 particolarmente nello stile. Nel 1923 si ammala e deve subire una seria operazione che lo rende infermo per tre anni.\nNel 1927 Mihura inizia la sua collaborazione alla rivista \"Guti\u00e9rrez\" appena fondata dal disegnatore \"K-Hito\". Il personaggio che d\u00e0 il nome alla rivista \u00e8 un oscuro funzionario impiegato nella \"Direcci\u00f3n General de Cuentas Atrasadas,\" a capo del \"Negociado de Incobrables,\" distaccato e ironico osservatore della vita quotidiana che lo circonda. Guti\u00e9rrez \u00e8 anche autore di diversi testi, per lo pi\u00f9 lettere, e ci\u00f2 che lo rende insolito \u00e8 il suo stile marcatamente burocratico. I racconti che Mihura scrisse per questa rivista trattano spesso della crisi d'identit\u00e0. Nel suo racconto \"Los humoristes\" utilizza come protagonista un bambino, una sorta di alter ego con il quale egli traduce i dati della realt\u00e0 circostante in un linguaggio non ancora deformato dall'educazione degli adulti.\nNel 1932 scrive \"Tres sombreros de copa\", un'opera teatrale pubblicata solo nel 1947, e messa in scena nel 1952. Questa commedia \u00e8 considerata come una delle opere maestre del teatro umoristico e anticipatrice di alcuni aspetti del Teatro dell'assurdo. In essa vengono affrontati temi come le restrizioni sociali, la libert\u00e0 e l'immaginazione, motivo quest'ultimo comune a tutta l'opera di Mihura.\nDurante la guerra civile, Miguel si rifugia a San Sebasti\u00e1n dalla parte dei ribelli e milita nella Falange Spagnola. Dal 1936 al 1939 \u00e8 direttore di una rivista di propaganda per i soldati del fronte, \"La Ametrallatora\". Nel 1941 fonda la rivista settimanale \"La Codorniz\" di cui sar\u00e0 direttore fino al 1946. Tale rivista verr\u00e0 considerata il pi\u00f9 significativo periodico umoristico e satirico del momento e caratterizzer\u00e0 la produzione teatrale di Mihura.\nDopo il grande successo conseguito con l'opera \"El caso de la mujer asesinadita\" scritta nel 1944 in collaborazione con Alvaro de Laiglesia, Mihura abbandona il suo lavoro giornalistico per dedicarsi interamente al teatro. Il tema della libert\u00e0 apparir\u00e0 in diversi altri lavori, come \"\u00a1Sublime decisi\u00f3n!\" (1955), \"Mi adorado Juan\" (1956) e \"La bella Dorotea\" (1963), sebbene con differenti prospettive. Nella prima, Mihura tratta dell'emancipazione della donna alla fine del XIX secolo. Nella seconda, invita lo spettatore ad allontanarsi dalle severe e convenzionali norme sociali. Nell'ultima, riflette sul conflitto in cui si trova il personaggio femminile, in questo caso Dorotea, con la societ\u00e0 meschina, crudele e intransigente dell'epoca franchista.\nA partire dagli anni '50 si nota un cambiamento stilistico nell'opera di Mihura: la satira si impone sull'umorismo. Questa svolta, che si pu\u00f2 rilevare gi\u00e0 nell'opera \"El caso de la se\u00f1ora estupenda\" (1953), si consolida con l'opera \"A media luz los tres\" e porter\u00e0 alla scrittura del copione del film \"Bienvenido, Mister Marshall\" nel 1952 in collaborazione con Bardem e Berlanga. Nel 1957 Mihura scrive un romanzo basato sulla sua vita, intitolato \"Mis memorias.\" Nel 1959 scriver\u00e0 un'altra opera teatrale intitolata \"Maribella y la extra\u00f1a familia,\" mentre nel 1964 verr\u00e0 inscenata l'opera \"Ninette y un se\u00f1or de Murcia.\" Proseguir\u00e0 la sua vita componendo opere teatrali tra cui \"Ninette, modas de Par\u00eds\" nel 1966, \"La tetera\" nel 1965, \"La decente\" 1967, fino alla sua ultima opera \"S\u00f3lo el amor y la luna traen fortuna\" nel 1968. Dal 1969 fino al 1977, anno della sua morte, Mihura continua la sua attivit\u00e0 di drammaturgo, scrivendo racconti e sceneggiature cinematografiche.\nOpere.\nMiguel Mihura rinnov\u00f2 il teatro comico spagnolo con la sua propensione per i giochi semantici e richiami all'assurdo. La marcata presenza di situazioni illogiche e la mancanza di coerenza del discorso in alcune delle sue opere, lo hanno fatto ritenere un anticipatore del teatro dell'assurdo. Il teatro di Mihura non desidera porre una critica sistematica dei valori tradizionali, politici o religiosi della societ\u00e0, ma ridicolizza i valori morali accettati come norme dalla maggioranza degli individui.\nMihura lavor\u00f2 inoltre nel campo cinematografico. Le sue commedie vengono generalmente classificate in due periodi:\nClassificazione delle opere teatrali.\nBench\u00e9 le sue opere siano difficili da classificare a causa della compresenza di diversi temi e stili, sono state suddivise in:\nPremi e riconoscimenti cinematografici.\nMedaglie del \"C\u00edrculo de Escritores Cinematogr\u00e1ficos\" (CEC)"}
{"id": "1839696", "revid": "33689", "url": "https://it.wikipedia.org/wiki?curid=1839696", "title": "Armin Metrac", "text": ""}
{"id": "1839700", "revid": "287204", "url": "https://it.wikipedia.org/wiki?curid=1839700", "title": "Heinrich Kreutz", "text": "\u00c8 noto in particolare per i suoi studi sulle orbite delle comete radenti (in inglese \"sungrazer\", \"sfiora Sole\") che dimostrarono l'origine comune di queste comete da una grande cometa frammentatasi durante uno dei suoi passaggi al perielio. Una famiglia di comete radenti in suo onore \u00e8 stata nominata famiglia di Kreutz.\nStudi\u00f2 all'Universit\u00e0 di Bonn dove nel 1880 consegu\u00ec il dottorato di ricerca. Nel 1882 and\u00f2 a lavorare all'universit\u00e0 e all'osservatorio di Kiel. Nel 1896 fu nominato redattore dell\"Astronomische Nachrichten\", il pi\u00f9 importante giornale astronomico del tempo e mantenne tale incarico fino alla sua morte nel 1907.\nL'asteroide 3635 Kreutz (1981 WO1), scoperto il 21 novembre 1981 da Lubo\u0161 Kohoutek dall'osservatorio di Calar Alto in Spagna, \u00e8 stato cos\u00ec chiamato in suo onore."}
{"id": "1839704", "revid": "125265748", "url": "https://it.wikipedia.org/wiki?curid=1839704", "title": "Mercatale in Val di Pesa", "text": "Mercatale in Val di Pesa \u00e8 un centro abitato situato nel comune di San Casciano in Val di Pesa, di cui \u00e8 frazione, in provincia di Firenze. \u00c8 la pi\u00f9 importante frazione del comune di San Casciano e conta pi\u00f9 di duemila abitanti.\nStoria.\nL'origine dell'insediamento \u00e8 legata al fiorire nel tardo medioevo di luoghi posti nei fondovalle o nei pressi di strade in cui si tenevano degli scambi commerciali tra le popolazioni rurali. Questa origine, oltre che nel nome, \u00e8 riscontrabile anche nella piazza principale del borgo, che ha la forma di un trapezio allungato, tipica dei centri preposti all'uso di mercato. Una simile struttura si pu\u00f2 anche vedere a Greve in Chianti, che nasce come mercato di Montefioralle.\nIl borgo nacque per iniziativa del podest\u00e0 del vicino castello di Montecampolese che nel 1237 fece costruire una pubblica piazza in una localit\u00e0 conosciuta come \"il Beccamorto\". Mercatale \u00e8 citato pi\u00f9 volte anche nella Cronaca scritta tra il 1367 e il 1370 da Donato Velluti. Nel 1592 venne costruito sulla piazza un Oratorio.\nNei secoli seguenti la popolazione continu\u00f2 ad aumentare e questo comport\u00f2 il definitivo abbandono del primitivo centro collinare di Montecampolese. La chiesa parrocchiale venne trasferita nell'Oratorio di piazza solamente il 12 giugno 1786.\nSulla piazza principale oggi si affaccia la chiesa di Santa Maria che appare con l'aspetto conferitole da numerosi restauri, ultimo dei quali nel 1964. Sulla sinistra della chiesa si trova Villa Nunzi, che fu edificata dagli Strozzi ed \u00e8 caratterizzata da un corpo di forma trapezoidale con due torrette simmetriche poste alle estremit\u00e0.\nNegli anni ottanta Mercatale venne soprannominata \"Piccola Russia\" perch\u00e9 quasi tutta la popolazione era iscritta al Partito Comunista.\nMercatale \u00e8 stato il paese natale di Giuliano Dami, avventuriero del XVIII secolo e amante del Granduca Giangastone de' Medici, mentre sul finire del XX secolo \u00e8 balzato agli onori della cronaca nera italiana perch\u00e9 vi abitava Pietro Pacciani, accusato di essere uno degli autori dei delitti del cosiddetto \"Mostro di Firenze\".\nMonumenti e luoghi d'interesse.\nIn paese.\nSituata sulla piazza principale \u00e8 ad una sola navata e al suo interno conserva le sinopia di affreschi della zona, tra cui uno del Maestro della Crocifissione Grigg.\nSituata a fianco della chiesa di Santa Maria, venne edificata dalla famiglia Strozzi e alla fine del XV secolo venne acquistata dalla famiglia Del Corno. La villa ha una forma trapezoidale con due torrette simmetriche collegate a due ali perpendicolari che si affacciano su un giardino murato. \u00c8 stata restaurate alla fine del XX secolo.\nNei dintorni.\nChiesa risalente al XII secolo. \u00c8 il pi\u00f9 importante esempio di architettura romanica del comune di San Casciano in Val di Pesa. Nei suoi pressi \u00e8 l'oratorio di San Biagio che presenta una pregevole porta esterna realizzata in pietra nel XVI secolo.\nIl nome Luiano deriva dal latino \"Lucas Jani\" (il Bosco di Giano). La villa, realizzata nel XVI secolo, \u00e8 un bell'esempio di villa toscana di campagna. Ha un prospetto semplice con un portone realizzato con pietre bugnate e all'interno presenta un chiostro nel quale \u00e8 situata una cappella intitolata a San Giuliano. In passato la villa appartenne alle famiglie Mellini, Borromeo e Strozzi.\nVenne edificato nel XV secolo dalla famiglia Strozzi proprietaria della vicina Villa Caserotta. Contiene il dipinto raffigurante \"La Piet\u00e0 tra Santi e Angeli\" realizzato da Agnolo Bronzino.\nLa cappella dei Peppoli \u00e8 situata lungo la strada che da Mercatale porta al castello di Gabbiano. La cappella fu costruita nel XVI secolo dalla famiglia Cerchi che la dedicarono alla beata Umiliana de' Cerchi.\nLa cappella presenta i caratteri tipici dell'architettura del tardo Cinquecento. La facciata \u00e8 preceduta da un leggiadro portico architravato poggiante su due colonne tuscaniche in pietra serena. Ai lati delle facciata sono due semicolonne, al centro si apre il portale con cornice in pietra serena e ai suoi lati vi sono due finestrelle ed \u00e8 sovrastato da un arco con lunetta; pi\u00f9 in alto \u00e8 collocato il monogramma di San Bernardino da Siena. Nelle pareti laterali sono due oculi, uno per parte, con cornice in pietra. La cappella versa oggi in stato di abbandono e sono visibili i segni del degrado. Degrado che si intravede anche all'interno. L'interno \u00e8 ad aula unica coperta a capanna.\nLa cappella era annessa alla villa dei Marcellini ed \u00e8 situata lungo la strada che da Mercatale conduce alle Quattro Strade e poi a Panzano.\nLa villa dei Marcellini risulta esistente gi\u00e0 all'inizio del XV secolo ma la cappella venne realizzata dopo il 1669, anno in cui la villa divenne propriet\u00e0 della famiglia Buontalenti, i discendenti diretti dell'architetto Bernardo.\nLa cappella ha pianta ottagonale e in facciata presenta, rialzato di alcuni gradini e inserito tra due ali di muro, un bel portale con cornici in pietra serena e sormontato da un frontone curvilineo spezzato che si ripiega al centro e d\u00e0 forma ad un motivo a conchiglia. Sui due spicchi adiacenti al portale si aprono altrettante finestre rettangolari mentre negli spicchi adiacenti si aprono due ampie finestre con arco a tutto sesto. La cappella \u00e8 conclusa da una cupola che emerge senza tamburo dalla piccole falde del tetto impostate su una cornice che corre lungo tutta la parete esterna; la copertura \u00e8 in mattoni disposti a squame di pesce e gli spicchi sono sottolineati da costole in pietra serena che convergono tutte alla piccola lanterna in alto.\nPiccolo borgo sulla cui piazzetta prospetta la chiesa di San Martino. Risale al XII secolo.\n\u00c8 la sede della omonima fattoria appartenente un tempo alla famiglia Machiavelli, sulla facciata \u00e8 ancora presente il loro stemma. In passato era una casa da signore, oggi \u00e8 una azienda agricola a conduzione biologica. La facciata che d\u00e0 sulla strada principale e la torre angolare presentano caratteri tipici dell'architettura medievale.\nSono due nuclei abitati che hanno questo nome:\nSono due piccoli borghi. A Coltifredi di Sopra \u00e8 situato il Tabernacolo da cui proviene la sinopia di Paolo Schiavo oggi conservata nella chiesa di Mercatale.\n\u00c8 stato la sede del castello che ha fatto da matrice per Mercatale. I suoi uomini giurarono fedelt\u00e0 al vescovo di Firenze nel 1236 e nel 1252. Venne smantellato gi\u00e0 nel XIV secolo e all'interno delle sue mura vi furono costruite abitazioni civili. Gli edifici presenti sono stati case medievali che successivamente sono state trasformate in case coloniche. Separato dagli altri edifici \u00e8 il fabbricato che fu sede della chiesa di San Niccol\u00f2 della quale resta intatta la parete terminale dell'abside nella quale si apre una monofora.\nBorgo medievale ormai scomparso, sede del castello omonimo e della Torre di Luciana, torre medievale di origine longobarda risalente al IX secolo che si trova nella localit\u00e0 omonima, oggi sede di un importante osservatorio astronomico.\nFilmografia.\nA Mercatale \u00e8 stato girato il documentario franco-belga \"Il fare politica - Cronaca della Toscana Rossa (1982-2004)\" di Hugues Le Paige."}
{"id": "1839709", "revid": "21880", "url": "https://it.wikipedia.org/wiki?curid=1839709", "title": "Parco Regionale delle Capanne di Marcarolo", "text": ""}
{"id": "1839717", "revid": "1494169", "url": "https://it.wikipedia.org/wiki?curid=1839717", "title": "Oggetti non stellari nella costellazione dell'Uccello del Paradiso", "text": "Principali oggetti non stellari visibili nella costellazione dell'Uccello del Paradiso."}
{"id": "1839718", "revid": "104458", "url": "https://it.wikipedia.org/wiki?curid=1839718", "title": "Birgit Heeb", "text": "Portabandiera del Liechtenstein durante la cerimonia di apertura dei XVI Giochi olimpici invernali di , e nell'ultimo scorcio di carriera (stagioni 2001-2003) gareggi\u00f2 come Birgit Heeb-Batliner.\nBiografia.\nStagioni 1991-1998.\nBirgit Heeb esord\u00ec in campo internazionale in occasione dei Mondiali juniores di Geilo/Hemsedal 1991; l'anno dopo ai XVI Giochi olimpici invernali di , dopo essere stata portabandiera del Liechtenstein durante la cerimonia di apertura, si classific\u00f2 30\u00aa nel supergigante, 20\u00aa nella combinata e non complet\u00f2 lo slalom gigante. Nel 1993 ottenne il suo primo piazzamento in Coppa del Mondo (53\u00aa nella discesa libera di Haus del 22 gennaio) ed esord\u00ec ai Campionati mondiali: nella rassegna iridata di Morioka fu 32\u00aa nel supergigante.\nAi XVII Giochi olimpici invernali di si classific\u00f2 11\u00aa nello slalom gigante e non termin\u00f2 il supergigante, mentre due anni dopo, ai Mondiali di Sierra Nevada 1996, fu 7\u00aa nello slalom gigante. 23\u00aa nel supergigante e fuori gara nello slalom gigante dei Mondiali di Sestriere 1997, ai XVIII Giochi olimpici invernali di nello slalom gigante chiuse al 9\u00ba posto, suo miglior piazzamento olimpico in carriera.\nStagioni 1999-2003.\nIl 19 novembre 1998 a Park City colse, sempre in slalom gigante, il primo podio in Coppa del Mondo (3\u00aa); nella stessa stagione gareggi\u00f2 nella medesima specialit\u00e0 anche ai Mondiali di Vail/Beaver Creek (12\u00aa). Due anni dopo, nella rassegna iridata di Sankt Anton am Arlberg 2001, ottenne sempre in slalom gigante il suo miglior piazzamento ai Mondiali, chiudendo al 5\u00ba posto.\nFuori gara nello slalom gigante dei XIX Giochi olimpici invernali di , sua ultima presenza olimpica, all'inizio della stagione seguente, il 21 novembre 2002, colse a Park City l'unica vittoria (nonch\u00e9 ultimo podio) in Coppa del Mondo, sempre in slalom gigante. Partecip\u00f2 ancora ai Mondiali di Sankt Moritz 2003 (10\u00aa nello slalom gigante) e si ritir\u00f2 al termine di quella stessa stagione; la sua ultima gara in Coppa del Mondo fu lo slalom gigante di Lillehammer del 16 marzo, che non port\u00f2 a termine.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante\nRiconoscimenti.\n\u00c8 stata nominata otto volte sportiva dell'anno dal Comitato olimpico liechtensteinese"}
{"id": "1839743", "revid": "406204", "url": "https://it.wikipedia.org/wiki?curid=1839743", "title": "Francesco Maria Pratilli", "text": "Biografia.\nLaureato in scienze sacre e profane all'Universit\u00e0 di Napoli, fu canonico della cattedrale di Capua e seppe abilmente condurre in porto le missioni che il cardinale Niccol\u00f2 Caracciolo (1703-1728), arcivescovo di quella citt\u00e0, gli affid\u00f2 presso i vicer\u00e9 e i nunzi apostolici a Napoli nonch\u00e9 presso il cardinale Vincenzo Maria Orsini a Benevento anche quando quest'ultimo fu eletto pontefice (Benedetto XIII, 1724-1730). Morto il cardinal Caracciolo, suo mentore, Pratilli rinunci\u00f2 al canonicato di Capua e si stabil\u00ec a Napoli, dove visse dedicandosi interamente agli studi di storia e archeologia, con i quali si conquist\u00f2 una solida fama di studioso. La sua opera in campo archeologico si concentr\u00f2 soprattutto sullo studio delle vie romane e della numismatica; mentre in campo pi\u00f9 schiettamente storico si occup\u00f2 sia della citt\u00e0 di Capua, sia di redigere una biografia di Tommaso d'Aquino e della sua famiglia. In riconoscimento delle sue qualit\u00e0, Carlo III di Borbone lo nomin\u00f2 socio dell'Accademia Ercolanense, dove ebbe come colleghi alcuni dei pi\u00f9 eminenti filologi del tempo.\nCritiche postume.\nSebbene i suoi contemporanei e diverse fonti postume gli abbiano riconosciuto meriti e celebrit\u00e0 per le sue attivit\u00e0 erudite, studi successivi hanno dimostrato come alcune delle fonti da lui riportate fossero in realt\u00e0 dei falsi.\nTra le accuse di cui \u00e8 stato oggetto, di rilievo \u00e8 quella di avere pubblicato false fonti epigrafiche e fonti primarie medievali completamente apocrife, sapientemente mescolate a quelle autentiche. Pratilli \u00e8 stato del pari accusato di aver plagiato i cronisti medievali o di aver inventato di sana pianta degli avvenimenti, sostenendo di averli appresi da fonti che sarebbero andate disperse dopo che lui ne aveva preso visione.\nChronicon Cavense.\nUn esempio di documento apocrifo \u00e8 il cosiddetto \"Chronicon Cavense\" o \"Annalista Salernitanus\" (da non confondere con gli autentici \"Annales Cavenses\"). Pratilli lo aggiunse al IV volume della nuova edizione che egli volle dare a \"Historia principum Langobardorum\" (Napoli, 1643), mescolandolo nella raccolta di cronache genuine dell'Italia meridionale realizzata nel Seicento da Camillo Pellegrino. Il \"Chronicon Cavense\", a lungo considerato autentico e degno di nota, nel 1847 \u00e8 stato definitivamente relegato dalla filologia nel novero delle opere spurie, dall'accurata esegesi di Georg Heinrich Pertz e Rudolf K\u00f6pke. La fabbricazione del \"Chronicon Cavense\" \u00e8 stata definita da Herbert Bloch come \u00abla pi\u00f9 audace falsificazione tra quelle compiute nel XVIII secolo\u00bb.\nCronaca d'Ubaldo.\nUn altro esempio notevole in tal senso \u00e8 la cosiddetta \"Cronaca napoletana di Ubaldo\" (1751), smascherato solo nel 1855 dall'esegesi di Bartolommeo Capasso.\nLe opere e i documenti apocrifi di Pratilli hanno avuto una notevole influenza sulla storiografia medievale successiva, con effetti negativi che studiosi come Nicola Acocella, Nicola Cilento e Herbert Bloch giudicano perduranti per tutto il periodo tra l'Ottocento e il Novecento. La gravit\u00e0 delle accuse nei confronti di Pratilli ha portato i citati Cilento e Bloch ad affermare che la figura di Pratilli \u00e8 quella \u00abdi un morto che non \u00e8 morto abbastanza\u00bb.\nAttivit\u00e0 in campo epigrafico.\nIn campo epigrafico, la sua attivit\u00e0 falsificatrice incontr\u00f2 tra i critici pi\u00f9 feroci il famoso storico e archeologo Theodor Mommsen, il quale, nel \"Corpus Inscriptionum Latinarum\", si espresse sul Pratilli con un giudizio tranchant: \"\"Sequitur qui infestavit et maculavit cum universam regni Neapolitani epigraphiam tum maxime litteratorum lapidum thesaurum Campanum Franciscus Maria Pratillius canonicus Capuanus\".\nStante il giudizio negativo del Mommsen, nel Novecento sono state riconosciute come autentiche alcune iscrizioni epigrafiche latine riportate dal canonico capuano."}
{"id": "1839750", "revid": "146644", "url": "https://it.wikipedia.org/wiki?curid=1839750", "title": "Daruma Taishi", "text": ""}
{"id": "1839751", "revid": "1494169", "url": "https://it.wikipedia.org/wiki?curid=1839751", "title": "Oggetti non stellari nella costellazione dell'Unicorno", "text": "Principali oggetti non stellari visibili nella costellazione dell'Unicorno."}
{"id": "1839753", "revid": "188323", "url": "https://it.wikipedia.org/wiki?curid=1839753", "title": "Extraurbana principale", "text": ""}
{"id": "1839755", "revid": "80614", "url": "https://it.wikipedia.org/wiki?curid=1839755", "title": "Fiat Cinquecento Sporting", "text": ""}
{"id": "1839760", "revid": "1318658", "url": "https://it.wikipedia.org/wiki?curid=1839760", "title": "Campionato mondiale universitario di pallamano 2008", "text": "Il 19\u00ba Campionato mondiale universitario di pallamano si \u00e8 svolto dal 5 luglio al 13 luglio 2008.\nSede della partecipazione per la prima volta fu l'Italia e in particolare le citt\u00e0 Jesolo, Oderzo, Meolo. Presero parte 16 squadre nazionali maschili e 14 nazionali femminili.\nCampionato maschile.\nPrimo turno.\nSi qualificano le prime 2 squadre di ogni girone.\nCampionato femminile.\nPrimo turno.\nSi qualificano le prime 2 squadre di ogni girone."}
{"id": "1839761", "revid": "5456", "url": "https://it.wikipedia.org/wiki?curid=1839761", "title": "Deportivo Cuenca", "text": ""}
{"id": "1839762", "revid": "2730", "url": "https://it.wikipedia.org/wiki?curid=1839762", "title": "Carlo Morandi", "text": "Biografia.\nMorandi si laure\u00f2 in Lettere presso l'Universit\u00e0 di Pavia, nel 1936 vinse una cattedra di Storia del Risorgimento presso l'Universit\u00e0 di Pisa; dopo pochi anni si trasfer\u00ec all'Universit\u00e0 di Firenze dove insegn\u00f2 Storia Moderna alla facolt\u00e0 di Lettere e all'Istituto Cesare Alfieri di Scienze Politiche.\nIscrittosi al Partito Nazionale Fascista, divenne aperto sostenitore del fascismo, collaborando con saggi storici ma anche con articoli propagandistici a riviste quali \"Bibliografia fascista\", \"Civilt\u00e0 fascista\", \"Leonardo\", \"Nuova rivista storica\", \"Rivista Storica Italiana\" e \"Popoli\". Scrisse per il Dizionario di politica (Istituto dell'Enciclopedia Italiana) la voce: \"Politica di equilibrio\". Fitta fu la sua collaborazione con la rivista fondata nel 1940 da Giuseppe Bottai, personaggio di spicco del regime fascista, \"Primato\": a lui fu affidato \"il compito di illustrare la prospettiva europeista della linea editoriale della rivista, partendo dal superamento del principio ottocentesco di nazionalit\u00e0 per proiettarsi verso il Nuovo Ordine Europeo\" (Mirella Serri, \"I Redenti\", 2009).\nDopo la seconda guerra mondiale ripudi\u00f2 la sua giovanile adesione al fascismo, fornendo, nel suo libro pi\u00f9 celebre, \"I partiti politici in Italia dal 1848 al 1924\", un'interpretazione storiografica della storia italiana prefascista fortemente orientata verso le tesi crociane e gramsciane; sul comunismo italiano sostenne ad esempio che nacque da \"una profonda esigenza di cultura, uno spirito fresco e libero, una netta intransigenza rivoluzionaria\". Egli, a guerra conclusa, definir\u00e0 la sua esperienza di collaborazione con il fascismo come \"servit\u00f9 volontaria\". Contemporaneamente all'attivit\u00e0 di docente presso l'Universit\u00e0 di Firenze (tra i suoi allievi si ricordano Giampiero Carocci, Giuliano Procacci, Ernesto Ragionieri), collabor\u00f2 con Il Giornale (Napoli) e il Corriere del Mattino.\nMorto a soli 46 anni nel 1950, \u00e8 considerato un grande innovatore del metodo della ricerca storica. Pur essendo stato fortemente legato al regime fascista, restano fondamentali i suoi studi sulle forze politiche moderate dell'Italia unita e sulle relazioni diplomatiche che legavano l'Italia all'Europa sin dall'inizio dell'et\u00e0 moderna.\nArchivio e biblioteca personale.\nLa Biblioteca Umanistica dell'Universit\u00e0 degli studi di Firenze conserva un Fondo archivistico intitolato a Carlo Morandi. Il fondo \u00e8 costituito da carte manoscritte che comprendono: un carteggio (1932-1949), materiali preparatori, testi di conferenze, lezioni, discorsi, ritagli di giornali, atti e documenti vari. I volumi a stampa del '900, riguardano la storia moderna e contemporanea e la storia del Risorgimento e consistono di circa 50 monografie, oltre a numeri di riviste e opuscoli per un totale di circa 750 pezzi.\nLa documentazione, precedentemente ripartita in 11 scatole, \u00e8 stata riordinata e condizionata in 14 contenitori. \nIn condizioni di conservazione generalmente discrete, in parte alluvionato. \nPer un approfondimento sul fondo: Squilloni Antonella (a cura di), \"Catalogo del Fondo Carlo Morandi\", Firenze, 1991 (non in commercio, consultabile presso la Biblioteca Umanistica); Capannelli E., Insabato E. (a cura di), \"Guida agli Archivi delle personalit\u00e0 della cultura in Toscana tra '800 e '900. L'area fiorentina\", Firenze, Olschki, 1996, pp. 411-413"}
{"id": "1839765", "revid": "1865216", "url": "https://it.wikipedia.org/wiki?curid=1839765", "title": "Ch\u00e2teau d'Yquem", "text": "Ch\u00e2teau d'Yquem \u00e8 un vino Sauternes, \"Premier Cru Sup\u00e9rieur\", prodotto nella regione di Sauternes, che si trova nella parte meridionale di Bordeaux.\nStoria.\nNella classificazione ufficiale dei vini di Bordeaux del 1855, Ch\u00e2teau d'Yquem \u00e8 stato l'unico Sauternes ad avere questa qualifica. Proprio per questo motivo la sua superiorit\u00e0 \u00e8 percepita anche dai prezzi elevati rispetto a tutti gli altri vini di questo tipo (una bottiglia pu\u00f2 anche superare i ). I vini di Ch\u00e2teau d'Yquem sono caratterizzati dalla loro complessit\u00e0, il contenuto e la dolcezza. Una relativamente elevata acidit\u00e0 contribuisce a equilibrare la dolcezza. Un'altra caratteristica per la quale il vino di Ch\u00e2teau d'Yquem \u00e8 noto, si riscontra nella sua longevit\u00e0. Infatti, una bottiglia comincia a mostrare le sue qualit\u00e0 solamente dopo un anno o due d'invecchiamento in cantina, e con cura, si conserva per un secolo o pi\u00f9, aggiungendo progressivamente sfumature fruttate. In termini di posizionamento di prezzo, una bottiglia pu\u00f2 andare da alcune centinaia di euro per le pi\u00f9 \"giovani\" a svariate decine di migliaia di euro per le pi\u00f9 \"mature\".\nDal 1959, Ch\u00e2teau d'Yquem produce anche un vino bianco secco chiamato \"Ygrec\" (indicato con la lettera \"Y\"), composto da un'uguale percentuale di S\u00e9millon e Sauvignon. Questo vino non \u00e8 prodotto ogni anno, ma solo nelle annate in cui la qualit\u00e0 delle uve non permetterebbe di raggiungere la consueta eccellenza qualitativa, questa scelta pu\u00f2 interessare una parte o la totalit\u00e0 della vendemmia. Dal '59 questo vino \u00e8 stato prodotto solo in 23 annate mentre dal 1900 lo Ch\u00e2teau d'Yquem non \u00e8 stato prodotto in 10 annate (ultima annata non prodotta: 2012)."}
{"id": "1839768", "revid": "124353143", "url": "https://it.wikipedia.org/wiki?curid=1839768", "title": "Pietro Strada", "text": "Carlo Ancelotti lo ha avuto nella e nel Parma. Con la , nella stagione 1993-1994, ha conquistato una promozione in Serie B sotto la guida di Delio Rossi e nell'annata successiva sfiora con i granata la promozione in Serie A, mancata solo all'ultima partita nella sfida di Bergamo contro l'Atalanta.\nHa collezionato complessivamente 426 presenze e 71 reti nei professionisti, di cui 43 presenze e 5 reti in Serie A e 127 presenze e 21 reti in Serie B.\nCarriera.\nGiocatore.\nClub.\nHa iniziato la carriera nelle file dell'Ospitaletto in Serie C2, ottenendo una promozione nella categoria superiore sotto la guida di Gigi Maifredi. Nel 1987 passa al in Serie B dove appena diciassettenne esordisce nella cadetteria collezionando 5 presenze.\n A fine stagione torna all'Ospitaletto dove gioca due campionati di Serie C2.\nSegue un'esperienza al in Serie C1 riuscendo a collezionare una sola presenza, e cos\u00ec l'anno successivo rientra ancora all'Ospitaletto in Serie C2. Nel 1992 viene ingaggiato dalla che milita in Serie C1.\nCon la squadra campana disputa tre campionati: due di Serie C, il secondo conquistando la promozione in cadetteria passando attraverso la vittoria della finale play-off disputata a Napoli contro la Juve Stabia e uno di Serie B. A Salerno segna 13 gol in 87 presenze. Nella stagione 1995-1996 si trasferisce a Reggio Emilia e con la (guidata da Carlo Ancelotti) conquista subito la promozione nella massima serie.\nL'anno dopo Ancelotti passa al e Strada seguendo il suo allenatore diventa anch'egli giallobl\u00f9 (che lo acquistano per 3,5 miliardi di lire) riuscendo cos\u00ec a esordire in Serie A il 7 settembre 1996 in Parma-Napoli (3-0). Con il Parma gioca due campionati totalizzando 36 gettoni di presenza con 5 reti messe a segno.\nNella seconda stagione al Parma gioca anche nell'unica partecipazione della storia del club gialloblu in Champions League, tanto da meritare la chiamata da parte del CT Cesare Maldini per un'amichevole della nazionale italiana in preparazione ai Mondiali che verranno poi disputati in Francia. \nNella stagione 1998-1999 viene ingaggiato dal di Luciano Gaucci, e in Umbria, reduce dall'infortunio, riesce a giocare 7 partite di Serie A. Gioca poi alcuni campionati tra i cadetti indossando prima la maglia del Genoa (che lo preleva nel gennaio 2000) e poi per due stagioni quella del (che lo ingaggia nell'ottobre 2000). Con il grifone ligure segna 2 gol in 12 gare, mentre con la squadra calabrese realizza 2 marcature in 29 partite.\nNelle due stagioni trascorse con la maglia del Cosenza sfior\u00f2 la promozione in Serie A nel 2000-2001 guidato da Bortolo Mutti, mentre nel campionato successivo conquist\u00f2 la salvezza sotto la guida di Luigi De Rosa. Nel gennaio 2002 torna di nuovo a Genova, stavolta per indossare la maglia blucerchiata dalla Sampdoria, con la quale colleziona 7 presenze in Serie B.\nDal 2002 al 2004 scende di categoria tra le file del dove nella seconda stagione sfiora la promozione tra i cadetti perdendo la finale play-off con il . La promozione in cadetteria \u00e8 solo rimandata alla stagione successiva 2004-2005, quando viene ingaggiato dalla Cremonese. La compagine grigiorossa vince il campionato di Serie C1 terminando la stagione al primo posto con quattro giornate di anticipo, Strada realizza 6 reti in 29 partite di campionato.\nNel 2005 gioca per la prima e unica volta nella squadra della sua citt\u00e0, ossia il Brescia, con cui disputa un torneo di Serie B, per poi tornare al Lumezzane in Serie C2 dove al termine dell'annata 2006-2007 chiude la sua carriera agonistica tra i professionisti.\nNazionale.\nNel corso della stagione 1987-1988 viene convocato con la nazionale Under-18 dove nella partita d'esordio giocata a Siracusa contro Malta sigla una doppietta nel 4-0 finale (Eugenio Corini e Gianluca Sordo gli altri marcatori).\nDirigente.\nDal 2012 al 2015 ha ricoperto l'incarico di responsabile tecnico del settore giovanile nel Brescia.\nNel 2012 ha superato brillantemente con il massimo dei voti il corso da direttore sportivo a Coverciano.\nDal 2016 al giugno 2020 ha ricoperto il ruolo di direttore sportivo e responsabile del settore giovanile della Feralpisal\u00f2.\nNel dicembre 2019 ottiene l'abilitazione a \"responsabile di settore giovanile\" superando il primo corso \"\u00c8lite\" istituito dalla Figc a Coverciano.\nDal luglio 2020 si occupa di scout per la societ\u00e0 F.C. Internazionale."}
{"id": "1839769", "revid": "767487", "url": "https://it.wikipedia.org/wiki?curid=1839769", "title": "The Danish Poet", "text": "The Danish Poet (traduzione: \"Il poeta danese\") \u00e8 un cortometraggio in lingua inglese del 2006 vincitore del Premio Oscar 2007 come miglior cortometraggio d'animazione. La voce narrante nel film \u00e8 quella di Liv Ullmann."}
{"id": "1839770", "revid": "320578", "url": "https://it.wikipedia.org/wiki?curid=1839770", "title": "Brest (Bielorussia)", "text": ""}
{"id": "1839771", "revid": "916580", "url": "https://it.wikipedia.org/wiki?curid=1839771", "title": "Boa (nautica)", "text": "Una boa \u00e8 un oggetto galleggiante, di solito ancorato in un determinato punto per evitare la deriva da moto ondoso, che viene utilizzato tipicamente allo scopo di segnalazione o ormeggio. Le prime sono destinate a segnalare zone pericolose per la navigazione (scogliere, secche, ecc.) o rotte navale da seguire in particolari zone (entrate di porti, ecc.): in tal caso assumono particolari colorazioni e sono sormontate da opportuni sistemi di segnali anche luminosi in accordo al sistema internazionale IALA. Le seconde sono destinate a realizzare un punto di ormeggio sicuro per navi e imbarcazioni in porti e rade, evitando cos\u00ec l'uso delle proprie ancore.\nCostruzione.\nIl corpo della boa deve necessariamente essere galleggiante e viene realizzato in diversi materiali a seconda delle dimensioni della boa: materiali plastici per quelle piccole e metallo per quelle grandi.\nLa boa \u00e8 munita di una cima o di una catena che la vincolano a un peso, che pu\u00f2 essere un'ancora o pi\u00f9 spesso un corpo morto."}
{"id": "1839773", "revid": "320578", "url": "https://it.wikipedia.org/wiki?curid=1839773", "title": "Brestlitovsk", "text": ""}
{"id": "1839776", "revid": "21880", "url": "https://it.wikipedia.org/wiki?curid=1839776", "title": "Tarsius spectrum", "text": ""}
{"id": "1839782", "revid": "228587", "url": "https://it.wikipedia.org/wiki?curid=1839782", "title": "Composizioni di Kaikhosru Sorabji", "text": "Lista delle composizioni di Kaikhosru Shapurji Sorabji (1892-1988), ordinate per genere. Il seguente elenco delle opere \u00e8 tratto dal libro \"Sorabji: una Celebrazione Critica\" di Paul Rapoport e dall'Archivio Sorabji. Molti dei manoscritti sono stati omessi, altri perduti. Le copie dei manoscritti originali e delle nuove edizioni sono disponibili presso l'Archivio Sorabji.\nComposizioni.\nQui di seguito le composizioni: il numero rappresenta il numero della composizione nel catalogo KSS di Sorabji. La durata delle opere \u00e8 espressa in minuti. Il numero delle pagine \u00e8 quello del manoscritto originale e delle rispettive ristampe.\nElenco delle opere eseguite.\nQuesto \u00e8 l'elenco delle opere sopra elencate che sono note al pubblico o sono state trasmesse o registrate. Non vi sono informazioni sulle performance fino alla data di pubblicazione del libro Una Celebrazione critica, nel capitolo Un tessuto d'esecuzioni (nome in parallelo con il compositore del pezzo da camera Il tessuto d'Arabeschi (1979, per flauto e quartetto d'archi e dedicata \"Alla memoria di Delius.\")\nOpere per pianoforte solista.\nOpus Clavicembalisticum.\nPrima mondiale di Sorabji nel 1930. Data la seconda performance completa nel 1982 da Geoffrey Douglas Madge, che l'ha eseguito pi\u00f9 volte. Una successiva prestazioni a Chicago \u00e8 stata pubblicata su una serie di CD BRI (etichetta svedese). Madge ha anche eseguito il pezzo a Montr\u00e9al, Bonn, Parigi e Berlino. Nel frattempo, ha preso la decisione di non eseguire pi\u00f9 il pezzo. Altarus ha anche pubblicato una registrazione di John Ogdon. Il pezzo \u00e8 stato eseguito sei volte di Madge, quattro volte da Jonathan Powell, due volte da John Ogdon e una volta di Daan Vanderwalle.\nStudi d'esecuzione trascendentali.\nLe esecuzioni individuali di questi (ed i singoli numeri della sua serie di variazioni sinfonica) sono stati eseguiti in concerti (ad esempio, al Newport Festival) e su registrazioni. La casa discografica BRI hanno annunciato che la serie completa verr\u00e0 registrata dal pianista Fredrik Ull\u00e9n; il primo volume con i primi 25 studi \u00e8 stato pubblicato nel 2006.\nAltre opere per Pianoforte.\nMichael Habermann ha registrato molte opere brevi negli anni '80 per l'etichetta MusicMasters, cos\u00ec come un CD per Elan e un CD di trascrizioni per SIB. Registrazioni passate sono state ripubblicate dal British Music Society. Donna Amato ha anche registrato diverse opere pi\u00f9 brevi, tutte pubblicate dalla casa discografica Altarus. Altarus ha pubblicato anche altri lavori pi\u00f9 brevi, con registrazioni di Yonty Solomon, Carlo Grante, Charles Hopkins, e Jonathan Powell, e la casa discografica ha un certo numero di altre registrazioni di cui \u00e8 prevista la pubblicazione."}
{"id": "1839785", "revid": "287204", "url": "https://it.wikipedia.org/wiki?curid=1839785", "title": "Kubilay Turkyilmaz", "text": ""}
{"id": "1839788", "revid": "339392", "url": "https://it.wikipedia.org/wiki?curid=1839788", "title": "Voblast di Brest", "text": ""}
{"id": "1839789", "revid": "287204", "url": "https://it.wikipedia.org/wiki?curid=1839789", "title": "Aeroporto di Brest", "text": ""}
{"id": "1839791", "revid": "599013", "url": "https://it.wikipedia.org/wiki?curid=1839791", "title": "Gaetano Cesana", "text": "Carriera.\nHa militato in massima serie con la maglia del , senza tuttavia mai raccogliere presenze in gare ufficiali. In seguito passa all'Atalanta, con cui gioca 56 partite in Serie B nell'arco di 4 stagioni."}
{"id": "1839796", "revid": "125685774", "url": "https://it.wikipedia.org/wiki?curid=1839796", "title": "Ponte della Priula", "text": "Ponte della Priula \u00e8 una frazione del comune di Susegana, in provincia di Treviso.\nGeografia fisica.\nPonte della Priula si estende all'estremit\u00e0 sud-ovest del comune di Susegana, in un'area pianeggiante sulla riva sinistra del Piave.\nStoria.\nSin dall'epoca romana questa zona ha rappresentato un punto nevralgico nei collegamenti stradali. Si ritiene che il ponte della Priula abbia quindi origini antichissime e vide il passaggio di numerosi eserciti invasori. Un tempo costruito in legno, fu distrutto e ricostruito pi\u00f9 volte e venne bruciato dai francesi nel 1807. Solo ai primi del Novecento fu rifatto in pietra e cemento. Gli ultimi gravi danneggiamenti risalgono alla Grande Guerra. Su questo ponte si incontravano la Via Claudia Augusta Altinate proveniente da Altino e diretta a Feltre e la Via Iulia Augusta proveniente da Mestre e diretta a Udine.\nL'appellativo \"della Priula\" si riferisce ai patrizi veneziani Priuli.\nMonumenti e luoghi d'interesse.\nIl tempio votivo.\nIl Tempio Votivo alla fraternit\u00e0 europea dedicato ai caduti di tutte le guerre fu progettato a partire dal 1934 e solennemente inaugurato nel 1983; sul suo campanile troneggia la famosa campana denominata \"Ave Plavis\", donata per l'occasione dai ragazzi del '99 (combattenti della Prima Guerra Mondiale).L'edificio ha una cripta, nella quale sono custodite le spoglie dei soldati di ognuna delle nazioni che combatterono nella Grande Guerra.\nAll'interno un grande organo di Andrea Zeni, del 2012.\nIl capitello della Beata Laura Vicu\u00f1a.\nStruttura votiva risalente al 1991, il capitello costruito in segno di devozione a Laura Vicu\u00f1a \u00e8 simbolo di un culto nascente.La forma dell'edificio \u00e8 quella di un tabernacolo con architrave in legno: la cavit\u00e0 contiene una pittura e delle formelle, i cui bassorilievi rappresentano scene sacre legate alla beata cilena.\nIl Piave.\nA Ponte della Priula il fiume Piave \u00e8 attraversato da due ponti, uno ferroviario e uno stradale.\nInfrastrutture e trasporti.\nFerrovie.\nHa sede nella frazione la stazione ferroviaria di Susegana, sulla linea Venezia \u2013 Udine. Il ponte ferroviario che attraversa il Piave \u00e8 pochi metri a sud del ponte della Statale 13.\nTranvia.\nIl 15 ottobre 1908 la Societ\u00e0 Veneta per le imprese e costruzioni pubbliche (SV) present\u00f2 il progetto di una tranvia da Susegana ( dalla Stazione di Ponte della Priula) a Pieve di Soligo, La linea fu inaugurata ufficialmente il 16 novembre del 1913 concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago."}
{"id": "1839801", "revid": "767487", "url": "https://it.wikipedia.org/wiki?curid=1839801", "title": "Un volto nella folla", "text": "Un volto nella folla (\"A Face in the Crowd\") \u00e8 un film del 1957 diretto e prodotto da Elia Kazan.\nRiconoscimenti.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nEsordi.\nLee Remick esord\u00ec nel ruolo di Betty Lou Fleckum.\nTrama.\nNegli Stati Uniti degli anni 50 la conduttrice Marcia Jeffries conosce in un carcere Larry Rhodes, un cantante \"folk\" e lo fa esordire alla radio nel suo programma. Ribattezzato \"Lonesome Rhodes\" il carismatico cantante acquista un successo tale da influenzare addirittura le preferenze del pubblico sia nella pubblicit\u00e0 che nelle elezioni politiche. Ma il successo e la capacit\u00e0 di manipolare le masse lo spingono a sviluppare istinti megalomani montandosi la testa e calpestando ogni sentimento, compresi quelli di Marcia, invaghitasi dell'uomo."}
{"id": "1839803", "revid": "1782831", "url": "https://it.wikipedia.org/wiki?curid=1839803", "title": "Egle Rizzo", "text": "Secondo \"FantasyMagazine\" \"\u00e8 stata una delle prime esponenti del genere fantasy italiano ad arrivare in libreria\".\nBiografia.\nVive a Palermo, dove ha compiuto studi classici presso la facolt\u00e0 di lettere della locale universit\u00e0. Ha pubblicato diversi romanzi fantasy.\nNota soprattutto per il suo volume d'esordio \"Ethlinn la dea nascosta\" (2003), indicato da Valerio Evangelisti come \u00abil romanzo che segna il passaggio del fantasy italiano alla maturit\u00e0\u00bb, ha successivamente pubblicato i romanzi \"Il Viaggio di Aelin\" (2005) e \"Il volto della duplice luna. 1. Aletheya\" (2008), primo di una saga, nonch\u00e9, sempre nel 2005, il racconto \"Incontro\" nell'antologia \"Donne al futuro\".\nNel 2009 ha dato alle stampe, nell'antologia \"Sanctuary\", il racconto \"Foresta perduta\".\nTutti i testi pubblicati dalla scrittrice siciliana sono stati editi da Dario Flaccovio Editore."}
{"id": "1839810", "revid": "599013", "url": "https://it.wikipedia.org/wiki?curid=1839810", "title": "Giuseppe Gola (calciatore)", "text": "Carriera.\nHa giocato 7 gare di campionato con la maglia della Juventus, classificatasi al terzo posto nel girone finale della Divisione Nazionale 1927-1928.\nGioc\u00f2 con il Chieri nella stagione 1936-1937."}
{"id": "1839812", "revid": "31886", "url": "https://it.wikipedia.org/wiki?curid=1839812", "title": "Specie di Lycosidae (P)", "text": "Di seguito sono descritte tutte le specie della famiglia di ragni Lycosidae, i cui generi cominciano con la lettera P, note al 1 gennaio 2022.\nParatrochosina.\n\"Paratrochosina\" Roewer, 1960\nPardosa.\n\"Pardosa\" \nPardosella.\n\"Pardosella\" Caporiacco, 1939\nPassiena.\n\"Passiena\" Thorell, 1890\nPavocosa.\n\"Pavocosa\" Roewer, 1960\nPhonophilus.\n\"Phonophilus\" Ehrenberg, 1831\nPirata.\n\"Pirata\" Sundevall, 1833\nPiratula.\n\"Piratula\" Roewer, 1960\nPortacosa.\n\"Portacosa\" \nProevippa.\n\"Proevippa\" (Purcell, 1903)\nProlycosides.\n\"Prolycosides\" Mello-Leit\u00e3o, 1942\nPseudevippa.\n\"Pseudevippa\" Simon, 1910\nPterartoria.\n\"Pterartoria\" (Purcell, 1903)\nPyrenecosa.\n\"Pyrenecosa\" "}
{"id": "1839815", "revid": "1305772", "url": "https://it.wikipedia.org/wiki?curid=1839815", "title": "Zampieri", "text": "Cognome Italiano diffuso soprattutto nel Nord Italia, in particolare in tutto il Veneto, seguito dal Piemonte e dalla Lombardia. Deriva dal nome proprio di persona Giampiero che significa \"Figlio di Pietro\"."}
{"id": "1839816", "revid": "110157", "url": "https://it.wikipedia.org/wiki?curid=1839816", "title": "Abbazia di Lindisfarne", "text": "Labbazia di Lindisfarne \u00e8 stata un complesso monastico, nel ventunesimo secolo in rovina, eretto sull'isola britannica di Lindisfarne da sant'Aidano.\nStoria.\nIl monaco Aidano, che viveva nel convento di Iona (isole Ebridi Interne), fu inviato in Northumbria su richiesta di re Osvaldo attorno al 635. Questa regione divenne la base dell'evangelizzazione dell'Inghilterra settentrionale. Dalla Northumbria partirono anche delle missioni dirette in Mercia (l'odierna regione delle Midlands).\nDei diversi monaci che vissero nel convento vanno ricordati:\nAgli inizi dell'VIII secolo Lindisfarne divenne un fiorente centro culturale, con la produzione manoscritti in latino e anche in anglosassone. Ad esempio, l\"'Evangeliario di Lindisfarne\" presenta elementi illustrativi celtici, germanici e romani.\nNell'8 giugno 793 un'incursione vichinga sconcert\u00f2 profondamente la cristianit\u00e0 occidentale. Alla fine i monaci lasciarono l'isola (portando con loro il corpo di san Cuthbert, che \u00e8 ora sepolto nella cattedrale di Durham) e il vescovado fu trasferito a Durham nel 1000. Il priorato fu ristabilito nel periodo normanno come fondazione benedettina, fino a quando fu soppressa nel 1536 da Enrico VIII."}
{"id": "1839817", "revid": "767487", "url": "https://it.wikipedia.org/wiki?curid=1839817", "title": "L'ultimo giorno di un condannato a morte", "text": "L'ultimo giorno di un condannato a morte \u00e8 un romanzo scritto da Victor Hugo nel 1829. Sono narrati, in prima persona, gli ultimi giorni di vita di un prigioniero del carcere di Bic\u00eatre, destinato al patibolo.\n\u00c8 un libro molto commovente, che fa rammentare le agonie di un prigioniero, torturato dal solo pensiero di attendere per sei settimane la morte.\nCoraggiosa critica alla pena di morte nella Francia ottocentesca. \nHugo scrive un documento contrario alla pena capitale portando come tesi l'angoscia, la paura e l'impotenza del condannato stesso, rendendo in tal modo il lettore partecipe della tortura dell'attesa.\nSenza difendere un caso specifico (ignoti infatti sono sia il nome che il delitto commesso dal condannato), perora la causa dei condannati in generale e si erge contro la pena di morte e il sistema giudiziario.\nInteressante anche il prologo dell'edizione originale: un dialogo in un salotto della Parigi per bene tra persone che commentano e criticano fortemente sia lo stile che il contenuto del romanzo. Uno specchio fedele delle idee e della societ\u00e0 dell'epoca."}
{"id": "1839818", "revid": "729019", "url": "https://it.wikipedia.org/wiki?curid=1839818", "title": "Leucemia a cellule T dell'adulto", "text": "La leucemia delle cellule T dell'adulto (ATLL) \u00e8 un tipo di leucemia causato dal virus HTLV-1.\nEziologia.\nLa patologia \u00e8 di origine virale, dovuta all'HTLV-1, un retrovirus oncogeno facente parte della stessa famiglia di HIV-1 e HIV-2 (\"Retroviridae\").\nStoria clinica.\nEsso infetta i linfociti CD4+ helper instaurando un'infezione persistente; durante l'infezione stimola la cellula a produrre fattori di crescita che portano ad una trasformazione in senso neoplastico della cellula infettata. Il periodo di latenza, durante il quale il virus si replica all'interno delle cellule della linea T, \u00e8 parecchio lungo (circa 30 anni); al termine del periodo di latenza si sviluppa la ATLL, che \u00e8 una neoplasia in cui le cellule T vengono chiamate \"cellule a fiore\" per il loro aspetto pleomorfo e presentano nuclei lobulati. Essa \u00e8 accompagnata da ingrossamento linfonodale, ipercalcemia e sovrainfezioni da patogeni opportunisti.\nPrognosi.\nHa un andamento molto aggressivo e solitamente la morte sopraggiunge dopo circa un anno dalla manifestazione dei primi sintomi.\nTerapia.\nNon ci sono terapie note efficaci. Al momento \u00e8 in corso di studio una terapia a base di Azidotimidina (AZT) abbinata a alfa-interferone che ha dato risultati in un numero limitato di casi."}
{"id": "1839821", "revid": "1226", "url": "https://it.wikipedia.org/wiki?curid=1839821", "title": "A. E. Van Vogt", "text": ""}
{"id": "1839825", "revid": "1272592", "url": "https://it.wikipedia.org/wiki?curid=1839825", "title": "Zocchi", "text": "Zocchi \u00e8 un cognome italiano, diffuso in prevalenza nel nord Italia. Diffuso anche nelle varianti Zocca e Zocco, la sua origine dovrebbe farsi risalire ad un nome o soprannome medioevale oppure a nomi di localit\u00e0."}
{"id": "1839827", "revid": "767487", "url": "https://it.wikipedia.org/wiki?curid=1839827", "title": "Angelo Mattea", "text": "Biografia.\nEra il fratello dell'arbitro Francesco Mattea, con cui gioc\u00f2 nel Piemonte per breve tempo. La notizia della sua morte fu data su la Stampa da Vittorio Pozzo.\nCarriera.\nGiocatore.\nParticolarmente bravo nel dribbling e nel palleggio, dopo essere cresciuto tra le file del Piemonte passa al , con cui vince uno scudetto nella stagione 1913-1914, nella quale segna 22 reti, ottenendo quattro convocazioni con la Nazionale maggiore.\nNel 1914 \u00e8 vicino a essere ingaggiato dal a fronte di un compenso in denaro, ma la circostanza, vietata dai regolamenti di allora che prescrivevano l'assoluto dilettantismo dei calciatori, causa l'intervento della FIGC contro il sodalizio genovese. La Federazione commina varie sanzioni al Genoa e una squalifica a Mattea, vanificando ogni possibilit\u00e0 di trasferimento del calciatore alla corte rossobl\u00f9.\nDurante la prima guerra mondiale passa alla , mentre nel 1920 approda alla Torinese con cui, nel 1921, ritorna in Nazionale.\nRitorna quindi al Casale, collezionando un totale di 240 partite e 81 reti. Nella stessa societ\u00e0 ricopre anche il ruolo di allenatore-giocatore nella stagione 1927-1928, mentre nella successiva passa ad allenare la .\nNel 1929 torna in campo per altre due stagioni con i piemontesi, contribuendo al loro ritorno nel massimo campionato dopo un anno tra i cadetti.\nAllenatore.\nTerminata la carriera di calciatore, ricomincia ad allenare e lo fa prendendo per mano il Casale, societ\u00e0 che guida per due stagioni (in Serie A), subendo un esonero prima del termine del torneo 1932-1933.\nL'anno successivo passa all'Atalanta, in Serie B, guidandola ad un piazzamento di centroclassifica, ripetuto anche l'anno successivo. Nel 1935-1936 allena il Messina con cui sfiora la promozione nel massimo campionato. L'estate seguente ricopre il ruolo di vice-allenatore della Nazionale olimpica che, guidata da Vittorio Pozzo, vince i Giochi di Berlino.\nSi siede quindi per due stagioni sulla panchina del in Serie A, diventandone il secondo allenatore italiano della storia, dopo Gianni Terrile, il primo italiano a rimanere per l'intera stagione alla guida, debuttando in campionato il 13 settembre 1936 con il pareggio casalingo contro la per 0-0. Il primo anno la squadra si piazza al tredicesimo posto nella classifica finale del campionato, con tre punti di vantaggio sul retrocesso Novara in una stagione che vede come unico acuto la vittoria casalinga del 27 dicembre 1936 sull'Ambrosiana per 2-1 mentre l'anno successivo fu esonerato dopo la quattordicesima giornata, con la squadra all'undicesimo posto in classifica con quattro punti di vantaggio sull'Atalanta ultima in classifica.\nArriva quindi un'esperienza a Novara, sempre nel massimo campionato. Passa quindi al dove viene esonerato prima della fine del torneo.\nLe ultime stagioni prima dell'interruzione delle attivit\u00e0 sportive, dovuta alla seconda guerra mondiale, le trascorre sulla panchina della Biellese, con cui sfiora pi\u00f9 volte la promozione tra i cadetti.\nAl termine del conflitto guida la Juventus, per concludere poi la carriera alla , in Serie B."}
{"id": "1839828", "revid": "174925", "url": "https://it.wikipedia.org/wiki?curid=1839828", "title": "Lemma di Thue", "text": "Il lemma di Thue, chiamato cos\u00ec dal matematico norvegese Axel Thue, \u00e8 un lemma della teoria dei numeri che afferma che, per ogni numero primo \"p\" e per ogni intero formula_1, la congruenza\n(dove formula_3 indica l'operazione modulo).\nammette una soluzione formula_4 tale che formula_5.\nPu\u00f2 essere usato per dimostrare il teorema di Fermat sulle somme di due quadrati.\nDimostrazione.\nConsideriamo i numeri \"ax\" - \"y\" (modulo \"p\") tali che\ndove [\"a\"] indica la funzione parte intera di \"a\" (ovvero il pi\u00f9 grande intero non maggiore di \"a\"). Questi valori sono in numero di formula_7. Quindi esistono due coppie formula_8 e formula_9 tali che formula_10; inoltre formula_11, perch\u00e9 altrimenti si avrebbe\ne quindi formula_13 e le coppie non sarebbero distinte. Consideriamo l'espressione\nQuesta \u00e8 palesemente congrua a 0 modulo \"n\". formula_15 \u00e8 la differenza tra due quantit\u00e0 minori di formula_16, e quindi \u00e8 essa stessa minore di formula_17. Allo stesso modo formula_18. Quindi ponendo \nsi ha la coppia desiderata."}
{"id": "1839829", "revid": "287204", "url": "https://it.wikipedia.org/wiki?curid=1839829", "title": "Corporaci\u00f3n Deportes Quind\u00edo", "text": "Il Corporaci\u00f3n Deportes Quind\u00edo, meglio noto come Deportes Quind\u00edo, \u00e8 una societ\u00e0 calcistica colombiana con sede nella citt\u00e0 di Armenia. Milita nella Categor\u00eda Primera B, la seconda divisione del campionato colombiano.\nStoria.\nIl club \u00e8 stato fondato l'8 gennaio 1951, e il titolo pi\u00f9 importante del club \u00e8 stata la vittoria della Categor\u00eda Primera A nel 1956. Il club assunse il nome di Atl\u00e9tico Quind\u00edo dal 1953 al 1963.\nOrganico.\nRosa 2020.\n\"Aggiornata all'8 giugno 2020.\""}
{"id": "1839832", "revid": "309289", "url": "https://it.wikipedia.org/wiki?curid=1839832", "title": "\u010cary\u0161", "text": "Il \u010cary\u0161 () \u00e8 un fiume della Russia siberiana meridionale, affluente di sinistra dell'Ob'. Scorre nella Repubblica dell'Altaj e nel Territorio dell'Altaj. \nDescrizione.\nIl \u010cary\u0161 ha origine sul versante nord-orientale dei monti Korgon (\u0445\u0440\u0435\u0431\u0435\u0442 \u041a\u043e\u0440\u0433\u043e\u043d), una catena degli Altaj.\nIl fiume ha una lunghezza di 547\u00a0km e un bacino di 22\u00a0200. La sua portata media, a 181\u00a0km dalla foce all'altezza del villaggio di Beloglazovo, \u00e8 di 182,37\u00a0m\u00b3/s. La portata massima di 2\u00a0090\u00a0m\u00b3/s viene raggiunta nel periodo delle inondazioni (da aprile a luglio).\nIl fiume scorre dapprima in territorio montuoso, con direzione nord-occidentale, incassato in una valle piuttosto profonda tra i monti Korgon e i monti del Ba\u0161\u010delak; uscito dalla zona montuosa, dirige il suo corso verso est/nord-est, scorrendo per un lungo tratto parallelamente al corso del fiume Alej, altro affluente dell'Ob'. Sfocia da sinistra nell'Ob' a monte del villaggio di Ust'-\u010cary\u0161skaja Pristan', fra le citt\u00e0 di Bijsk e Barnaul.\nI suoi principali affluenti sono: Inja, Belaja e Loktevka da sinistra, Maralicha da destra. Il fiume \u00e8 gelato, mediamente, nel periodo fra dicembre e aprile nell'alto corso, e da novembre nel basso corso. \nLungo il suo corso si trovano i villaggi di Beloglazovo, Ust'-Kan, \u010cary\u0161skoe, Krasno\u0161\u010d\u00ebkovo e Ust'-Kalmanka.\nIl \u010cary\u0161 \u00e8 navigabile per 83\u00a0km a monte della foce, verso il villaggio di Ust'-Kalmanka."}
{"id": "1839833", "revid": "287204", "url": "https://it.wikipedia.org/wiki?curid=1839833", "title": "Carys", "text": ""}
{"id": "1839834", "revid": "80339", "url": "https://it.wikipedia.org/wiki?curid=1839834", "title": "Charysh", "text": ""}
{"id": "1839835", "revid": "1305772", "url": "https://it.wikipedia.org/wiki?curid=1839835", "title": "Zerbi", "text": "Zerbi \u2013 cognome italiano diffuso nell'Italia settentrionale e con alcuni ceppi nel sud del Paese. La sua origine potrebbe essere di origine greca o derivante da nomi di localit\u00e0."}
{"id": "1839842", "revid": "767487", "url": "https://it.wikipedia.org/wiki?curid=1839842", "title": "Stella di classe O V", "text": "Una stella di classe O V (o stella blu di sequenza principale o stella O V, in passato nana blu) \u00e8 una stella di sequenza principale (ovvero che nel proprio nucleo fonde l'idrogeno in elio) di classe spettrale O e classe di luminosit\u00e0 V (5 in numeri romani).\nTali stelle hanno una massa che va da 15 a , con temperature superficiali comprese tra . Le loro luminosit\u00e0 sono comprese tra .\nLe stelle di classe O V sono estremamente rare: si ritiene che nella nostra galassia, la Via Lattea, il loro numero ammonti a non pi\u00f9 di , su un totale di circa 200 miliardi di stelle.\nEsempi di questa categoria stellare sono \u03c3 Orionis A e 10 Lacertae."}
{"id": "1839844", "revid": "830939", "url": "https://it.wikipedia.org/wiki?curid=1839844", "title": "Axel Thue", "text": "\u00c8 noto per le sue ricerche in teoria dei numeri e in combinatoria. Nel 1909 dimostr\u00f2 il teorema di Thue, che costituir\u00e0 la base del fondamentale teorema di Thue-Siegel-Roth sull'approssimazione diofantea. Propose anche il cosiddetto problema di Thue, che \u00e8 stata la base della soluzione matematica del cubo di Rubik attraverso gruppi di permutazioni.\nBiografia.\nStudi\u00f2 all'universit\u00e0 di Oslo, dove si laure\u00f2 nel 1889. Studi\u00f2 un anno a Lipsia sotto la guida di Sophus Lie e a Berlino.\nTornato in Norvegia, spos\u00f2 Lucie Collett Lund, che era dieci anni pi\u00f9 giovane di lui; lavor\u00f2 al collegio tecnico di Trondheim per dieci anni, prima di diventare professore di matematica applicata all'universit\u00e0 di Oslo, dove lavor\u00f2 per il resto della sua vita."}
{"id": "1839845", "revid": "187519", "url": "https://it.wikipedia.org/wiki?curid=1839845", "title": "Veronica Townsend", "text": ""}
{"id": "1839847", "revid": "767487", "url": "https://it.wikipedia.org/wiki?curid=1839847", "title": "Crimen (film)", "text": "Crimen \u00e8 un film del 1960 diretto da Mario Camerini, contraddistinto da un cast di stelle: Alberto Sordi, Vittorio Gassman, Nino Manfredi, Dorian Gray, Franca Valeri, Silvana Mangano e Bernard Blier. Il film \u00e8 ispirato ad un fatto di cronaca realmente accaduto nel 1907.\nTrama.\nCinque persone, tutte accomunate dal fatto di essere su un treno diretto a Montecarlo, si ritroveranno ad essere coinvolte nell'omicidio di un'anziana milionaria di origine olandese. Gli sposi Remo e Marina, parrucchieri, sono attratti dal miraggio della fortuna nel gioco d'azzardo, con la quale contano di avviare un'attivit\u00e0 in proprio; il commendatore Alberto Franzetti, dopo un fallito tentativo di \"disintossicarsi\" dal demone del gioco da Padre Pio da Pietrelcina, \u00e8 di ritorno a Monaco, dove lo aspetta la moglie; la coppia di borgatari Quirino e Giovanna \u00e8 impegnata nel riportare un cane alla milionaria olandese sua proprietaria per la lucrosa ricompensa.\nI sei protagonisti, per differenti ragioni, vengono coinvolti nelle indagini sull'assassino della vecchia milionaria che aveva perduto il cane e, tutti diffidenti nei confronti delle forze dell'ordine, mettono in atto dei goffi tentativi di dimostrare la loro estraneit\u00e0 al fatto, finendo per\u00f2 solo col compromettere sempre pi\u00f9 la loro posizione; ma grazie alle ricerche del commissario di polizia verranno prosciolti, mentre i veri colpevoli (che si erano ingegnosamente muniti di alibi) saranno smascherati.\nQuando poi, nel viaggio di ritorno in treno, ci sar\u00e0 un ennesimo delitto nei confronti di uno sconosciuto, i nostri protagonisti, forti dell'esperienza subita e convinti che bisogna sempre essere dalla parte della legge, si proporranno come testimoni dei fatti. Il finale del film, come beffa, mostrer\u00e0 il titolo di un giornale nel quale viene resa notizia che i sei testimoni sono caduti in diverse contraddizioni nel fornire le loro versioni, per cui apparir\u00e0 scritto: \"Sono gli assassini?\".\nRemake.\nIl film ha avuto due remake: uno italiano, ambientato a Venezia, nel 1971, diretto dallo stesso Camerini ed interpretato da Gastone Moschin, Enrico Montesano, Alighiero Noschese e Gianrico Tedeschi, intitolato \"Io non vedo, tu non parli, lui non sente\" ed un altro statunitense, nuovamente ambientato a Montecarlo, nel 1992, diretto dall'attore Eugene Levy ed interpretato da John Candy, James Belushi, Cybill Shepherd, Ornella Muti e Giancarlo Giannini con il titolo di \"Sette criminali e un bassotto\" (\"Once Upon a Crime\")."}
{"id": "1839850", "revid": "2202615", "url": "https://it.wikipedia.org/wiki?curid=1839850", "title": "Guru Guru - Il girotondo della magia", "text": " \u00e8 un manga fantasy di Hiroyuki Et\u014d, da cui \u00e8 stata tratta una serie televisiva anime omonima trasmessa in Italia su Rai 2. Il manga \u00e8 una parodia dei vecchi giochi di ruolo alla giapponese come le serie di \"Dragon Quest\", \"Final Fantasy\", \"Dark Cloud\" e \"The Legend of Zelda\", e spesso durante la storia vengono mostrate descrizioni delle caratteristiche dei personaggi (punti vita, livello) mentre un narratore spiega gli eventi in un modo che rievoca i videogiochi di ruolo.\nEsistono tre serie animate di \"Guru Guru\". La prima risale al 1994, \u00e8 intitolata \"Guru Guru - Il girotondo della magia\" e conta 45 episodi. La seconda, datata 2000, conta 38 episodi ed \u00e8 intitolata \"Guru Guru - Batticuore della magia\". Le prime due serie non hanno un collegamento netto tra di loro, in quanto la prima serie \u00e8 stata realizzata quando il manga era ancora all'inizio e molte puntate sono state realizzate con una storia un po' diversa da quella della versione cartacea. La seconda serie riparte da met\u00e0 della prima serie e racconta l'avventura avvicinandosi maggiormente al manga. Tra le due serie \u00e8 stato anche realizzato un film intitolato \"Mahoujin Guru Guru\". Un nuovo adattamento anime di ventiquattro episodi, intitolato \"Magical Circle Guru-Guru\" e prodotto da Production I.G per la regia di Hiroshi Ikehata, \u00e8 stato trasmesso dall'11 luglio al 19 dicembre 2017.\nIl manga \u00e8 stato pubblicato in Italia da Dynit, ma la pubblicazione si \u00e8 interrotta al nono dei 26 volumi previsti.\nIn tutto il mondo, ad eccezione dell'Asia, gli episodi della nuova serie sono stati trasmessi in streaming in simulcast, anche coi sottotitoli in lingua italiana, da Crunchyroll.\nDal manga \u00e8 stato tratto uno spin-off intitolato \"Buyuuden Kita Kita\" centrato sul personaggio di Hedvarg. Nel novembre 2012 \u00e8 iniziata la pubblicazione in patria di \"Guru Guru 2\", sequel del manga che riprende la storia poco dopo la sconfitta di Giri. L'arrivo di un nuovo re malvagio spinge Nike e Kokori a intraprendere un nuovo viaggio.\nTrama.\nPrima serie.\nTrecento anni prima dell'inizio delle vicende del manga, il continente JamJam sub\u00ec l'attacco del malvagio Giri, il sommo re del male. Il re di JamJam chiam\u00f2 a s\u00e9 l'aiuto del popolo dei Migu Migu, in possesso dell'antica arte magica Guruguru. I Migu Migu intrappolarono il malvagio re del male Giri in un sigillo magico, dove sarebbe rimasto rinchiuso per i successivi tre secoli.\nLa storia ha inizio quando il sigillo si rompe e Giri pu\u00f2 tornare a terrorizzare il continente di JamJam. Re Urga XIII decise allora di convocare tutti i guerrieri del continente in modo da trovare il prescelto che possa salvare ancora una volta il suo popolo dalla minaccia delle tenebre.\nNike \u00e8 un tredicenne, figlio di Bud e Lena, che vive nel villaggio di Jimina e sin da bambino \u00e8 stato educato per diventare il \"Valoroso Guerriero\"; pertanto non pu\u00f2 esimersi dal rispondere alla convocazione e presentarsi al castello. Prima di partire, la strega del villaggio gli affida la giovane strega Kokori, sua coetanea e ultima discendente della stirpe dei Migu Migu.\nLa scelta del re ricade su di loro, e iniziano cos\u00ec le avventure dei due ragazzi che per poter sconfiggere il re del male dovranno trovare i cerchi magici Guru guru sparsi per il mondo che gli daranno le forze per portare a termine la missione.\nDurante il loro viaggio faranno numerosi incontri: Edvarg, il vecchietto dalla danza Kita Kita, terribile e dall'abbigliamento stralunato. Gipple, sarcastico spiritello dell'aria che li guida. \"Gale\", cavaliere fanfarone ed \"Ena\", splendida maga e compagna di Gale. \"Runrun\", affascinante strega assistente del \"Gran Maestro della Gilda delle Tenebre\", un potente stregone trasformato in barboncino bianco.\nSeconda serie.\nNella seconda serie, invece, Kokori riceve dallo spirito del defunto capo dei Migu Migu il compito di allearsi con i re demoni, potenti mostri che controllano la forza magica di determinate aree. Nike deve impadronirsi di quattro spade: una del fuoco, una dell'acqua, una della terra ed una dell'aria, per poi fonderle e ricavare la spada Kirakira. Cos\u00ec, accompagnati dal folletto Gipple, i due eroi partono alla volta di nuove avventure sempre con l'intento di sconfiggere il re del male Giri. Durante il loro viaggio i due eroi faranno conoscenza con nuovi personaggi e rincontreranno alcune vecchie conoscenze come il ben noto Edvarg, danzatore Kita Kita.\nCreature Magiche.\nLe Meke Meke, chiamate cos\u00ec per il loro verso che \u00e8 Meke Meke, sono animali a pelo lungo caratteristici dei villaggi. Con la loro lana \u00e8 possibile fabbricare tuniche resistenti a tutti i tipi di magie, infatti anche Kokori ne indossa una. Per\u00f2 mentre la lana delle Meke Meke abbonda nei villaggi, nelle grandi citt\u00e0 la loro lana scarseggia e viene considerata rara e preziosa. Nike e Kokori visitano un villaggio i cui abitanti addirittura venerano le Meke Meke come dei.\nI Kem Kem sono buffi animali pelosi che non sono aggressivi, ma adorano vestire la gente con vestiti stupidi e alquanto brutti.\nSi tratta di un drago dell'aria che vola lungo tutta la Valle Lingua Di Gatto ed \u00e8 stato adattato al trasporto passeggeri. Una volta espugnata la Torre dell'Infinito il Drago torna al suo compito originario: fare da trasporto tra il continente di JamJam e quello di Kopa.\nI Kopta sono una specie di struzzo che viene utilizzato come mezzo di trasporto. La prima missione di Nike e Kokori nel clan Gaba \u00e8 proprio prendersi cura di questi animali.\nLuoghi.\nLa capitale, Codai, sita nella parte settentrionale del continente, sorge ai piedi del castello reale, ed \u00e8 una citt\u00e0 molto grande e movimentata, dove si possono trovare molte cose interessanti, come merci proveniente dai terre lontane e le pi\u00f9 utili ed eleganti attrezzature per gli avventurieri. Verso sud, non molto distante da Codai, sorge il piccolo villaggio di Jimina, uno dei tanti villaggi costruiti dagli esseri umani, dove sono nati e cresciuti Nike e Kokori. Luogo pacifico e accogliente, Jimina \u00e8 celebre per le sue Mekemeke, una razza di curiosi e mansueti erbivori la cui lana \u00e8 molto pregiata. Pi\u00f9 lontano, nel territorio caduto sotto il dominio del Re del Male, si trova Kita, un villaggio piuttosto rinomato per la Polvere di Stelle che si accumula sul vicino Monte Lima, e con cui si possono costruire armi dalle favolose propriet\u00e0. Caratteristica di Kita \u00e8 anche la danza Kitakita, un'antica danza rituale che le giovani fanciulle del luogo eseguivano per rendere omaggio agli dei. Nella regione occidentale del continente a Ovest \u00e8 situata la sede segreta della Gilda della Magia Nera.\nMedia.\nManga.\nIl manga \u00e8 stato scritto e disegnato da Hiroyuki Et\u014d e serializzato dall'11 luglio 1992 al 12 agosto 2003 sulla rivista \"Monthly Sh\u014dnen Gangan\" edita da Enix. In seguito i vari capitoli sono stati raccolti in 16 volumi \"tank\u014dbon\" pubblicati tra il 21 agosto 1993 ed il 22 ottobre 2003.\nIn Italia la serie \u00e8 stata pubblicata da Dynamic Italia dal gennaio 2002 al 10 marzo 2003, interrompendosi al nono numero corrispondente al quinto originale.\nUna seconda serie intitolata \"Mahoujin Guru Guru 2\", che funge da sequel alla prima serie, viene scritto e disegnato dal medesimo autore dal 1\u00ba novembre 2013 sulla rivista \"Gangan Online\" edita da Square Enix. I capitoli vengono raccolti in volumi \"tank\u014dbon\" dal 22 luglio 2013.\nAnime.\nEsistono tre serie animate di \"Guru Guru\". La prima risale al 1994, \u00e8 intitolata \"Guru Guru - Il girotondo della magia\" e conta 45 episodi. La seconda, datata 2000, conta 38 episodi ed \u00e8 intitolata \"Guru Guru - Batticuore della magia\". Le prime due serie non hanno un collegamento netto tra di loro, in quanto la prima serie \u00e8 stata realizzata quando il manga era ancora all'inizio e molte puntate sono state realizzate con una storia un po' diversa da quella della versione cartacea. La seconda serie riparte da met\u00e0 della prima serie e racconta l'avventura avvicinandosi maggiormente al manga.\nUn nuovo adattamento anime di ventiquattro episodi, intitolato \"Magical Circle Guru-Guru\" e prodotto da Production I.G per la regia di Hiroshi Ikehata, \u00e8 stato trasmesso dall'11 luglio al 19 dicembre 2017. La serie, composta da 24 episodi, \u00e8 stata sceneggiata da Hisaaki Okui mentre il character design \u00e8 stato affidato a Naoyuki Asano.\nFilm.\n \u00e8 un mediometraggio animato di 30 minuti pubblicato in Giappone il 20 aprile 1996.\nNike e Kokori vengono a sapere, in un villaggio, dell'esistenza di un misterioso cetriolo, chiamato Cetriolo della Felicit\u00e0 che permette di realizzare un desiderio a chi lo mangia. Il cetriolo \u00e8 custodito da un feroce Drago che ha la particolarit\u00e0 di ascoltare prima il desiderio della persona e, solo ritenendolo valido, di consegnarlo a chi lo chiede. Nike e Kokori partono ugualmente per realizzare i propri desideri (a quanto pare Nike vorrebbe un harem di ragazze mentre Kokori una casetta tranquilla dove vivere con Nike). A loro si uniscono anche JuJu e l'inseparabile Edwarg. A ostacolarli arriva un gruppo di quattro mostri con la missione di consegnare il Cetriolo al loro capo. I quattro mostri rappresentano le caricature di protagonisti di famosi film horror: oltre al leader, uno scheletro con un cilindro, vi \u00e8 un orso con una maschera da hockey e una spatola, un uccello vestito da Freddy Krueger di \"Nightmare\" e un alieno deformato. I quattro iniziano cos\u00ec il viaggio fra ostacoli e battaglie con gag che da sempre caratterizzano l'anime.\nAccoglienza.\nAl 2017, il manga ha venduto pi\u00f9 di 14 milioni di copie in Giappone.\nRetrospettivamente, la rivista \"Famits\u016b\" ha classificato Kokori come la seconda eroina pi\u00f9 famosa degli anime degli anni '90."}
{"id": "1839852", "revid": "253269", "url": "https://it.wikipedia.org/wiki?curid=1839852", "title": "Johnny Lewis", "text": "Ha partecipato a vari film, come \"Nata per vincere\", con Hilary Duff, \"Aliens vs. Predator 2\" e \"Chiamata senza risposta\".\nBiografia.\nNacque in una famiglia seguace di Scientology, fede che lui abbandon\u00f2 molto presto.\nOltre a partecipare ad alcuni film per il cinema, Lewis port\u00f2 avanti una carriera televisiva. Recit\u00f2 in 9 episodi della nota serie \"The O.C.\", ed ebbe un ruolo in \"Settimo cielo\", \"Bones\" e \"Malcolm\". Partecip\u00f2 alla serie televisiva \"Drake &amp; Josh\" e ad un episodio di \"Smallville\", mentre nell'ultimo periodo recit\u00f2 in \"Sons of Anarchy\", interpretando Half-Sack, e in un episodio di \"Criminal Minds\", dove imperson\u00f2 un serial killer.\nIl 30 ottobre 2011 Lewis ebbe un incidente con la moto, guidando ad alta velocit\u00e0. Nonostante vari accertamenti e una risonanza magnetica da cui risultava che non avrebbe avuto conseguenze, Lewis inizi\u00f2 a manifestare comportamenti bizzarri e illogici. Il referto medico riport\u00f2 come diagnosi: . I sintomi di un trauma cranico includono sensibilit\u00e0 alla luce, comportamento a volte illogico e violento e incapacit\u00e0 di prendere decisioni. Nonostante la famiglia avesse notato questi disturbi, come il costante desiderio di Lewis di stare al buio e comportamenti strani, i medici riferirono che tali problemi fossero dovuti a un abuso di droghe. I test tossicologici per\u00f2 non risultarono mai positivi alla droga. \nTra il 2011 e il 2012 Lewis fu arrestato tre volte, per risse e per aver tentato di entrare nella casa di una donna. In nessuno degli arresti oppose mai resistenza. Riconosciuti i suoi problemi, venne rilasciato il 24 settembre 2012, due giorni prima della morte.\nIl suo corpo senza vita venne trovato il 26 settembre 2012 fuori da un'abitazione di Los Angeles, insieme a quello dell'ottantunenne Catherine Davis, proprietaria della casa, che gli aveva affittato una stanza. Lewis venne trovato morto davanti alla porta dell'abitazione, probabilmente caduto dal tetto soprastante, mentre la Davis fu ritrovata morta all'interno dell'appartamento, con segni di percosse, dove sembrava essere stata trascinata. Sempre dentro la casa fu trovato un gatto morto e vetri rotti. \nLa morte della Davis venne indagata come un omicidio di cui Lewis sembrava essere colpevole. Stando a molte testimonianze, la polizia intervenne dopo che alcuni vicini si erano allarmati alle urla della Davis. Un'autopsia effettuata il 29 novembre 2012 constat\u00f2 che il corpo di Lewis non riportava tracce di droghe o alcool. Prima di morire qualcuno aveva cercato di strangolarlo, lasciando evidenti segni di unghie sul collo. Nessuna testimonianza o indagine port\u00f2 a credere che Lewis fosse stato spinto dal tetto oppure si fosse volontariamente gettato nel vuoto. La sua morte venne classificata come \"accidentale\"..\nVita privata.\nNei primi anni duemila ha avuto una relazione con la cantante Katy Perry."}
{"id": "1839857", "revid": "309289", "url": "https://it.wikipedia.org/wiki?curid=1839857", "title": "\u0160egarka", "text": "Il \u0160egarka () \u00e8 un fiume della Russia, nella Siberia occidentale, affluente di sinistra del Ob'. Scorre nei Kolyvanskij rajon dell'Oblast' di Novosibirsk e nei \"rajon\" Ko\u017eevnikovskij, \u0160egarskij e Krivo\u0161einskij dell'Oblast' di Tomsk. \nDescrizione.\nIl \u0160egarka ha origine nel sud-est della pianura di Vasjugan, nella zona paludosa di Irkinskoe (\u0431\u043e\u043b\u043e\u0442\u043e \u0418\u043a\u0441\u0438\u043d\u0441\u043a\u043e\u0435). La sua lunghezza \u00e8 di 382\u00a0km. L'area del bacino \u00e8 di 12\u00a0600\u00a0km\u00b2. La portata media annua del fiume, all'altezza del villaggio di Babarykino (a 177\u00a0km dalla foce), \u00e8 di 15,86\u00a0m\u00b3/s. Il fiume \u00e8 alimentato dalle precipitazioni atmosferiche.\nIl \u0160egarka \u00e8 un fiume piatto e tortuoso, la sua pendenza \u00e8 del 0,2 \u2030. La larghezza del canale alla foce \u00e8 di 70\u00a0m. La profondit\u00e0 del fiume varia da 0,7 a 1\u00a0m nella parte superiore e raggiunge i 2\u00a0m nella parte inferiore. \u00c8 navigabile lungo i 214\u00a0km inferiori. Molti villaggi si susseguono lungo il suo corso.\nIl suo principale affluente \u00e8 il Baksa (\u0411\u0430\u043a\u0441\u0430), lungo 206\u00a0km."}
{"id": "1839860", "revid": "287204", "url": "https://it.wikipedia.org/wiki?curid=1839860", "title": "Segarka", "text": ""}
{"id": "1839863", "revid": "101941251", "url": "https://it.wikipedia.org/wiki?curid=1839863", "title": "Primi ministri della Cina", "text": "Questa voce \u00e8 una lista dei primi ministri della Cina dal 1911 a oggi.\nLe categorie sono suddivise in base al nome della carica (che mut\u00f2 pi\u00f9 volte). Per i primi ministri della \"Repubblica di Cina\", meglio nota come Taiwan, vedi la voce Primi ministri di Taiwan.\n\u00c8 bene notare che la carica di primo ministro cinese era in funzione gi\u00e0 dal 1130 a.C., mentre fu abolita dall'imperatore Hongwu nel 1380. La dinastia Qing introdusse un \"Centro di Comando Generale\", i cui membri rivestivano collettivamente i poteri di un moderno primo ministro. La carica venne poi ricostituita nel 1911 a capo del gabinetto imperiale.\nAttualmente, come in passato, il primo ministro \u00e8 nominato dal presidente. Nella storia cinese, in alcune occasioni, il primo ministro riusc\u00ec a guadagnare un potere ancora maggiore del presidente.\nPrimi ministri del governo imperiale (1911-1912).\nNel maggio 1911, la dinastia Qing costitu\u00ec il \"Gabinetto politico della famiglia imperiale\", con il compito di intraprendere delle riforme che modernizzassero il paese. La Rivolta di Wuchang mise in seria difficolt\u00e0 il governo e costrinse i regnanti a chiamare al governo il gi\u00e0 provato comandante militare Yuan Shikai. Il governo collass\u00f2 poco dopo, all'avanzare della Repubblica di Cina.\nPrimi ministri della Repubblica di Cina (1912-1914).\nIn accordo alla Costituzione provvisoria della Repubblica di Cina del 1912, il primo ministro era nominato dal presidente sulla base della coalizione o del partito di maggioranza e aveva scarsi poteri di tipo esecutivo.\nPrimo ministro del governo imperiale restaurato (1917).\nIl 1\u00ba luglio 1917, il generale Zhang Xun mise in atto un colpo di Stato e restaur\u00f2 la monarchia, riportando al potere Pu Yi, che lo nomin\u00f2 immediatamente primo ministro. Zhang fu poi silurato da altri ufficiali.\nPresidenti dello Yuan Esecutivo della Repubblica di Cina a Nanchino (1928-1949).\nQuando Chiang Kai-shek spost\u00f2 il governo a Nanchino, sostitu\u00ec la carica di presidente dello Yuan Esecutivo a quella di primo ministro, per differenziarsi dai precedenti governi di Pechino, verso cui il Kuomintang aveva una posizione assai critica.\nPrimi ministri del Consiglio di Stato della Repubblica Popolare Cinese (1949-oggi).\nLa carica di primo ministro del Consiglio di Stato fu creata gi\u00e0 all'indomani della fondazione della Repubblica Popolare Cinese, il 1\u00ba ottobre 1949. Il primo ministro possiede potere esecutivo ed \u00e8 nominato dal presidente."}
{"id": "1839865", "revid": "80339", "url": "https://it.wikipedia.org/wiki?curid=1839865", "title": "Shegarka", "text": ""}
{"id": "1839866", "revid": "339392", "url": "https://it.wikipedia.org/wiki?curid=1839866", "title": "Stella O V", "text": ""}
{"id": "1839868", "revid": "149727", "url": "https://it.wikipedia.org/wiki?curid=1839868", "title": "Neuendorf (Altmarkkreis Salzwedel)", "text": ""}
{"id": "1839869", "revid": "1378703", "url": "https://it.wikipedia.org/wiki?curid=1839869", "title": "No, It Isn't", "text": "No It Isn't \u00e8 un singolo dei +44, conosciuti anche come (+44) o Plus 44.\nTema.\nCome dichiarato in diverse occasioni da Hoppus, il pezzo parla dello scioglimento dei blink-182 ed in particolare, dei rapporti ormai deteriorati con Tom DeLonge."}
{"id": "1839870", "revid": "115273505", "url": "https://it.wikipedia.org/wiki?curid=1839870", "title": "Caproni CB22", "text": "Il Caproni CB22 era un mini-sommergibile italiano durante il secondo conflitto mondiale, fu catturato dagli alleati e rimase abbandonato a Trieste per qualche anno, ora \u00e8 esposto al Museo di guerra per la pace \"Diego de Henriquez\" di Trieste, \u00e8 stato il primo sommergibile a diventare nave-museo precedendo i due della classe Toti."}
{"id": "1839881", "revid": "22475", "url": "https://it.wikipedia.org/wiki?curid=1839881", "title": "Giulio Genoino (giurista)", "text": "Attivo come agitatore politico nella Napoli spagnola gi\u00e0 dal 1619, fu insieme a Masaniello, di cui era mentore e consigliere, l'artefice della rivolta popolare del luglio 1647.\nBiografia.\nLa nomina a \"eletto del popolo\".\nDiscendente da una famiglia di setaioli, dopo aver seguito gli studi di diritto, divenne dottore in legge e nel 1595 entr\u00f2 nel Collegio dei Dottori di Napoli, si dedic\u00f2 alla storia della citt\u00e0 e scrisse diversi saggi. Nell'aprile 1619 il vicer\u00e9 di Napoli in carica, il duca di Osuna Pedro T\u00e9llez-Gir\u00f3n, lo nomin\u00f2 proeletto chiamandolo a rappresentare gli interessi del popolo contro la nobilt\u00e0. Il Consiglio Collaterale, temendone la combattivit\u00e0, lo destitu\u00ec subito dalla carica denunciando l'irregolarit\u00e0 della nomina, poich\u00e9 il vicer\u00e9 lo aveva nominato senza consultare i procuratori delle ottine. Nel 1620 progett\u00f2 con il duca di Osuna di rafforzare i ceti umili per arginare le invadenze della nobilt\u00e0, e di mettere in discussione il primato del Consiglio Collaterale nell'ordinamento giuridico del regno. Dopo una seconda nomina a proeletto (7 aprile) e a giudice di Vicaria (28 maggio), Genoino divenne eletto del popolo, la massima magistratura popolare. Il Consiglio Collaterale reag\u00ec e annull\u00f2 nuovamente la decisione del vicer\u00e9, denunciandone l'incompetenza a nominare ministri supremi, e l'incompatibilit\u00e0 tra l'elettato e la carica di giudice.\nLa lunga prigionia.\nNello stesso anno i nobili riuscirono ad ottenere da Filippo III di Spagna la sostituzione del duca di Osuna con il cardinale Gaspare Borgia. Rimasto inerme senza il suo protettore, Genoino decise di scappare a Marsiglia ma durante il viaggio si ammal\u00f2 di malaria. Il 24 settembre fu condannato alla fuorgiudica. In seguito fu processato e condannato all'ergastolo per agitazione politica, e incarcerato il 28 ottobre a Madrid per poi essere rilasciato il 20 ottobre 1621. Probabilmente evit\u00f2 la pena capitale grazie a un provvedimento di clemenza concesso in occasione dell'incoronazione di Filippo IV, succeduto al padre proprio nel 1621, oppure secondo altre fonti denunciando una presunta congiura ordita dal duca di Osuna per diventare re di Napoli. Da questo momento fu spostato in diversi territori sotto il controllo della corona di Spagna, tra cui il Castello di Baia, Capua, Gaeta e la fortezza di Portolongone sull'isola d'Elba. Il 21 ottobre 1622 fu infine spostato nella fortezza del Pe\u00f1on de Velez de la Gomera in Marocco.\nFu graziato il 12 febbraio 1634, dopo pi\u00f9 di tredici anni di prigionia, con l'obbligo di risiedere in Andalusia o in Castiglia. Dopo aver supplicato la fine dell'esilio, torn\u00f2 a Napoli nel 1638 ormai settuagenario. Rientrato in politica, fu nuovamente osteggiato dal Consiglio Collaterale, che insidi\u00f2 il suo posto nel Collegio dei Dottori proponendo un suo candidato appoggiato dalla nobilt\u00e0. A causa dell'ostilit\u00e0 dei nobili venne quindi nuovamente imprigionato il 2 ottobre 1639 a Castel Nuovo, da dove fu rilasciato nell'aprile 1640. Alla fine di questa lunga odissea di prigionie, Genoino decise di prendere gli ordini minori: essere un ecclesiastico gli avrebbe garantito una certa immunit\u00e0, proteggendolo dalle insidie dei nobili.\nLotta alle gabelle.\nL'incarcerazione di Genoino non aveva fermato i fermenti di rivolta. Nel 1622 il popolo esasperato dalla carestia e dalla forte pressione fiscale (in particolare da una gravosa gabella sulla frutta), si sollev\u00f2 in una breve sommossa che culmin\u00f2 in un lancio di sassi verso la carrozza del cardinale Antonio Zapata, successore del cardinale Borgia in qualit\u00e0 di luogotenente generale. Dopo sorti alterne, durante i mandati dei successivi vicer\u00e9 inviati dalla Spagna, le condizioni del popolo napoletano rimasero inalterate.\nTornato in politica e deciso a limitare le influenze della coalizione nobiliare-burocratico-mercantile attraverso il rafforzamento del potere statale, il vecchio prete incontr\u00f2 Cornelio Spinola, console della Repubblica di Genova a Napoli, per progettare la creazione di un monopolio statale della tintura della seta. Il progetto avrebbe dovuto spingere corporazioni artigiane e investitori stranieri a fare causa comune contro le gabelle imposte dalla nobilt\u00e0 e dal ceto mercantile, le classi da cui dipendevano gli \"arrendatori\" (i gabellieri).\nLa situazione peggior\u00f2 a causa della guerra dei trent'anni, conflitto che opponeva l'Impero spagnolo alla Francia e ai ribelli olandesi. L'impegno bellico prosciug\u00f2 le casse statali spagnole e quindi il peso delle tasse aument\u00f2.\nL'11 febbraio 1646 giunse a Napoli il nuovo vicer\u00e9: Rodrigo Ponce de Le\u00f3n, IV duca d'Arcos. Il duca, privo di esperienza, dedito a banchetti e battute di caccia, fu il primo ad essere stupito dalla nomina. Il suo predecessore, Juan Alfonso Enr\u00edquez de Cabrera, era stato incaricato da Madrid a reperire un milione di ducati per finanziare lo sforzo bellico. Convinto che la riscossione di una tale somma fosse impossibile, dato il peso gi\u00e0 eccessivo delle gabelle sul popolo napoletano, chiese di essere sostituito. Il duca d'Arcos invece, per far fronte alla richiesta, reintrodusse l'onerosa gabella sulla frutta, l'alimento pi\u00f9 consumato dai ceti umili del tempo.\nIn questo clima politico incandescente, Genoino raccolse consensi dal popolo e form\u00f2 un nutrito gruppo di esponenti del ceto medio scontenti del malgoverno spagnolo. Tra questi c'erano: Francesco Antonio Arpaja, suo vecchio collaboratore; il frate carmelitano Savino Boccardo; Marco Vitale, giovane dottore in legge cavese; e i vari capitani delle ottine e capilazzaro della citt\u00e0. Attraverso Marco Vitale, Genoino fa la conoscenza di un giovane pescivendolo-contrabbandiere del Mercato: Tommaso Aniello d'Amalfi detto Masaniello. Il giovane, appena ventisettenne, era diventato il portavoce del malcontento popolare verso la prepotenza dei gabellieri. Masaniello aveva subito in prima persona le angherie degli esattori, e per la sua irruenza e la considerazione di cui godeva presso i popolani, fu scelto da Genoino come suo braccio armato. Il vecchio giurista, ormai ultraottantenne, decise di servirsi del giovane pescivendolo per realizzare il suo progetto rivoluzionario e allo stesso tempo per tenere sotto controllo le tendenze anarchiche della plebe.\nRuolo nella rivolta del luglio 1647.\nIl 30 giugno 1647 don Genoino e fra' Savino si procurarono il denaro per acquistare delle lunghe canne, le armi degli alarbi, i lazzari vestiti da arabi che, guidati da Masaniello, inscenarono un'irriverente sfilata davanti a Palazzo Reale in occasione delle prime celebrazioni per la festa della Madonna del Carmine. La settimana seguente Genoino predic\u00f2 ai popolani riguardo alla necessit\u00e0 della rivolta, che secondo i discorsi del vecchio prete era l'arma assegnata da Dio al popolo oppresso per ottenere giustizia. Il 6 luglio, la prima delle dieci giornate di rivolta, Genoino dett\u00f2 gli ultimi ordini ai lazzari che si erano riuniti nei dintorni di Sant'Eligio per sostenere una protesta contro la gabella sulla frutta a piazza del Mercato. La rivolta ebbe successo e nei giorni successivi Masaniello fu nominato dal duca d'Arcos \"capitano generale del fedelissimo popolo\".\nMentre Masaniello si occupava dell'aspetto militare della rivolta e insisteva sull'abolizione delle gabelle, Genoino era intenzionato ad ottenere dal vicer\u00e9 il riconoscimento di un antico privilegio concesso nel 1517 da Carlo V ai napoletani. Il privilegio, di cui il vecchio prete conosceva l'esistenza per averlo letto durante i suoi studi, era stato ratificato in realt\u00e0 da Ferdinando il Cattolico al momento della sua investitura a re di Napoli, e avrebbe dovuto stabilire le condizioni del dominio spagnolo sulla citt\u00e0. Il documento prevedeva la stessa rappresentanza per la nobilt\u00e0 e per il popolo, la facolt\u00e0 per i popolani di difendersi anche a mano armata dalle prevaricazioni dei nobili, la ripartizione del debito pubblico in parti uguali tra le due classi, e il divieto di introdurre gabelle particolarmente gravose senza il consenso del Papa. Pi\u00f9 volte il vicer\u00e9 e i nobili tentarono inutilmente di ingannare l'esperto giurista con dei documenti falsi. I documenti originali gli furono consegnati grazie all'intercessione dell'arcivescovo di Napoli, il cardinale Ascanio Filomarino, che nonostante il distacco richiesto dal suo ruolo si dimostr\u00f2 un sostenitore della causa dei rivoltosi. L'11 luglio i capitoli del privilegio furono ratificati nella Basilica del Carmine e poi promulgati dal duca d'Arcos il 13 luglio nel Duomo.\nNel frattempo i rapporti con Masaniello erano radilcalmente peggiorati. Il capopopolo era diventato dispotico e ordin\u00f2 diverse esecuzioni sommarie dei suoi oppositori, anche di quelli verso i quali il suo vecchio mentore aveva chiesto di usare clemenza. Avendo perso ogni controllo sulla ribellione, e convinto che gli eccessi di Masaniello sarebbero stati dannosi per le sue trattative con il vicer\u00e9, cominci\u00f2 a tramare con gli spagnoli l'eliminazione del capopopolo. Si adoper\u00f2 affinch\u00e9 il suo fidato Francesco Antonio Arpaja venisse nominato Eletto del popolo, in modo da controllare il popolo quando tolto dalla scena Masaniello, la situazione politica si sarebbe normalizzata. Secondo la tradizione, che vuole Masaniello drogato durante un banchetto alla reggia e per questo impazzito, fu Genoino a organizzare il piano che prevedeva la caduta in disgrazia, e infine l'omicidio del capopopolo. Il coinvolgimento del prelato nella congiura gli valse, il giorno dopo la fucilazione di Masaniello, le nomine a Presidente Decano della Sommaria e a Presidente del Collegio dei Dottori.\nNei mesi successivi, essendosi compromesso con gli spagnoli, Genoino divenne nemico del nuovo capopopolo Gennaro Annese, guida della nuova corrente rivoluzionaria stavolta decisamente antispagnola. Dopo aver perso anche il consenso degli spagnoli, fu arrestato per l'ultima volta, e il 23 dicembre 1647 fu disposta la sua incarcerazione a Malaga. Tradotto dapprima in Sardegna, mor\u00ec durante il viaggio verso la Spagna a Mah\u00f3n, porto dell'isola di Minorca."}
{"id": "1839882", "revid": "309289", "url": "https://it.wikipedia.org/wiki?curid=1839882", "title": "Bol'\u0161oj Jugan", "text": "Il Bol'\u0161oj Jugan () \u00e8 un fiume della Russia, nella Siberia occidentale, affluente di sinistra del Ob'. Scorre nei rajon Surgutskij e Neftejuganskij del Circondario autonomo degli Chanty-Mansi-Jugra (Oblast' di Tjumen').\nLa parola \"Jugan\" in lingua chanti vuol dire \"fiume\", quindi il toponimo Bol'\u0161oj Jugan (grande fiume), menzionato a partire dal XIX sec., sta a indicare il fiume principale del bacino.\nDescrizione.\nIl Bol'\u0161oj Jugan ha origine dalle paludi di Vasjugan e scorre con direzione mediamente settentrionale con andamento sinuoso e corso ricco di meandri, in una regione piatta e paludosa. Ci sono circa 8000 laghi nel suo bacino, la cui superficie totale \u00e8 di 545\u00a0km\u00b2. Riceve molti affluenti, di cui il maggiore \u00e8 il Malyj Jugan, che confluisce dalla destra idrografica. Il fiume si divide in due canali (il principale e pi\u00f9 lungo dei quali \u00e8 quello di sinistra) e sfocia in un rilevante braccio laterale dell'Ob', chiamato Juganskaja Ob' (\u043f\u0440\u043e\u0442\u043e\u043a \u042e\u0433\u0430\u043d\u0441\u043a\u0430\u044f \u041e\u0431\u044c), a breve distanza dagli importanti centri petroliferi di Surgut e Neftejugansk, che si trova a 38\u00a0km. Altri affluenti sono: N\u00ebgus\"jach, Sugmuten\"jach e Lokkum\"jagun.\nLa lunghezza del fiume \u00e8 di 1\u00a0063\u00a0km, l'area del suo bacino \u00e8 di 34\u00a0700\u00a0km\u00b2. La portata media annua del fiume, a 118\u00a0km dalla foce, \u00e8 di 177,67\u00a0m\u00b3/s. Scorre in una pianura ondulata e piatta con altezze da 35 a 120\u00a0m, ricoperta da una taiga scura di conifere: abete rosso, \"Cedrus\", larice, betulla, ontano e pino.\nTra gli insediamenti lungo il corso del Bol'\u0161oj Jugan vi sono: Jugan (\u042e\u0433\u0430\u043d), Ugut (\u0423\u0433\u0443\u0442) e Kajukobo (\u041a\u0430\u044e\u043a\u043e\u0432\u043e); non ci sono centri abitati di rilievo a causa del terreno paludoso e della rigidit\u00e0 climatica che provoca anche lunghi periodi di congelamento delle acque (in media da fine ottobre - primi di novembre e fine aprile - primi di maggio). La parte orientale del bacino, che comprende l'area sorgentizia del Malyj Jugan, appartiene al territorio della riserva di Jugansk (\u042e\u0433\u0430\u043d\u0441\u043a\u0438\u0439 \u0437\u0430\u043f\u043e\u0432\u0435\u0434\u043d\u0438\u043a), creata per proteggere gli ecosistemi della taiga non interessati dallo sviluppo industriale.\nNella parte bassa del fiume sono stati scoperti e sono attivi alcuni campi petroliferi: Ombinskoe (\u041e\u043c\u0431\u0438\u043d\u0441\u043a\u043e\u0435), Zapadno-Asomkinskoe (\u0417\u0430\u043f\u0430\u0434\u043d\u043e-\u0410\u0441\u043e\u043c\u043a\u0438\u043d\u0441\u043a\u043e\u0435), Ugutskoe (\u0423\u0433\u0443\u0442\u0441\u043a\u043e\u0435) e Tajlakovskoe (\u0422\u0430\u0439\u043b\u0430\u043a\u043e\u0432\u0441\u043a\u043e\u0435). Presso Ugut \u00e8 stato gettato un ponte autostradale che attraversa il Bol'\u0161oj Jugan per collegare il villaggio con l'autostrada Neftejugansk\u2014Pyt'-Jach."}
{"id": "1839883", "revid": "287204", "url": "https://it.wikipedia.org/wiki?curid=1839883", "title": "Bol'soj Jugan", "text": ""}
{"id": "1839885", "revid": "80339", "url": "https://it.wikipedia.org/wiki?curid=1839885", "title": "Bol\u0161oj Jugan", "text": ""}
{"id": "1839886", "revid": "80339", "url": "https://it.wikipedia.org/wiki?curid=1839886", "title": "Bolsoj Jugan", "text": ""}
{"id": "1839887", "revid": "80339", "url": "https://it.wikipedia.org/wiki?curid=1839887", "title": "Bolshoj Jugan", "text": ""}
{"id": "1839888", "revid": "80339", "url": "https://it.wikipedia.org/wiki?curid=1839888", "title": "Bol'shoj Jugan", "text": ""}
{"id": "1839891", "revid": "80339", "url": "https://it.wikipedia.org/wiki?curid=1839891", "title": "Bolshoy Yugan", "text": ""}
{"id": "1839892", "revid": "80339", "url": "https://it.wikipedia.org/wiki?curid=1839892", "title": "Grande Yugan", "text": ""}
{"id": "1839893", "revid": "80339", "url": "https://it.wikipedia.org/wiki?curid=1839893", "title": "Grande Jugan", "text": ""}
{"id": "1839894", "revid": "33751", "url": "https://it.wikipedia.org/wiki?curid=1839894", "title": "Union Sportive de Douala", "text": "L'Union Sportive de Douala \u00e8 una societ\u00e0 calcistica camerunese di Douala. Milita nella Elite One, la massima serie del campionato camerunese."}
{"id": "1839898", "revid": "709565", "url": "https://it.wikipedia.org/wiki?curid=1839898", "title": "Virus, il mago della foresta morta", "text": "Virus, il mago della foresta morta \u00e8 una serie a fumetti italiana di fantascienza avventurosa ideata da Federico Pedrocchi ed esordita nel 1939 sul periodico \"L'Audace\" e poi sul settimanale \"Topolino\" pubblicati dalla Mondadori; venne disegnato inizialmente da Walter Molino e, dal 1940, da Antonio Canale. Dai toni cupi e orrorifici, fu uno dei primi fumetti italiani di genere fantascientifico drammatico.\nStoria editoriale.\nLa serie venne ideata da Federico Pedrocchi, per i testi, e dal disegnatore Walter Molino ed esord\u00ec sul periodico \"L'Audace\" - a partire dal n. 329 - pubblicato dall'Arnoldo Mondadori, allora A.P.I. - Anonima Periodici Italiana, nel 1939 per poi proseguire su \"Topolino\" sempre dello stesso editore. Dopo un'interruzione viene ripresa, sempre su \"Topolino\" ma disegnata da Antonio Canale, sempre su testi di Pedrocchi. Successivamente le storie realizzate da Molino venne ristampata sulla seconda serie della collana Albi d'Oro e poi da altri editori su riviste come L'Avventuroso della Casa Editrice Nerbini e su pubblicazioni della Comic Art.\nTrama.\nVirus \u00e8 uno scienziato pazzo intenzionato a conquistare il mondo e a sottometterlo al suo volere. Per fare ci\u00f2 si avvale delle sue futuristiche invenzioni come una macchina per il teletrasporto, in grado di smaterializzare un corpo e di farlo riapparire a distanza. Riesce inoltre a ridare vita ad antichissime mummie custodite nei musei sparsi per il mondo, e a governare i raggi del sole con altri suoi macchinari.\nPersonaggi.\nVirus, \"il mago della foresta morta\", \u00e8 il classico scienziato pazzo e megalomane che vuole conquistare il mondo. Tra l'altro \u00e8 capace di comunicare telepaticamente, di richiamare in vita i morti e di catturare i raggi del sole grazie a una cellula fotoelettrica di sua invenzione. Assistito nei suoi folli progetti dal servo indiano Tirmud e combattuto con grande determinazione dal giovane Piero e da suo zio, Virus viene di volta in volta sconfitto ma \u00e8 sempre desideroso di assoggettare l'intera umanit\u00e0 al suo potere. Tirmud, personaggio misterioso, \u00e8 il pi\u00f9 fedele alleato dello scienziato.\nL'ingegnere Roberto e suo nipote Piero (nomi italiani per i \"buoni\", come voleva la cultura fascista) sono gli eroi, nonch\u00e9 avversari di Virus, che lo contrastano nei suoi piani diabolici di conquista.\nInfluenza culturale.\nIl personaggio di Virus, nei primi anni settanta, fu fonte di ispirazione per Bonelli per dare vita al suo Hellingen, altro scienziato pazzo votato al male, nelle storie di \"Zagor\"."}
{"id": "1839903", "revid": "77715", "url": "https://it.wikipedia.org/wiki?curid=1839903", "title": "Antonio Giuseppe Chichiarelli", "text": ""}
{"id": "1839905", "revid": "125368372", "url": "https://it.wikipedia.org/wiki?curid=1839905", "title": "Stella di classe B V", "text": "Una stella di classe B V (o stella azzurra di sequenza principale o stella B V, in passato nana bianco-azzurra) \u00e8 una stella di sequenza principale (ovvero che nel proprio nucleo fonde l'idrogeno in elio) di classe spettrale B e classe di luminosit\u00e0 V (5 in numeri romani).\nTali stelle hanno una massa compresa tra 2 e 16 masse solari e temperature superficiali comprese tra . \nA questa categoria stellare appartiene un numero cospicuo di astri, tra cui Regolo, Algol A e Spica B."}
{"id": "1839907", "revid": "661526", "url": "https://it.wikipedia.org/wiki?curid=1839907", "title": "Shut Up! (Simple Plan)", "text": "Shut Up! \u00e8 il secondo singolo estratto dal secondo album dei Simple Plan, \"Still Not Getting Any...\", pubblicato nel 2005.\nVideo ufficiale.\nIl video mostra la band entrare prepotentemente in un grande ristorante di lusso e, tra lo stupore generale, eseguire il brano al centro della sala. Verso l'ultimo ritornello, un uomo avvisa Pierre che sono nel posto sbagliato. Il tempo torna indietro, e la band finisce di suonare \"Shut Up!\" in un luogo pi\u00f9 adatto, tra i loro fan."}
{"id": "1839911", "revid": "767487", "url": "https://it.wikipedia.org/wiki?curid=1839911", "title": "Cusae", "text": "Cusae \u00e8 la forma latina del nome di una citt\u00e0 dell'Alto Egitto originariamente chiamata, in egizio, \"Qis\" o \"Kis\" ed era la capitale del XIV nomo dell'Alto Egitto ubicata a sud di Amarna.\nA38-O49\nqiz - Qis\nTalvolta anche \nA39-O49\nIn forma fonetica\nN29-i-s-O49\nq i s (citt\u00e0)\nIn greco la citt\u00e0 venne detta \"Kusai\" (\u03ba\u03bf\u03c5\u03c3\u03b1\u03b9) e in copto \"K\u00f4s\" mentre attualmente la citt\u00e0 \u00e8 nota come \"el-Qusiya\" (\u0627\u0644\u0642\u0648\u0635\u064a\u0629), Cusa, e si trova sulla riva occidentale del Nilo nel governatorato di Asyut.\nLa citt\u00e0 segn\u00f2 il confine meridionale dell'Egitto sotto l'influenza hyksos ed era sede di una fortezza conquistata dal sovrano Kamose nella riunificazione dell'Egitto durante il Secondo periodo intermedio.\nEssa fu un centro del culto della dea Hathor e, nei suoi pressi a Meir, \u00e8 stata rinvenuta una necropoli con tombe private di alti funzionari del Medio e Antico Regno.\nDurante il V secolo la citt\u00e0 ospit\u00f2 un campo trincerato della II legione Flavia Constantia."}
{"id": "1839913", "revid": "1632387", "url": "https://it.wikipedia.org/wiki?curid=1839913", "title": "Sweet Dreams (Are Made of This) (album)", "text": "Sweet Dreams (Are Made of This) \u00e8 il secondo album degli Eurythmics, pubblicato nel 1983."}
{"id": "1839915", "revid": "1543377", "url": "https://it.wikipedia.org/wiki?curid=1839915", "title": "Neuendorf A", "text": "Neuendorf A \u00e8 una frazione del comune di Ducherow del Meclemburgo-Pomerania Anteriore, in Germania."}
{"id": "1839922", "revid": "118364691", "url": "https://it.wikipedia.org/wiki?curid=1839922", "title": "Neuendorf B", "text": "Neuendorf B \u00e8 una frazione del comune di Spantekow del Meclemburgo-Pomerania Anteriore, in Germania.\nStoria.\nGi\u00e0 comune autonomo alla fine del 2011 \u00e8 stato incorporato al comune di Spantekow, il territorio comunale si divideva in 2 zone (\"Ortsteil\"), corrispondenti al centro abitato di Neuendorf e a 1 frazione:"}
{"id": "1839923", "revid": "118379886", "url": "https://it.wikipedia.org/wiki?curid=1839923", "title": "Kurtshagen", "text": ""}
{"id": "1839924", "revid": "838137", "url": "https://it.wikipedia.org/wiki?curid=1839924", "title": "Masoud Shojaei", "text": "Carriera.\nClub.\nInizi (2002-2008).\nDopo aver giocato in patria dal 2002 al 2006 con il Sanat Naft e il Saipa, nel 2006 si trasferisce allo Sharjah negli Emirati Arabi Uniti. Le sue prestazioni non sono passate inosservate tanto da essere stato osservato da squadre italiane, tedesche e spagnole.\nSpagna: Osasuna e Las Palmas (2008-2014).\nNel 2008 si trasferisce all'Osasuna, squadra militante nella Liga spagnola, sbarcando cos\u00ec nel calcio europeo, raggiungendo il connazionale Javad Nekounam, che giocava nel club navarriano dal 2006. Shojaei ha debuttato con il club nel pareggio per 1-1 contro il Villareal il 31 agosto 2008.\nA Pamplona Shojaei vi rimane per 5 anni: dopo aver trovato molto spazio i primi due (33 partite disputato il primo anno e 36 il secondo), nei 3 successivi ne trova molto meno a causa di molti infortuni (tra cui uno che gli ha fatto saltare tutta la stagione 2011-2012) ha giocato molto meno, cosa avvenuta soprattutto dopo la Coppa d'Asia 2011.\nIl 3 settembre 2013 si trasferisce da svincolato al Las Palmas nella seconda serie spagnola. Con la squadra delle Isole Canarie raggiunge, tramite il settimo posto in classifica (il terzo posto era occupato dal Barcellona B che non poteva farli i playoffs), i playoffs in cui la squadra, dopo aver eliminato lo Sporting Gij\u00f3n in semifinale, in finale pareggia nella doppia sfida con il C\u00f3rdoba pagando il gol subito al 93\u00ba minuto in casa nella sfida di ritorno pareggiata per 1-1 (all'andata era finita 0-0).\nQatar (2014-2016).\nDopo i Mondiali 2014 Shojaei ha rifiutato un'offerta dal Real Saragozza, accettando quella dell'Al-Shahaniya in Qatar. Dopo la retrocessione del club da penultimo in classifica, si \u00e8 trasferito all'Al-Gharafa rimanendo in Qatar.\nRitorno in Europa: Pani\u014dnios (2016-2018).\nIl 22 luglio 2016 torna a giocare in Europa trasferendosi in Grecia al Pani\u014dnios.\nAEK Atene (2018).\nIl 7 gennaio 2018 viene ufficializzato il suo trasferimento all'AEK Atene.\nCon la squadra della capitale, vince il primo trofeo della sua carriera, ovvero il campionato greco.\nRitorno in Patria (2018-).\nIl 31 luglio 2018 fa ritorno in Patria firmando con il Tractor Sazi.\nNazionale.\nDebutta in Nazionale nel 2004 subentrando al 72\u00ba nella sfida vinta per 7-0 contro il Laos, e da allora ne \u00e8 membro fisso avendo partecipato a 3 Mondiali (2006, 2014, 2018) e 4 Coppe d'Asia (2007, 2011, 2015 e 2019).\nPrima di lui nessun calciatore iraniano aveva mai partecipato a 3 Coppe del Mondo, nonostante avesse rischiato di non partecipare a quella del 2018 per motivi politici.\nAttivismo.\nIl 17 giugno 2009, nella partita contro la Sud Corea, Shojaei ha espresso il suo supporto al Movimento Verde Iraniano contestando la vittoria di Ahmadinejad.\nHa espresso pi\u00f9 volte il proprio dissenso verso il fatto che le donne non potessero andare allo stadio in Iran.\nHa rischiato di non essere convocato ai Mondiali 2018 per via del fatto che lui (insieme al connazionale ed ex compagno di squadra al Panionios Ehsan Hajsafi) ha scambiato il cinque con dei giocatori di una squadra israeliana (il Maccabi Tel Aviv); dopo che all'andata lui e Hajsafi si erano rifiutati di affrontare la squadra per via del fatto che l'Iran non riconosce lo stato di Israele, al ritorno i due sono stati obbligati dal club di appartenenza a giocare la partita; per questo fatto la selezione iraniana ha rischiato di non poter partecipare ai Mondiali in Russia. Per questo fatto Shojaei ha subito una momentanea sospensione dalla Nazionale e il suo ritorno nel marzo 2018, per le amichevoli contro Tunisia e Algeria, ha suscitato non poche polemiche nel Parlamento iraniano che ne chiedeva il ban dal mondo sportivo."}
{"id": "1839926", "revid": "767487", "url": "https://it.wikipedia.org/wiki?curid=1839926", "title": "Caruso, zero in condotta", "text": "Caruso, zero in condotta \u00e8 un film del 2001, diretto e interpretato da Francesco Nuti.\nIl film \u00e8 stato girato in Toscana e nei dintorni di Roma. \u00c8 l'ultimo film di cui Nuti \u00e8 regista.\nTrama.\nCaruso \u00e8 uno psicologo che ha cresciuto da solo la figlia Giulia, ora tredicenne, con la quale non c'\u00e8 dialogo. Un giorno viene chiamato dai carabinieri che lo informano, con un video ripreso da telecamere a circuito chiuso, che la figlia minorenne appartiene ad una baby gang che commette furti e rapine. La figlia rischia di essere condannata e finire in un riformatorio. Incredulo, oltre ad andare a prenderla ogni giorno in bici, inizia a pedinarla e tra incubi ed allucinazioni la immagina fare di tutto."}
{"id": "1839927", "revid": "767487", "url": "https://it.wikipedia.org/wiki?curid=1839927", "title": "Craig Beattie", "text": "Carriera.\nClub.\nRangers e Celtic.\nNato a Glasgow, Beattie entra prima nelle giovanili del e poi in quelle della squadra rivale del . Nel 2003 viene aggregato alla prima squadra. Esordisce nei preliminari di Champions League contro il Kaunas.\nNel 2005 rinnova il suo contratto di tre anni.\nDurante la sua esperienza al Celtic \u00e8 vittima di numerosi infortuni, e gioca da titolare solo 23 volte vince comunque tre campionati scozzesi e tre Coppe di Scozia. Segna il suo ultimo gol in maglia biancoverde il 17 febbraio 2007 contro l', in una partita vinta 2-1.\nNell'estate del 2007 viene escluso dal ritiro della squadra in Svizzera durante il precampionato: \u00e8 chiaro che non rientra pi\u00f9 nei piani della squadra e infatti passa al West Bromwich Albion per 1,25 milioni di \u00a3, firmando un contratto triennale.\nWest Bromwich Albion.\nNella sua nuova squadra Beattie si mette subito in mostra: il 4 agosto segna una tripletta in un'amichevole contro gli olandesi dell'.\nL'11 agosto fa il suo esordio ufficiale nella prima partita del campionato contro il , persa per 2-1. Tre giorni dopo segna il gol decisivo nella partita vinta per 1-0 in Football League Cup contro il Bournemouth.\nPreston North End.\nIl 4 marzo 2008 viene ceduto in prestito al Preston North End fino al termine della stagione. Sceglie la maglia numero 10. L'allenatore Alan Irvine lo fa esordire contro il Leicester City. Beattie va vicinissimo al gol dopo soli 30 secondi dal suo esordio, quando un suo tiro viene deviato con un braccio da Paul Henderson. Dopo 38 minuti si ferma a causa di un infortunio muscolare e viene sostituito da Mellor. Torna al West Bromwich Albion per essere curato e sembra destinato a terminare in anticipo la stagione e invece riesce a guarire e a tornare al Preston North End per le ultime partite del campionato. Al termine del prestito le sue presenze sono solo due. Nel frattempo il West Bromwich Albion vince la Football League Championship 2007-2008.\nCrystal Palace.\nNel mese di settembre del 2008 viene ceduto in prestito per un mese al Crystal Palace, mentre il West Bromwich Albion gioca in Premier League.\nNella sua seconda partita segna il gol della vittoria nel derby contro il Charlton Athletic. Dopo aver segnato due gol in 7 partite, la durata del prestito viene estesa fino al 28 dicembre, tuttavia, a causa di un infortunio patito da Ishmael Miller e grazie alle buone prestazioni di Beattie, il West Bromwich Albion lo richiama il 10 dicembre. In totale con il Crystal Palace gioca 15 partite e segna 5 gol. Il 28 dicembre segna cos\u00ec il suo primo gol in Premier League contro il in una partita vinta per 2-0.\nSheffield United.\nResta al West Bromwich Albion fino al mese di febbraio del 2009, quando viene ceduto in prestito per la terza volta. Questa volta passa per tre mesi allo Sheffield United, fino al termine della stagione. Ha segnato il suo unico gol con lo Sheffield nella partita vinta 4-2 contro il . Raggiunge la finale dei playoff al Wembley Stadium ma viene sconfitto e non ottiene la promozione in massima serie. Dopo la finale torna al West Bromwich Albion, che \u00e8 arrivato ultimo in Premier League.\nSwansea City.\nNell'estate del 2009 viene acquistato a titolo definitivo dallo Swansea City. Il 17 ottobre segna il suo primo gol, nella partita contro l'Ipswich Town. Tre giorni dopo segna anche alla sua ex squadra, il West Bromwich Albion. Il 30 maggio 2011 battendo il Reading per 4-2 lo Swansea \u00e8 diventato il primo club gallese a partecipare alla FA Premier League.\nNazionale.\nNel 2005, mentre milita nel Celtic, fa il suo esordio con la nazionale scozzese.\nIl 24 marzo 2007 segna il suo unico gol contro la Georgia, in una partita valida per le qualificazioni a Euro 2008 vinta per 2-1.\nIn totale ha giocato 7 partite, l'ultima nel 2007."}
{"id": "1839931", "revid": "104458", "url": "https://it.wikipedia.org/wiki?curid=1839931", "title": "Lilian Kummer", "text": "Biografia.\nStagioni 1994-2001.\nLilian Kummer, nata a , debutt\u00f2 in campo internazionale in occasione dei Mondiali juniores di Lake Placid 1994; esord\u00ec in Coppa Europa il 15 dicembre dello stesso anno a Gressoney-La-Trinit\u00e9 in slalom gigante, classificandosi 15\u00aa, e in Coppa del Mondo il 13 gennaio 1996 nel supergigante di Garmisch-Partenkirchen, che non complet\u00f2.\nNel 1999 prese parte ai suoi primi Campionati mondiali, disputati a Vail/Beaver Creek, piazzandosi 17\u00aa nello slalom gigante e 21\u00aa nello slalom speciale; il 14 dicembre 2000 a Chamonix in slalom gigante ottenne la prima vittoria, nonch\u00e9 primo podio, in Coppa Europa e a fine stagione, grazie anche a sei vittorie conquistate, vinse sia il trofeo continentale generale, sia la classifica di slalom gigante. Nello stesso anno ai Mondiali di Sankt Anton am Arlberg arriv\u00f2 4\u00aa nella prova di slalom gigante, suo risultato pi\u00f9 prestigioso fino a quel momento (era arrivata infatti raramente ta le primi quindici in Coppa del Mondo).\nStagioni 2002-2004.\nIl 28 dicembre 2001 conquist\u00f2 la sua unica vittoria, nonch\u00e9 unico podio, in Coppa del Mondo nello slalom gigante di Lienz e pochi mesi dopo partecip\u00f2 alla prova di slalom gigante dei XIX Giochi olimpici invernali di , sua unica presenza olimpica, senza portarla a termine.\nIl 27 gennaio 2004 a Roccaraso conquist\u00f2, sempre in slalom gigante, la sua ultima vittoria (e ultimo podio) in Coppa Europa e si ritir\u00f2 al termine di quella stessa stagione; la sua ultima gara di Coppa del Mondo fu lo slalom gigante di \u00c5re del 22 febbraio, che non complet\u00f2, e la sua ultima gara in carriera lo slalom gigante dei Campionati svizzeri 2004, il 27 marzo a Les Crosets, nel quale si aggiudic\u00f2 la sua seconda medaglia d'oro nella competizione nazionale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "1839932", "revid": "149727", "url": "https://it.wikipedia.org/wiki?curid=1839932", "title": "Karritz", "text": ""}
{"id": "1839935", "revid": "1591878", "url": "https://it.wikipedia.org/wiki?curid=1839935", "title": "Elio Bartolini", "text": "Biografia.\nHa vissuto quasi sempre in Friuli, nella bassa pianura presso Varmo, dove ha ambientato molti dei suoi racconti e dei suoi libri come \"L'infanzia furlana\" o \"Le quattro sorelle bau\". Nel 1963 e nel 1978 \u00e8 stato fra i finalisti del premio Campiello rispettivamente con le sue opere \"La donna al punto\" e \"Pontificale in San Marco\". Nel 1982 ha vinto il Premio Letterario Basilicata e nel 1998 ha meritato il Premio Dess\u00ec per la narrativa.\n\u00c8 stato coautore delle sceneggiature de \"Il grido\" (1957), \"L'avventura\" (1960) e \"L'eclisse\" (1962), film di Michelangelo Antonioni e de \"Le stagioni del nostro amore\" (1966) di Florestano Vancini.\nDal suo romanzo \"La bellezza d'Ippolita\" nel 1962 fu tratto un film omonimo.\nNel 1975 ha diretto il film \"L'altro Dio\" e, nel 1980, ritorna alla regia per una cine-inchiesta regionale della Rai trasmessa in due puntate dal titolo \"Ragazze di un paese con fabbriche\".\nElio Bartolini ha scritto, insieme a Paolo Patui, il testo di \"Bigatis\" (filandine, le donne che lavoravano nelle filande per produrre la seta), un dramma recitato e cantato in friulano che fu presentato al Mittelfest del 2000. Sull'argomento, che conosceva bene essendo figlio di una filandina, Bartolini ha scritto anche saggi e memorialistica. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1839939", "revid": "85405", "url": "https://it.wikipedia.org/wiki?curid=1839939", "title": "Edinovercy", "text": ""}
{"id": "1839940", "revid": "232134", "url": "https://it.wikipedia.org/wiki?curid=1839940", "title": "Lifestyle of the ramones", "text": ""}
{"id": "1839943", "revid": "474175", "url": "https://it.wikipedia.org/wiki?curid=1839943", "title": "Vollaria", "text": "Vollaria (in sloveno: Volarje) \u00e8 un paese di 239 abitanti della Slovenia occidentale, nella municipalit\u00e0 di Tolmino, situato nell'alta valle del fiume Isonzo.\nAll'ingresso del paese \u00e8 presente la chiesa dedicata a San Brizio di Tours (\"Sveti Bric\") ed appartiene alla parrocchia di Tolmino.\nGeografia fisica.\nVollaria \u00e8 situata sulla sponda sinistra del fiume Isonzo, alle pendici meridionali del monte Mrzli, a 6 km a nord-ovest da Tolmino."}
{"id": "1839944", "revid": "1516566", "url": "https://it.wikipedia.org/wiki?curid=1839944", "title": "Tonno (araldica)", "text": "Il tonno \u00e8 un pesce che si incontra nell'araldica civica.\nPosizione araldica ordinaria.\nIl tonno, come la maggior parte dei pesci, si rappresenta posto in fascia."}
{"id": "1839951", "revid": "174925", "url": "https://it.wikipedia.org/wiki?curid=1839951", "title": "La Gazzetta di Mantova", "text": ""}
{"id": "1839953", "revid": "110157", "url": "https://it.wikipedia.org/wiki?curid=1839953", "title": "Brieskow-Finkenheerd", "text": "Brieskow-Finkenheerd \u00e8 un comune del Brandeburgo, in Germania.\nAppartiene al circondario dell'Oder-Sprea ed \u00e8 sede dell'Amt Brieskow-Finkenheerd.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1839956", "revid": "767487", "url": "https://it.wikipedia.org/wiki?curid=1839956", "title": "Sonata per pianoforte n. 7 (Mozart)", "text": "La sonata per pianoforte n. 7 in Do maggiore (K 309) fu scritta da Wolfgang Amadeus Mozart a Mannheim nel 1777 per la sign.na Rosa Cannabich, figlia di Christian, direttore della musica di corte.\nCome disse Mozart stesso al padre, la sonata era stata da lui improvvisata in carrozza; l'originale secondo movimento, per\u00f2, rimase una semplice improvvisazione, in quanto il Maestro prefer\u00ec scrivere un altro andante che ritraesse meglio la personalit\u00e0 dell'allieva.\nStruttura.\nLa composizione si compone, come da prassi, di tre movimenti:\nI movimento: Allegro con spirito.\nIl primo movimento apre con una frase incisiva battuta all'unisono da entrambe le mani. Il primo tema \u00e8 tracciato secondo un'alternanza tra \"piani\" e \"forti\", con la presentazione di tre diverse parti discorsive; il ponte modulante porta quindi al secondo tema, al quale segue una codetta che porta alla fine dell'esposizione.\nLo sviluppo si apre con l'incipit del primo tema, riproposto nelle tonalit\u00e0 vicine. Le battute 79/80/81, dal carattere modulatorio, assumono l'aspetto di una cadenza, che portando il brano nella tonalit\u00e0 relativa minore della tonica, quindi sul settimo grado, e infine nuovamente sul primo, portano alla ripresa. Viene riproposto il primo tema, con una frase modulata in do minore, poi nuovamente il ponte modulante che per\u00f2 riporta sul primo grado. Gli elementi gi\u00e0 portati nell'esposizione riappaiono modulati, e la codetta conclusiva porta alla fine del movimento.\nII movimento: Andante un poco adagio.\nIl secondo movimento \u00e8 il ritratto di Rosa Cannabich.\nCome scrisse Mozart il 6 dicembre 1777 al padre:\n\"... l'andante, che non deve essere troppo rapido, ella lo esegue con grandissima espressione\".\nConsiste in due temi, il primo in fa maggiore, il secondo il do, con cinque variazioni.\nIII movimento: Rond\u00f2, allegretto grazioso.\nIl terzo movimento era definito da Mozart un \"rumoroso rond\u00f2 pieno di note\", e ha i colori ed il carattere di un rond\u00f2 per pianoforte e orchestra. Si distingue dai primi due per la costante ricorrenza a figurazioni agili e virtuosistiche che per\u00f2, come in ogni composizione di Mozart, non precludono il valore espressivo. Il rond\u00f2 fluisce limpido e gaio secondo lo schema compositivo facendo culminare il tutto in una ripetizione del tema principale che chiude la composizione in un \"piano\".\nDurata.\nLa sonata completa dura all'incirca 22 minuti."}
{"id": "1839958", "revid": "149727", "url": "https://it.wikipedia.org/wiki?curid=1839958", "title": "Brieskow", "text": ""}
{"id": "1839961", "revid": "767487", "url": "https://it.wikipedia.org/wiki?curid=1839961", "title": "Zoccoletti olandesi", "text": "Zoccoletti olandesi \"(Heidi)\" \u00e8 un film del 1937 diretto da Allan Dwan, basato sul romanzo per ragazzi \"Heidi\" di Johanna Spyri.\nTrama.\nLa piccola Heidi \u00e8 un'orfanella di sette anni che ha perso i genitori, Greta e Tobia, all'et\u00e0 di un anno e che da allora abita a Mayenfeld, nelle Alpi Svizzere, con la zia materna Dete che non prova nessun affetto per lei.\nQuando la zia trova lavoro a Francoforte conduce Heidi presso lo scontroso nonno, Adolph Kramer, che abita in una baita ai margini del paesino di Dorfli. Il nonno \u00e8 un uomo burbero e misantropo che non tollera la compagnia di nessuno, e che da molti anni non frequenta nessuno del paese. Col passare dei giorni Adolph si affeziona alla piccola pur rifiutando di farle frequentare la chiesa e la scuola come chiesto dal pastore della chiesa di Dorfli e dalla maestra. Heidi fa amicizia col capo capraio, Peter, e con sua nonna Hanna. Il nonno alla fine capisce quanto importante sia per Heidi il poter socializzare e cos\u00ec, dopo averle insegnato a leggere, inizia a portarla in chiesa e gli abitanti di Dorfli accettano di riaccogliere Adolph tra loro. All'inizio di dicembre, nel giorno del suo ottavo compleanno, Dete rapisce Heidi e la porta a Francoforte a fare la dama da compagnia a Klara Sesemann, una ragazzina invalida costretta a stare sulla sedia a rotelle a causa di un incidente subito l'anno prima. Oltre che con Klara, Heidi fa amicizia col maggiordomo Andrew, mentre la governante di casa Sesemann, la signorina Rottenmeier, critica e ostacola Heidi, la quale, sentendosi estranea all'ambiente della grande citt\u00e0, tenta anche la fuga per tornare dal suo amato nonno e dalle sue amate montagne.\nIl giorno di Natale il padre di Klara torna a casa e la figlia gli fa una bella sorpresa: grazie all'aiuto e all'incoraggiamento di Heidi, la ragazzina si \u00e8 esercitata ed ha ripreso a camminare; Heidi coltivava la speranza che il signor Sesemann le permettesse di tornare a casa ma egli le dice che intende adottarla e che non torner\u00e0 dal nonno, il quale in quello stesso giorno di Natale arriva a Francoforte per cercare Heidi ma il suo aspetto e il suo comportamento insospettiscono i gendarmi che lo arrestano. Heidi ha distrutto i piani della signorina Rottenmeier che sperava di restare a casa Sesemann ancora per molto tempo mentre con la guarigione di Klara la sua presenza \u00e8 ormai superflua: l'ex governante decide di vendicarsi e durante la notte conduce Heidi fuori casa e la porta dagli zingari per venderla a loro. Il nonno, fuggito di prigione, la porta in salvo e Heidi convince la polizia della buona fede del vecchio."}
{"id": "1839967", "revid": "125284499", "url": "https://it.wikipedia.org/wiki?curid=1839967", "title": "Malta (materiale)", "text": "La malta \u00e8 un conglomerato costituito da una miscela di legante (ad esempio cemento e/o calce), acqua, inerti fini (ad esempio sabbia) ed eventuali additivi, il tutto in proporzioni tali da assicurare lavorabilit\u00e0 all'impasto bagnato e resistenza meccanica allo stato asciutto, dopo la presa e l'indurimento.\nApplicazioni.\nViene utilizzata in edilizia per diversi utilizzi: per realizzare intonaci, come malta di allettamento e nella realizzazione di sottofondi delle pavimentazioni.\nMalta di allettamento.\nLa malta viene utilizzata nella realizzazione di murature, per collegare e tenere uniti altri materiali da costruzione, cui la malta fresca si adatta aderendovi tenacemente fino a dare una ad indurimento avvenuto.\nIn realt\u00e0 la principale funzione della malta di allettamento, soprattutto di quella a base di calce, non \u00e8 quella di \"incollare\" i mattoni o le pietre tra loro, bens\u00ec quella di distribuire il carico delle parti soprastanti sull'intera sezione orizzontale del muro, compensando le asperit\u00e0 delle superfici d'appoggio dei blocchi, in particolare di quelle irregolari della pietra..\nSottofondi (massetto).\nIl sottofondo \u00e8 uno strato cementizio applicato sul solaio, generalmente in spessori intorno ai 10\u00a0cm, che ingloba e copre le tubazioni degli impianti. \u00c8 possibile realizzarlo con diversi materiali, il pi\u00f9 comune \u00e8 dato dalla mescolanza di sabbia, cemento e acqua in diverse proporzioni chiamato comunemente massetto.\n\u00c8 bene predisporre una rete zincata di maglia 5x5cm all'interno, prima del getto e livellamento, per limitare eventuali ritiri o crepe. Deve essere realizzato battendo i piani del pavimento finito, particolare attenzione va posta rispetto allo spessore delle pavimentazioni che vi si poseranno in seguito.\n\u00c8 possibile interporre uno strato di isolante acustico al di sotto, per realizzare un sottofondo \"flottante\".\nViene solitamente realizzato dopo aver realizzato gli intonaci, sul solaio debitamente pulito.\nStoria.\nLe malte idrauliche come le malte \"pozzolaniche\" o malte \"a cocciopesto\", erano note gi\u00e0 ai tempi dei Fenici e vennero perfezionate dai Romani che con esse costruirono e resero impermeabili i sistemi di adduzione dell'acqua quali acquedotti e cisterne.\nQuesta tecnologia \u00e8 alla base anche delle mura a sacco romane e con essa \u00e8 stato possibile realizzare la volta del Pantheon di Roma, che per\u00f2 tecnicamente \u00e8 costituita da calcestruzzo, visto che oltre all'aggregato fine contiene anche un aggregato grossolano.\nCaratteristiche e tipologia.\nUna malta \u00e8 un materiale composito e conseguentemente manifesta propriet\u00e0 variabili in funzione della natura dei suoi componenti.\nIl fenomeno di irrigidimento delle malte \u00e8 dovuto a due processi: la presa e l'indurimento. La presa interessa tipicamente soltanto il legante, mentre l'indurimento pu\u00f2 riguardare esclusivamente il legante, in questo caso l'aggregato ha semplice funzione di inerte, oppure essere legato all'interazione tra legante e aggregato che in questo caso si dice reattivo.\nIn base al tipo di indurimento le malte possono essere distinte in due diverse famiglie: \nIn base a questa prima classificazione si vede che le malte di calce possono avere sia comportamento aereo che idraulico in funzione della natura del legante.\nIn particolare le malte aeree di calce aerea induriscono tramite la reazione di carbonatazione, ovvero la trasformazione dell'idrossido di calcio della calce in carbonato di calcio. In queste malte l'aggregato funge da scheletro inerte, riduce il ritiro della malta in seguito alla perdita d'acqua del legante, migliora le propriet\u00e0 meccaniche e favorisce la carbonatazione dell'intero strato di malta. Anche queste malte manifestano una buona resistenza all'acqua e all'umidit\u00e0, grazie alla bassissima solubilit\u00e0 del carbonato di calcio che funge da legante, si mantengono in generale sufficientemente traspiranti e sono state utilizzate per secoli per l'ottenimento di intonaci interni ed esterni anche di straordinaria durabilit\u00e0.\nLe malte idrauliche a base di calce aerea invece prevedono l'utilizzo di un aggregato reattivo, quale la pozzolana naturale, il cocciopesto, la pomice, il silica fume. La caratteristica comune a tutti gli aggregati reattivi \u00e8 il contenuto di ossidi acidi, di alluminio e soprattutto di silicio, capaci di reagire in presenza d'acqua con l'idrossido basico di calcio per formare gli stessi composti che si ottengono per indurimento di una calce idraulica o di un cemento Portland. Questa reazione avviene dunque all'interfaccia tra legante e aggregato, garantendo una straordinaria aderenza tra la sabbia e il legante, che porta ad una drastica riduzione della porosit\u00e0 della malta. Questa ridotta porosit\u00e0 e l'elevata aderenza tra aggregato e legante rendono le malte idrauliche a base di calce aerea rispetto a quelle aeree: meno permeabili all'acqua; meccanicamente pi\u00f9 resistenti; meno dilavabili e quindi pi\u00f9 durabili.\nCaratteristiche dei componenti.\nI leganti normalmente impiegati per il confezionamento delle malte sono:\nAllo scopo di evitare efflorescenze \u00e8 consigliabile usare leganti che abbiano un contenuto alcalino, espresso in Na2O \u22640,15 %.\nGli inerti.\nLa sabbia, proveniente da depositi sedimentari o da frantumazione di rocce, deve essere priva di sostanze dannose; in particolare non devono essere superate le seguenti percentuali in peso delle seguenti sostanze:\nSono consigliati i seguenti limiti granulometrici:\nLe parti extra fini (\u22641\u00a0mm) possono essere tollerate sino ad un massimo del 4%.\nL'acqua.\nL'acqua d'impasto deve essere pura, limpida e dolce.\nNon deve contenere sostanze nocive, quali acidi organici, humus, limi, argille, alcali, sostanze zuccherine, ecc. \nAnche la temperatura \u00e8 importante poich\u00e9 bassi valori rallentano i fenomeni di presa mentre alti valori li accelerano.\nMinore \u00e8 la quantit\u00e0 di acqua presente nell'impasto, maggiori saranno le propriet\u00e0 dell'impasto. \u00c8 quindi importante usarne il minore quantitativo possibile, perch\u00e9 anche se poi alla fine la malta asciuga, quando sar\u00e0 secca avr\u00e0 una resistenza a trazione e compressione minore se l'impasto \u00e8 stato ottenuto con troppa acqua.\nClassificazione delle malte.\nLe malte possono essere classificate in base alla destinazione d'uso o al meccanismo di indurimento.\nLa prima classificazione suddivide le malte in:\nIn base alla seconda classificazione le malte possono essere suddivise essenzialmente in due categorie:\nQuesta prima suddivisione non permette per\u00f2 di racchiudere compiutamente il complesso mondo delle malte per cui \u00e8 necessario compiere un affinamento.&lt;br&gt;\nLe malte aeree sono sistemi costituiti dall'unione di un legante aereo, la calce aerea o il gesso, con un inerte fino. L'inerte deve essere costituito da un sistema non reattivo, quale ad esempio una sabbia calcarea o una sabbia ricca in silice cristallina (quarzo). Le malte aeree costituiscono la maggioranza delle malte storiche e sono state utilizzate in passato sia per l'ottenimento di malte ad uso strutturale che per malte di finitura interne ed esterne. Oggigiorno \u00e8 erroneamente diffusa la convinzione che questo tipo di sistemi non resista all'azione dell'acqua o non sia in grado di fornire sistemi di adeguate prestazioni meccaniche. Per sfatare questa convinzione basti ricordare il ritrovamento di malte pavimentali a Yiftah in Galilea, risalente al 7000 a.C. []. Un altro esempio di malta aerea di straordinaria durabilit\u00e0 \u00e8 fornita dagli intonaci Li Vigni, estremamente diffusi a Palermo durante il periodo liberty, inizi del XX secolo, e giunti ai giorni nostri in perfette condizioni di conservazione anche nelle zone esposte ad una forte azione da parte dello spray marino. []\nLe malte idrauliche costituiscono un sottoinsieme dalle maggiori sfaccettature.\nLe malte idrauliche sono infatti ottenibili con sistemi diversi e con conseguenti diversi gradi di idraulicit\u00e0. Ovvero esistono malte che possono considerarsi interamente idrauliche: ovvero le cui reazioni di indurimento si possono svolgere interamente senza contatto con l'aria; mentre altre malte hanno un comportamento solo parzialmente idraulico. Si pu\u00f2 effettuare allora una distinzione tra di esse in base al legante utilizzato.\nLe malte a base di cemento rientrano nella prima categoria. Sono oggi molto diffuse soprattutto per la facilit\u00e0 realizzativa. Presentano elevate propriet\u00e0 meccaniche, grazie alle caratteristiche del cemento, elevata impermeabilit\u00e0 e non richiedono particolari cure dopo la stesura. L'indurimento \u00e8 garantito dalle reazioni del cemento con l'acqua di impasto e l'utilizzo, oggi sempre pi\u00f9 diffuso, di cementi a rapido indurimento garantisce l'ottenimento di un sistema stabile in poco tempo e a dispetto delle condizioni ambientali di messa in opera.\nLe malte a base di calce idraulica sono invece sistemi prevalentemente idraulici in cui una parte dell'indurimento avviene per carbonatazione, ovvero per reazione con l'anidride carbonica dell'aria. Sono caratterizzate, rispetto a quelle a base di cemento, da una maggiore traspirabilit\u00e0 e da prestazioni meccaniche inferiori. Le malte a base di calce idraulica, sia essa naturale o artificiale, richiedono una maggiore cura nella realizzazione poich\u00e9 dopo la messa in opera \u00e8 necessario garantire una corretta umidit\u00e0 al sistema per un periodo pi\u00f9 lungo che nel caso precedente. La calce idraulica si mescola molto bene con il cemento Portland per la costituzione delle cosiddette \"malte bastarde\".\nLe malte idrauliche a base di calce aerea sono invece sistemi complessi, le cui propriet\u00e0 sono note da tempi antichi. Rientrano in questa categoria due tipologie di malte molto diffuse nell'antichit\u00e0: le malte pozzolaniche e le malte a cocciopesto. Si tratta in entrambi i casi di malte ottenute additivando la calce aerea con un sistema reattivo, il cocciopesto o la pozzolana naturale. Il comportamento idraulico \u00e8 garantito da una reazione di interfaccia tra l'idrossido di calcio del legante e la silice amorfa, ed eventualmente l'allumina amorfa, presente nell'aggregato. Questa reazione permette di ottenere nei bordi tra i grani e il legante la formazione di composti del tutto analoghi a quelli che si formano per indurimento del cemento portland, garantendo alla malta una notevole riduzione della porosit\u00e0 e un incremento notevole delle prestazioni meccaniche e della impermeabilit\u00e0, rispetto ad una malta aerea.\nA tutte le suddette malte possono essere aggiunti additivi di diverse caratteristiche per migliorare determinate prestazioni. \nIn commercio esistono anche malte premiscelate o preconfezionate pronte per l'uso."}
{"id": "1839968", "revid": "1381093", "url": "https://it.wikipedia.org/wiki?curid=1839968", "title": "The Offspring Collection", "text": "The Offspring Collection \u00e8 un cofanetto del gruppo musicale statunitense The Offspring, pubblicato il 4 agosto 1999 dalla Epitaph Records.\nContiene quattro singoli nelle loro versioni CD: \"Come Out and Play\", \"Self Esteem\", \"Gotta Get Away\" e \"Pretty Fly (for a White Guy)\".\nInoltre nella raccolta sono presenti due bottoni che recitano \"Pretty Fly\" e \"For a White Guy\", uno sticker degli Offspring, un tatuaggio temporaneo ad applicazione istantanea con scritto \"31\" ed anche una T-shirt XL che recita \"Pretty Fly\" sul davanti ed \"Offspring 31\" dietro."}
{"id": "1839969", "revid": "122825360", "url": "https://it.wikipedia.org/wiki?curid=1839969", "title": "Fernando Soriano", "text": "Carriera.\nAllenatore.\nA maggio 2016 il consiglio di amministrazione dell'Almeria ha approvato la sua nomina come nuovo allenatore, rimpiazzando N\u00e9stor Gorosito."}
{"id": "1839970", "revid": "287204", "url": "https://it.wikipedia.org/wiki?curid=1839970", "title": "San Luciano", "text": ""}
{"id": "1839973", "revid": "404449", "url": "https://it.wikipedia.org/wiki?curid=1839973", "title": "Lugliano", "text": "Lugliano \u00e8 una frazione del comune italiano di Bagni di Lucca, nella provincia di Lucca, in Toscana.\nGeografia fisica.\nIl paese di Lugliano, geograficamente posto al limite del 43\u00ba parallelo, a circa 400 metri sul livello del mare, domina la valle del Serchio, la valle della Lima, e le due valli dei torrenti Buliesima e Pizzorne. Alle sue spalle si trovano le alture delle Pizzorne che lo separano dalla pianura lucchese.\nLa frazione gode di un ottimo panorama sulla Garfagnana, con le appendici delle Apuane, la Pania della Croce e la Pania Secca, e sull'Appennino toscoemiliano, in particolare sul monte Giovo e sul Rondinaio. In direzione nord la vista spazia lungo la valle che da Bagni di Lucca sale verso l'Abetone seguendo il corso del torrente Lima.\nPosta al centro del comune di Bagni di Lucca, la sua posizione sopraelevata ne consente la visibilit\u00e0 da molte altre frazioni montane comunali, fra cui San Cassiano, Benabbio e Monti di Villa, nonch\u00e9 dalle frazioni del Comune di Borgo a Mozzano: Corsagna, Oneta, La Cune e La Rocca. Scendendo dalle Pizzorne se ne pu\u00f2 notare la forma simile a una \"S\".\nStoria.\nDi origine tardo-latine, pare che il suo nome derivi da un colono romano, come altri toponimi recanti il medesimo suffisso. Dominato dai resti del castello ancora in parte visibile nella parte pi\u00f9 elevata, in epoca medievale fu feudo della famiglia Suffredinghi.\nIl paese ha da sempre seguito le sorti del Ducato di Lucca e del comune di Bagni di Lucca, per cui nel 1848 a seguito della vendita del ducato entr\u00f2 a far parte del Granducato di Toscana ed alcuni anni dopo del Regno d'Italia.\nPosizionato in un luogo strategico su tre colli, dominanti la confluenza fra il fiume Serchio e il torrente Lima, era avamposto di controllo delle vie provenienti dalla Garfagnana e della via Francigena, adesso Strada statale 12 dell'Abetone e del Brennero, che collega la citt\u00e0 di Lucca con la provincia di Modena.\nSituata in posizione dominante rispetto alle fortificazioni della Linea Gotica, ha avuto importanza militare durante il secondo conflitto mondiale, essendo stata per lungo tempo occupata dalle truppe tedesche, che qui vi avevano installato una serie di batterie di artiglieria che sparavano in direzione sud verso la citt\u00e0 di Lucca in mano alle truppe alleate. In seguito allo sfondamento delle linee tedesche venne occupata dagli inglesi, che piazzarono a loro volta nel paese alcune batterie puntate questa volta verso le montagne della Garfagnana. Non si registrarono mai scontri fra la popolazione e le truppe occupanti, in quanto sia il comando tedesco che il comando britannico mantennero sempre un ottimo rapporto con gli abitanti.\nI Citti, uno dei cognomi pi\u00f9 diffusi a Lugliano, agli inizi del 1800 popolarono l'isola di Gorgona, a Livorno, dando origine all'attuale paese dei pescatori. Il Granduca di Toscana invi\u00f2 circa 200 contadini per coltivare l'isola, che poi divennero pescatori, fino a questi giorni. Attualmente \u00e8 in corso il tentativo di un gemellaggio tra Lugliano e l'Isola di Gorgona.\nIl paese \u00e8 stato oggetto nell'immediato dopoguerra di un forte emigrazione: mette preferite furono il nord Europa, la Francia, la Germania e il Benelux, nonch\u00e9 l'America Settentrionale. Molti giovani con un profilo di istruzione basso furono inviati a lavorare nelle acciaierie e nelle miniere di carbone. Quasi tutti gli emigranti hanno mantenuto con il paese di origine un collegamento; alcuni di loro hanno fatto rientro durante il boom economico, mentre altri, spesso le seconde generazioni, alla morte dei genitori hanno preferito non farvi pi\u00f9 ritorno e vendere le case ereditate, con il conseguente ingresso in paese di famiglie provenienti da ogni parte del mondo.\nLa frazione di Lugliano ha vissuto, specialmente a partire dalla met\u00e0 degli anni ottanta, un nuovo fermento che ha portato alla ristrutturazione di tutto il vecchio borgo, specialmente la zona del \"castello\". Attualmente il paese \u00e8 quasi completamente abitato.\nLo stemma del paese \u00e8 Giano bifronte, con alcune spighe di grano.\nMonumenti e luoghi d'interesse.\nNella parte alta del paese sono visibili le planimetrie del vecchio castello con le tre vie che diramano dallo slargo ancor oggi chiamato \"La porta\", in ricordo dell'ingresso della fortificazione, le quali sono denominate, in un gergo semplificato tipicamente militare, \"fil di cima\", \"fil di mezzo\" e \"fil di fondo\". Il ripido viale che conduce alla parte alta del paese, selciato in pietra, \u00e8 denominato \"Crociale\" e alla sua met\u00e0 \u00e8 posta una croce in ferro battuto. Le tre vie suddette sfociano in una piazzetta denominata \"La cisterna\", poich\u00e9 qui aveva sede proprio una struttura che raccoglieva l'acqua piovana per l'uso del castello; la cisterna \u00e8 sostituita da un parcheggio, costruito negli anni settanta del Novecento.\nLugliano possiede una chiesa parrocchiale del XVII secolo, dedicata al santo patrono Iacopo. La festa in suo onore si svolge ogni anno il 26 luglio e d\u00e0 luogo a una processione. La chiesa primitiva, anteriore all'anno mille, era dedicata a san Martino ma gi\u00e0 nel 1269 fu intitolata a san Iacopo. La struttura ha subito nei secoli varie aggiunte e modifiche, ampliata nel 1118, e ricostruita nel XIV secolo; nel 1854 fu aggiunta la volta in muratura nella navata centrale; la facciata e la pavimentazione furono rifatte nel 1915. All'interno della chiesa, che si presenta con tre navate, sono conservate alcune tele, una delle quali attribuita a Matteo Rossetti. All'interno si trovano la \"Madonna con Bambino\" in terracotta policroma di Benedetto Buglioni, e una statua lignea del santo attribuita allo scultore Matteo Civitali. La piazza della chiesa che si trova all'ingresso del vecchio abitato \u00e8 caratterizzata da due oratori, dedicati al Santissimo Nome di Ges\u00f9 e alla Nativit\u00e0 di Maria, collocati rispettivamente alla sinistra e alla destra dell'edificio principale. I due oratori erano sedi di altrettante compagnie religiose. La chiese \u00e8 dominata da un campanile in pietra merlato con orologio.\nSeguendo la via verso il paese vecchio, prima della ripida salita del \"Crociale\" si trova una piccola cappella votiva del XVII secolo, anche questa ristrutturata nel XX secolo e dedicata a Sant'Anna. Proseguendo verso la strada che porta verso le Pizzorne si pu\u00f2 notare, superato il cimitero, un'altra cappella votiva dedicata al \"Volto Santo\", anche questa edificata intorno alla met\u00e0 del Seicento come ringraziamento per il mancato diffondersi di un'epidemia di peste. Si segnala nella piazzetta posta al centro del paese una fontana fatta costruire intorno al 1820 da una famiglia britannica. Sopra la fontana in pietra si trovano ancora le parole dettate dal nobile inglese a ricordo dell'edificazione.\nDa segnalare anche il labirinto di bosso situato nei pressi della Villa Politi, propriet\u00e0 della suore Barbantine di Lucca. Nel giardino della villa si trova un frassino secolare menzionato in un antico scritto per la sua capacit\u00e0 di accogliere numerose persone fra i suoi rami."}
{"id": "1839974", "revid": "104458", "url": "https://it.wikipedia.org/wiki?curid=1839974", "title": "Petra Haltmayr", "text": "Biografia.\nStagioni 1994-2001.\nSciatrice polivalente e originaria di Rettenberg, la Haltmayr debutt\u00f2 in campo internazionale ai Mondiali juniores di Lake Placid 1994; esord\u00ec in Coppa Europa il 15 dicembre 1994 a Gressoney-La-Trinit\u00e9, piazzandosi 20\u00aa in slalom gigante, e in Coppa del Mondo il 30 dicembre successivo a M\u00e9ribel in slalom speciale, senza classificarsi.\nIn Coppa Europa ottenne in slalom speciale due podi, entrambi vittorie: il 28 gennaio 1996 a Krieglach e il 14 febbraio 1998 a Missen. Il 5 marzo 2000 a Lenzerheide in discesa libera sal\u00ec per la prima volta sul podio in Coppa del Mondo, classificandosi al 2\u00ba posto, e il 30 novembre successivo conquist\u00f2 la prima vittoria nel massimo circuito internazionale, nella discesa libera di Lake Louise. In seguito esord\u00ec ai Campionati mondiali: a Sankt Anton am Arlberg 2001 fu 24\u00aa nella discesa libera, 11\u00aa nel supergigante, 5\u00aa nella combinata e non complet\u00f2 lo slalom gigante.\nStagioni 2002-2007.\nNella stagione 2001-2002 ottenne la sua seconda e ultima vittoria in Coppa del Mondo, nonch\u00e9 ultimo podio, il 1\u00ba dicembre nel supergigante di Lake Louise, e disput\u00f2 i suoi primi Giochi olimpici invernali: a si classific\u00f2 23\u00aa nel supergigante e non termin\u00f2 la discesa libera, lo slalom gigante e la combinata.\nAi Mondiali di Bormio/Santa Caterina Valfurva 2005 si piazz\u00f2 18\u00aa nella discesa libera, 24\u00aa nel supergigante e non complet\u00f2 lo slalom gigante, mentre ai successivi Mondiali di \u00c5re 2007, sua ultima presenza iridata, fu 28\u00aa nella discesa libera e 15\u00aa nel supergigante. Si conged\u00f2 dai Giochi olimpici invernali a , dove si classific\u00f2 6\u00aa nella discesa libera e 9\u00aa nel supergigante, e dal Circo bianco in occasione del supergigante di Coppa del Mondo disputato a Lenzerheide il 15 marzo 2007, che non complet\u00f2.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "1839976", "revid": "123567", "url": "https://it.wikipedia.org/wiki?curid=1839976", "title": "Vilminore", "text": ""}
{"id": "1839977", "revid": "767487", "url": "https://it.wikipedia.org/wiki?curid=1839977", "title": "Compattificazione", "text": "In topologia una compattificazione \u00e8 un processo mediante cui uno spazio topologico viene esteso in modo da renderlo compatto. Questa operazione pu\u00f2 essere ottenuta con diversi metodi a seconda delle propriet\u00e0 che vengono richieste per lo spazio compatto che si vuole ottenere; ciascun metodo di compattificazione porta generalmente ad ottenere spazi diversi a partire dal medesimo spazio iniziale. La compattificazione di uno spazio consente di utilizzare le numerose propriet\u00e0 degli spazi compatti, da cui talvolta poi \u00e8 possibile dedurre propriet\u00e0 degli spazi di partenza.\nTipi di compattificazione.\nIntuitivamente tutti i metodi di compattificazione sono basati sul principio di controllare la \"fuga all'infinito\" tipica degli spazi non compatti, per cui esiste sempre un ricoprimento aperto che non \u00e8 possibile ricondurre ad un ricoprimento finito; le usuali tecniche di compattificazione controllano questa fuga aggiungendo opportunamente dei \"punti all'infinito\", immergendo lo spazio di partenza in un altro spazio compatto in modo da costituire un sottospazio denso.\nCompattificazioni di particolare interesse sono quelle in cui lo spazio compatto che si ottiene \u00e8 di Hausdorff; poich\u00e9 ogni spazio compatto di Hausdorff \u00e8 anche di Tychonoff e ogni sottospazio di uno spazio di Tychonoff \u00e8 anch'esso di Tychonoff, segue che ogni spazio che possiede una compattificazione di Hausdorff deve essere di Tychonoff; inoltre, usando la compattificazione di Stone-\u010cech si dimostra anche l'inverso, ovvero che ogni spazio di Tychnoff possiede una compattificazione di Hausdorff.\nCompattificazione di Alexandroff.\nLa compattificazione di Alexandroff \u00e8 la pi\u00f9 semplice forma di compattificazione di uno spazio topologico. \u00c8 ottenuta aggiungendo allo spazio stesso un solo punto, detto \"punto all'infinito,\" e considerando come aperti tutti gli insiemi che contengono il punto all'infinito e il cui complementare \u00e8 compatto.\nCompattificazione di Stone-\u010cech.\nDato uno spazio topologico formula_1 di Tychonoff, la compattificazione di Stone-\u010cech formula_2 \u00e8 caratterizzata dalla propriet\u00e0 universale per cui ogni funzione continua formula_3 pu\u00f2 essere estesa in un unico modo ad una funzione continua formula_4. Inoltre formula_2 \u00e8 anche il pi\u00f9 grande spazio in cui \u00e8 possibile estendere formula_6; in questo senso la compattificazione di Stone-\u010cech \u00e8 la compattificazione pi\u00f9 grande possibile di un dato spazio, in contrapposizione a quella di Alexandroff, che \u00e8 la pi\u00f9 piccola possibile.\nCompattificazione della retta reale.\nLa retta reale, con l'ordinaria topologia derivata dalla metrica euclidea, non \u00e8 uno spazio compatto in quanto \u00e8 illimitata; la compattificazione di Alexandroff della retta \u00e8 ottenuta aggiungendo un punto all'infinito formula_7 che diventa il limite di qualunque successione reale che, in modulo, tende all'infinito.\nLo spazio compatto cos\u00ec ottenuto \u00e8 omeomorfo alla circonferenza. L'omeomorfismo \u00e8 ottenuto nella maniera seguente: fissata una origine sulla circonferenza, ogni altro punto della circonferenza \u00e8 individuato dall'angolo al centro che ha come estremi il punto e l'origine, con la convenzione di esprimere gli angoli in radianti nell'intervallo aperto formula_8; la corrispondenza\n\u00e8 l'omeomorfismo cercato; essa mappa ogni punto della circonferenza in un punto della retta, tranne il punto corrispondente a formula_10, per cui la funzione tangente non \u00e8 definita, che \u00e8 associato al punto all'infinito.\nIntuitivamente questa compattificazione corrisponde ad \"accorciare\" la retta facendola coincidere con l'intervallo formula_11, quindi ad incollare gli estremi dell'intervallo stesso aggiungendo il punto all'infinito. Lo spazio ottenuto \u00e8 inoltre omeomorfo allo spazio proiettivo formula_12\nUn'altra compattificazione della retta si ottiene aggiungendo due punti all'infinito, formula_13 e formula_14; lo spazio compatto che si ottiene in questo caso \u00e8 omeomorfo all'intervallo chiuso formula_15.\nSpazi proiettivi e spazi euclidei.\nCome visto sopra, lo spazio proiettivo formula_12 \u00e8 la compattificazione della retta reale; pi\u00f9 in generale, lo spazio proiettivo formula_17 pu\u00f2 essere visto come la compattificazione dello spazio euclideo formula_18. La compattificazione si ottiene aggiungendo ad ogni direzione in formula_19, identificata da una coppia di versori opposti, un punto all'infinito. Tranne che nel caso formula_20, questa compattificazione non \u00e8 di Alexandroff.\n\u00c8 anche possibile compattificare gli spazi complessi; la compattificazione di formula_21 \u00e8 lo spazio proiettivo complesso formula_22 che \u00e8 identificabile con la sfera di Riemann.\nL'utilizzo degli spazi proiettivi \u00e8 molto frequente in geometria algebrica perch\u00e9 l'aggiunta dei punti all'infinito rende pi\u00f9 semplice la formulazione di numerosi teoremi; ad esempio due rette non coincidenti nel piano proiettivo formula_23 si intersecano sempre in un punto, a differenza delle rette parallele del piano euclideo.\nCon le opportune precisazioni gli spazi proiettivi possono essere generalizzati anche agli anelli dotati di topologia: ad esempio l'anello dei quaternioni formula_24 pu\u00f2 essere compattificato tramite la sua retta proiettiva che \u00e8 omeomorfa a formula_25."}
{"id": "1839987", "revid": "1494169", "url": "https://it.wikipedia.org/wiki?curid=1839987", "title": "Ordinamento", "text": ""}
{"id": "1839996", "revid": "128334", "url": "https://it.wikipedia.org/wiki?curid=1839996", "title": "Stella di classe A V", "text": "Una stella di classe A V (o stella bianca di sequenza principale o stella A V, erroneamente definita in passato \"nana bianca\") \u00e8 una stella di sequenza principale (ovvero che nel proprio nucleo fonde l'idrogeno in elio) di classe spettrale A e classe di luminosit\u00e0 V (5 in numeri romani).\nTali stelle sono caratterizzate da spettri in cui sono molto ben definite le linee d'assorbimento dell'idrogeno. Hanno masse comprese tra 1,4 e e temperature superficiali che vanno da 7\u00a0600 a . Diverse osservazioni hanno rilevato emissioni negli infrarossi pi\u00f9 alte del previsto in diverse stelle (un esempio pu\u00f2 essere Altair). Per via del loro spettro, infatti, le stelle di classe A emettono molte pi\u00f9 radiazioni nell'ultravioletto, che nell'infrarosso, il quale \u00e8 dovuto, piuttosto, alla presenza di una corona solare o di una nube di polveri.\nAlcune tra le stelle pi\u00f9 luminose del cielo notturno fanno parte di questa classe: Sirio A, Vega e Altair.\nAbitabilit\u00e0 di un sistema planetario attorno a una stella bianca.\nLa zona abitabile attorno a una stella bianca \u00e8 pi\u00f9 lontana dalla propria stella rispetto a quanto avviene nel Sistema Solare. Nel caso di Sirio, ad esempio, si propone una zona abitabile compresa tra le 4 e le 5\u00a0au (simile alla distanza di Giove), con un'orbita di circa 7 anni terrestri. Un periodo cos\u00ec lungo, per un pianeta roccioso con un'inclinazione pari a quella della Terra, pu\u00f2 portare a delle stagioni che durerebbero pi\u00f9 di un anno terrestre. Ci\u00f2 rappresenterebbe una grande sfida per piante e animali, dovendo affrontare periodi impervi come lunghi geli in inverno e grandi quantit\u00e0 di neve accumulatesi durante tutta la stagione, che in seguito provocherebbero grandi inondazioni. Oppure nella savana le lunghe stagioni di pioggia aiuterebbero lo sviluppo di molti animali, mentre una lunga stagione secca distruggerebbe grandi popolazioni di animali e di piante. Molto probabilmente sarebbe arduo per le piante sopravvivere a queste stagioni, o per gli animali andare in letargo cos\u00ec a lungo. In questi casi l'opzione migliore sembrerebbe migrare.\nDistanze attorno alle 5\u00a0au dalla stella madre porterebbero a minori forze di marea, evitando quindi che rallenti il periodo di rotazione, e conferirebbero una maggiore sfera di gravit\u00e0 al pianeta, garantendo ulteriori possibilit\u00e0 per la presenza di lune. Queste condizioni possono contribuire all'esistenza di una dinamo planetaria e formare un consistente campo magnetico che protegga dal vento solare. In orbita a un gigante gassoso potrebbero trovarsi delle lune adatte anche a ospitare la vita. Un altro ostacolo per l'abitabilit\u00e0 per\u00f2 \u00e8 sicuramente la forte radiazione ultravioletta, da cui per ripararsi potrebbe non essere sufficiente un'ozonosfera, rendendo difficile la vita, seppur non impossibile. Tuttavia le stelle di classe A, grazie alla loro luminosit\u00e0 e con il contributo di un effetto serra sul pianeta, hanno nel complesso delle zone abitabili molto estese, che nel Sistema Solare potrebbero arrivare anche all'orbita di Sedna, offrendo la possibilit\u00e0 di ospitare una moltitudine di pianeti e anche a distanze pi\u00f9 sicure dalle radiazioni. In altre parole i principali ostacoli dall'ospitare la vita sarebbero: pesanti fattori climatici, dovuti a lunghi periodi di rivoluzione, apparentemente risolvibili con migrazioni; forti radiazioni ultraviolette, apparentemente risolvibili orbitando a distanze maggiori, anche se si andrebbe incontro a periodi ulteriormente lunghi."}
{"id": "1839998", "revid": "339392", "url": "https://it.wikipedia.org/wiki?curid=1839998", "title": "Stella B V", "text": ""}
{"id": "1840000", "revid": "339392", "url": "https://it.wikipedia.org/wiki?curid=1840000", "title": "Stella A V", "text": ""}
{"id": "1840002", "revid": "202144", "url": "https://it.wikipedia.org/wiki?curid=1840002", "title": "Psd'Az", "text": ""}
{"id": "1840010", "revid": "1272592", "url": "https://it.wikipedia.org/wiki?curid=1840010", "title": "Central Coast Roadrunners", "text": "I Central Coast Roadrunners erano una societ\u00e0 calcistica statunitense. Fondati nel 1996, i Roadrunners militarono nella Premier Development League (PDL) fino al 2002, anno in cui vennero sciolti. Il loro posto nella lega venne preso dal Fresno Fuego. I Roadrunners furono una delle squadre californiane di maggior successo della PDL, campionato che vinsero nel 1996 e nel 1997.\nI Central Coast Roadrunners giocavano le gare interne al Mustang Stadium di San Luis Obispo (California)."}
{"id": "1840014", "revid": "1718925", "url": "https://it.wikipedia.org/wiki?curid=1840014", "title": "Molino (Messina)", "text": "Molino \u00e8 una frazione collinare della Circoscrizione I del comune di Messina, situata a Sud del capoluogo, dal quale dista circa 18\u00a0km., in una stretta vallata percorsa dal torrente Giampilieri. \nLe colline a Sud del villaggio confinano col comune di Scaletta Zanclea.\nOrigine del nome.\nIl suo nome deriva alla presenza in zona di un mulino ad acqua (oggi abbandonato).\nStoria.\nPiccolo centro agricolo e pastorale sin dai tempi remoti, con la dominazione araba si svilupp\u00f2 l'agrumicoltura e un fiorente artigianato della seta, che come nel vicino villaggio di Altolia, forniva la pi\u00f9 consistente fonte di reddito alla popolazione. \nTutto questo fino alla seconda guerra mondiale, quando l'avvento delle fibre sintetiche, pi\u00f9 economiche e prodotte su scala industriale, soppiantarono il commercio delle sete. Dopo la rivolta antispagnola del 1674-78, il suo territorio venne confiscato e messo all'asta, insieme ad altri villaggi. \nVenne acquistato da Francesco Piccini per conto di don Placido Ruffo, principe di Scaletta, entrando a far parte del feudo di quest'ultimo. Quando poi nel 1727 i beni tornarono al demanio, Molino riebbe la sua autonomia. Il colera che nell'anno 1743 impervers\u00f2 nella citt\u00e0 di Messina e nei villaggi, non tocc\u00f2 Molino.\nIl 1\u00ba ottobre 2009, Molino, assieme ad Altolia, Giampilieri Superiore, Giampilieri Marina, Briga Marina, Briga Superiore e Scaletta Zanclea \u00e8 stata colpita da un'alluvione e una frana, che ha provocato trentasette vittime.\nMonumenti e luoghi d'interesse.\nEventi.\nFesta della \"Matr'a'Scala\", cio\u00e8 della \"Madonna della Scala\" (la prima domenica dopo il 2 agosto).\nInfrastrutture e trasporti.\nMolino \u00e8 raggiungibile percorrendo la Strada provinciale 33 di Altolia, costruita nel 1940. La rotabile, partendo dal bivio di Giampilieri Marina sulla Strada statale 114 Orientale Sicula, passa per Giampilieri Superiore e arrivata al bivio del villaggio, prosegue per Altolia. Dal cosiddetto \"bivio Molino\", una stretta strada comunale conduce fino al paese, terminando in una piazza.\nLa viabilit\u00e0 minore del villaggio \u00e8 rappresentata da vicoli, non tutti carrabili.\nUna linea di autobus, gestita da ATM, collega Molino ai villaggi a monte e a fondovalle, nonch\u00e9 al centro di Messina."}
{"id": "1840015", "revid": "47767", "url": "https://it.wikipedia.org/wiki?curid=1840015", "title": "Sant'Arianna", "text": "Sant'Arianna \u00e8 una santa cristiana del II secolo, venerata come martire; secondo la leggenda sarebbe vissuta a Primnesso, in Frigia (l'odierna Seulun, in Turchia), ma sulla sua esistenza non si hanno notizie certe.\nAgiografia.\nSecondo la leggenda, Arianna sarebbe stata la schiava di Tertullo, un decurione di Primnesso; Arianna si sarebbe rifiutata di interrompere il proprio digiuno per la festa di compleanno di Tertullo, il quale avrebbe cos\u00ec scoperto la fede della donna e l'avrebbe richiusa in una cella in casa propria per un mese (i cristiani erano criminalizzati da un editto locale); passato tale periodo, tuttavia, Tertullo venne accusato di nasconderla da qualche delatore al preside Gordio. Tertullo riusc\u00ec a sfuggire indenne al processo sostenendo di non sapere che Arianna fosse cristiana, poich\u00e9 era parte della dote di sua moglie, mentre Arianna si proclam\u00f2 apertamente cristiana.\nArianna venne condannata ad essere torturata sul cavalletto, ma Gordio le concesse tre giorni per abiurare la propria fede su forte richiesta popolare (la gente era rimasta infatti impietosita dalla giovane et\u00e0 della ragazza); passati i tre giorni, Arianna scapp\u00f2 sulle montagne e, braccata dagli inseguitori, per salvarsi preg\u00f2 Dio affinch\u00e9 l'accogliesse dentro un sasso, venendo esaudita. Gordio ordin\u00f2 ai sacerdoti del tempio di aprire la roccia ed estrarre la ragazza, mostrando cos\u00ec la potenza degli d\u00e8i pagani, ma un temporale improvviso e l'apparizione di due angeli costrinsero la folla spaventata alla fuga. Arianna non usc\u00ec pi\u00f9 dalla roccia, e venne dato per assunto che fosse morta l\u00ec dentro, motivo per cui \u00e8 considerata martire.\nCulto.\nLa storicit\u00e0 della vicenda \u00e8 dubbia; Pio Franchi de' Cavalieri considerava attendibile almeno la parte riguardante il processo di Tertullo e Arianna, mentre il resto sarebbe stata una pia invenzione. \nIl Martirologio Romano fissava per la memoria di sant'Arianna la data del 17 settembre, spostata poi al 18 settembre nella versione aggiornata; alla stessa data \u00e8 ricordata anche dal Sinassario Costantinopolitano (oltre che il 27 settembre, questa volta insieme con santa Ripsima). Su altri calendari \u00e8 infine riportata al 1\u00ba ottobre.\nIl principale attributo iconografico della santa \u00e8 il ramo di palma, simbolo del martirio, bench\u00e9 la leggenda non faccia riferimento ad alcuna esecuzione (probabilmente il redattore la indic\u00f2 come martire influenzato da qualche altra agiografia, come quelle di santa Tecla e santa Barbara)."}
{"id": "1840016", "revid": "1718925", "url": "https://it.wikipedia.org/wiki?curid=1840016", "title": "48 ore (serie televisiva)", "text": "48 ore \u00e8 una serie televisiva prodotta in Italia nel 2006 da Mediaset. La prima puntata fu trasmessa il 2 maggio 2006 in prima serata su Canale 5, raccolse pessimi risultati di ascolto e venne perci\u00f2 spostata in seconda serata su Italia 1 dall'estate successiva. La serie \u00e8 stata girata a Genova dal marzo al luglio 2005.\nTrama.\nLa serie racconta le vicende di un gruppo di poliziotti della Questura di Genova che appartengono alla Sezione Catturandi. La Sezione Catturandi ha il compito di catturare i latitanti.\n48 ore rappresentano il tempo limite oltre il quale un latitante ha buone probabilit\u00e0 di far perdere le proprie tracce. Per operare in un lasso di tempo cos\u00ec breve servono agenti validi e dalle competenze diversificate.\nSpostamento e chiusura.\nLa prima puntata, composta da due episodi, \u00e8 andata in onda il 2 maggio 2006 in prima serata ottenendo pessimi ascolti. La settimana successiva la seconda puntata \u00e8 stata cos\u00ec spostata nella serata del luned\u00ec, ma anche nella nuova collocazione \"48 Ore\" ha ottenuto pessimi risultati, venendo infine collocata nella seconda serata di Italia 1 a partire da luned\u00ec 24 luglio 2006 per le quattro puntate rimanenti. In un'intervista a \"Le Iene\" del 22 maggio 2006, i protagonisti Claudio Amendola e Claudia Gerini attribuirono i bassi ascolti della serie all'originalit\u00e0 del format, asserendo che altre fiction di Canale 5 con storie pi\u00f9 note e pi\u00f9 esose si sono rivelate anch'esse dei clamorosi insuccessi.\nIl riferimento \u00e8 al fatto che la miniserie sul Papa Giovanni Paolo II \"Karol - Un papa rimasto uomo\", andata in onda quasi una settimana dopo su Canale 5 nella stessa collocazione oraria di \"48 Ore\" ha ottenuto risultati auditel anch'essi inferiori alle aspettative, rispetto alle previsioni di Publitalia: nonostante ci\u00f2, la fiction con Piotr Adamczyk, inizialmente programmata per i primi di aprile, a causa del concomitante confronto tra i due candidati premier in vista delle successive elezioni, all'ultimo minuto fu spostata a inizio maggio e dovette scontrarsi con la finale di Coppa Italia."}
{"id": "1840017", "revid": "115226453", "url": "https://it.wikipedia.org/wiki?curid=1840017", "title": "Stella di classe F V", "text": "Una stella di classe F V (o stella F V o nana bianco-gialla) \u00e8 una stella di sequenza principale (ovvero che nel proprio nucleo fonde l'idrogeno in elio) di classe spettrale F e classe di luminosit\u00e0 V (5 in numeri romani).\nTali stelle hanno una massa compresa tra 1,0 ed , con temperature superficiali tra 6\u00a0000 e .\nTra di esse si annovera un discreto numero di stelle, tra cui Procione A e Porrima A e B, che costituirebbero il 3% delle stelle nella Via Lattea.\nAbitabilit\u00e0 di un sistema planetario attorno a una stella F.\nPer molto tempo questa classe di stelle non ha destato interesse nella ricerca di esopianeti a causa delle radiazioni ultraviolette, emesse con maggiore intensit\u00e0 rispetto al Sole. Intensit\u00e0 ritenuta troppo alta per permettere lo sviluppo della vita. Le opinioni, per\u00f2, sono cambiate in seguito a degli studi da parte di Manfred Cuntz, professore all'Universit\u00e0 del Texas, e la sua dottoranda Satoko Sato. Secondo delle ricerche basate su stelle di classe F in diverse fasi evolutive, infatti, esse avrebbero una zona abitabile pi\u00f9 ampia e le radiazioni ultraviolette potrebbero porre meno limiti di quanto ci si aspettasse. Da alcuni studi sugli effetti provocati si scaturisce che non infliggerebbero al DNA danni poi cos\u00ec gravi (tra le 2,5 e le 7,1 volte in pi\u00f9 rispetto al Sole). In alcuni casi le stime erano anche simili alle intensit\u00e0 percepite sulla Terra e non \u00e8 da escludere la possibilit\u00e0 di pianeti schermati da un'ozonosfera come il nostro. Queste intensit\u00e0, inoltre, possono comunque non essere dannose nelle zone abitabili pi\u00f9 periferiche. Questi fattori estendono il campo di ricerca esoplanetaria e aprono le porte verso nuovi studi."}
{"id": "1840019", "revid": "339392", "url": "https://it.wikipedia.org/wiki?curid=1840019", "title": "Stella F V", "text": ""}
{"id": "1840027", "revid": "21880", "url": "https://it.wikipedia.org/wiki?curid=1840027", "title": "Asylidae", "text": ""}
{"id": "1840028", "revid": "2221614", "url": "https://it.wikipedia.org/wiki?curid=1840028", "title": "Julia von Hauke", "text": "Biografia.\nJulie Therese Salomea Hauke nacque a Varsavia nel Polonia del Congresso, allora governata in unione personale dallo Zar di Russia. Era figlia di Hans Moritz von Hauke e di sua moglie Sophie (nata \"Lafontaine\"). Suo padre era tedesco della Sassonia, militare di professione, aveva combattuto per Napoleone Bonaparte in Austria, Italia, Germania e nella Guerra peninsulare. Dopo il servizio nell'esercito polacco dal 1790 e l'esercito del Ducato di Varsavia dal 1809 al 1814 entr\u00f2 nei ranghi dell'esercito del Congresso Polacco, diventando un generale completo nel 1828 e fu insignito di un titolo della nobilt\u00e0 polacca. Riconoscendogli notevoli meriti, lo Zar Nicola I lo cre\u00f2 Ministro della Guerra della Polonia e lo elev\u00f2 nel 1829 a Conte, questo titolo rese automaticamente Julia una \"Hrabianka\" - una contessa polacca ereditaria.\nNella rivolta del 1830, guidata da truppe insorte, l'obiettivo era il granduca Costantino, Governatore Generale della Polonia: il conte von Haucke lo difese permettendogli di fuggire, ma venne colpito a morte dai proiettili dei cadetti sulla strada di Varsavia davanti agli occhi di sua moglie Sophia la Fontaine e dei suoi tre bambini; la moglie mor\u00ec poco tempo dopo di dolore ed i loro figli furono posti sotto la tutela dello zar.\nJulia divenne poi dama di compagnia dell'Imperatrice Maria Aleksandrovna, moglie dello zar Alessandro II e sorella del principe Alessandro d'Assia, che incontr\u00f2 a San Pietroburgo: lo zar non approv\u00f2 la liaison tra il cognato ed una dama di compagnia, e cos\u00ec i giovani amanti dovettero lasciare la corte russa. Si sposarono il 28 ottobre 1851 a Breslavia nella Slesia (oggi in Polonia).\nJulia fu ritenuta di rango insufficiente rispetto al marito, e quindi il loro fu considerato un matrimonio morganatico, ed i loro figli non ebbero diritti al trono. Suo cognato il granduca Luigi III d'Assia la cre\u00f2 contessa di Battenberg nel 1851 con il trattamento di Altezza Illustrissima e nel 1858 la elev\u00f2 a Principessa Ereditaria di Battenberg, con il trattamento di Altezza Serenissima (titolo comunque non regale): ne consegu\u00ec che i figli della coppia furono principi o principesse ed Altezze serenissime.\nJulia si convert\u00ec dal cattolicesimo al luteranesimo il 12 maggio 1875 e mor\u00ec al Castello di Heiligenberg presso Jugenheim nell'Assia meridionale.\nFigli.\nLa coppia ebbe cinque figli:\nCambio del nome a \"Mountbatten\".\nIl primogenito di Alessandro e Julia, il principe Luigi di Battenberg, divenne First Sea Lord nella Royal Navy. In seguito all'odio antitedesco in Gran Bretagna durante la Prima guerra mondiale, anglicizz\u00f2 il suo nome in Mountbatten, come fecero i suoi figli e nipoti, i figli del principe Enrico e della principessa Beatrice; la stessa Casa Reale inglese lasci\u00f2 il cognome di Sassonia-Coburgo-Gotha in favore di quello di Windsor. I Mountbatten rinunciarono a tutti i titoli tedeschi e ricevettero delle paria inglesi dal cugino, re Giorgio V del Regno Unito: il principe Luigi divenne I Marchese di Milford Haven, mentre il principe Alessandro Mountbatten, figlio maggiore del principe Enrico, divenne I Marchese di Carisbrooke."}
{"id": "1840029", "revid": "123216150", "url": "https://it.wikipedia.org/wiki?curid=1840029", "title": "Margherita di Borbone-Spagna", "text": "Biografia.\nCieca dalla nascita, spos\u00f2 il 12 ottobre 1972 Don Carlos Emilio Juan Zurita y Delgado (medico nato nel 1943), nella Chiesa di Sant'Antonio.\nDo\u00f1a Margherita ha rinunciato ai suoi diritti al trono in seguito al matrimonio, ma questa rinuncia \u00e8 avvenuta prima dell'approvazione della Costituzione spagnola e non \u00e8 stata ratificata dalle Cortes: sulle sua efficacia quindi i giuristi sono divisi.\nIl 6 gennaio 1979, un lontano cugino dell'Infanta, Manfredo di Borbone-Spagna primo duca di Hernani e discendente di Sebastiano di Borbone-Spagna, mor\u00ec e volle per testamento che il suo titolo ducale passasse alla cugina donna Margarita. Il re accolse la richiesta e il 27 maggio 1981 ella divenne seconda duchessa di Hernani ed il mese seguente, il 23 giugno 1981, le fu assegnato a titolo vitalizio il ducato di Soria: poich\u00e9 il titolo non \u00e8 ereditario, il figlio alla sua morte sar\u00e0 solo il terzo duca di Hernani.\nNel 1989, assieme al marito, ha creato la \"Fundaci\u00f3n Cultural Duques de Soria\". \u00c8 presidente onoraria anche della delegazione di Madri dell'UNICEF e della Fondazione Spagnola del Cuore.\nDiscendenza.\nMargherita e Carlos hanno due figli:"}
{"id": "1840031", "revid": "2043609", "url": "https://it.wikipedia.org/wiki?curid=1840031", "title": "Beatrice di Borbone-Spagna", "text": "Biografia.\nInfanzia.\nL'Infanta Beatrice nacque a La Granja a San Ildefonso nei pressi di Segovia in Spagna. La famiglia reale spagnola lasci\u00f2 il paese nel 1931, a fronte delle manifestazioni repubblicane, stabilendosi a Parigi, prima di trasferirsi a Fontainebleau.\nEra la 1094\u00ba Dame dell'Ordine Reale della regina Maria Luisa. Nel 1928 il suo nome fu dato in suo onore al transatlantico Infanta Beatriz.\nDal 1933 Re Alfonso e le sue figlie (Beatrice e Maria Cristina) si trasferirono a Roma. Il loro padre avvert\u00ec prudentemente i corteggiatori potenziali dei pericoli legati all'emofilia, di cui erano malati due dei suoi quattro figli maschi, (Alfonso e Gonzalo di Borbone-Spagna). Per questo motivo il fidanzamento di Beatrice con il cugino Alvaro d'Orl\u00e9ans, primogenito dell'Infante Alfonso, Duca di Galliera, fu rotto. Per motivi economici il sovrano dovette poi consentire che i corteggiatori delle figlie fossero meno blasonati e non di sangue reale, ma con una cospicua disponibilit\u00e0 finanziaria.\nMatrimonio.\nIl 14 gennaio 1935 l'infanta Beatrice spos\u00f2 Alessandro Torlonia, V principe di Civitella-Cesi figlio di Marino Torlonia, IV principe di Civitella-Cesi e dell'americana Mary Elsie Moore. Sebbene Don Alessandro fosse un principe, egli non apparteneva ad una dinastia regnante o ex regnante cos\u00ec Beatrice lo spos\u00f2 morganaticamente, rinunciando ai diritti di successione al trono di Spagna.\nLe nozze avvennero a Roma, con Beatrice che indossava un velo lungo sei metri, ed una coroncina di fiori d'arancio che manteneva il velo, alla presenza dei sovrani spagnoli, di quelli italiani e di oltre cinquanta membri di case reali. Dopo le nozze la coppia fu ricevuta in udienza privata da Papa Pio XI.\nPrincipessa di Civitella-Cesi.\nBeatrice visse a Roma per il resto della sua vita, e quando sua figlia Olimpia spos\u00f2 Paul-Annik Weiller, suo padre assicur\u00f2 il Palazzo Torlonia per la famiglia.\nDopo aver incontrato la Duchessa di Windsor, la Regina proib\u00ec a Beatrice e a sua sorella la riverenza, cos\u00ec si sentirono obbligate a fare un gesto sottile a met\u00e0 strada tra un inchino e un guizzo nervoso, in modo da superare l'esame minuzioso sia della loro madre che del Duca di Windsor.\nMorte.\n\u00c8 morta nella sua residenza romana, Palazzo Torlonia, il 22 novembre 2002 a 93 anni e 5 mesi.\nDiscendenza.\nBeatrice ed Alessandro ebbero quattro figli, undici nipoti e diciannove pronipoti:"}
{"id": "1840033", "revid": "729019", "url": "https://it.wikipedia.org/wiki?curid=1840033", "title": "Hans Moritz von Hauke", "text": "Biografia.\nDi origine tedesche, nato in una famiglia di tradizioni militari, combatt\u00e9 per Napoleone in Austria, Italia, Germania e nella Guerra peninsulare. In seguito cambi\u00f2 fronte e milit\u00f2 con i russi: riconoscendogli notevoli meriti, lo zar Nicola I di Russia lo nomin\u00f2 Ministro della Guerra della Polonia del Congresso e lo cre\u00f2 conte.\nNella rivolta del 1830, guidata da truppe insorte, l'obiettivo era il granduca Constantino, Governatore Generale della Polonia: il conte von Haucke lo difese permettendogli di fuggire, ma venne colpito a morte dai proiettili dei cadetti sulla strada di Varsavia davanti agli occhi di sua Sophie Lafontaine e dei suoi tre bambini; la moglie mor\u00ec poco tempo dopo di dolore ed i loro figli furono posti sotto la tutela dello zar.\nIl 28 ottobre 1851 sua figlia la Contessa Julia von Hauke, allora dama di compagnia dell'imperatrice, spos\u00f2 il principe Alessandro d'Assia, fratello dell'imperatrice. Elevata dal cognato il granduca Luigi III d'Assia a contessa di Battenberg e nel dicembre 1858 a principessa di Battenberg, fu la progenitrice dei Battenberg ed in seguito dei Mountbatten, della Casa Reale di Windsor e dell'attuale famiglia reale spagnola."}
{"id": "1840038", "revid": "6923", "url": "https://it.wikipedia.org/wiki?curid=1840038", "title": "Compagnia unica del porto di Genova", "text": "La Compagnia unica del porto di Genova - o, pi\u00f9 esattamente, Compagnia Unica fra i Lavoratori delle Merci Varie (CULMV) - \u00e8 la principale (e pi\u00f9 antica) societ\u00e0 di servizi attiva nel porto di Genova.\n\u00c8 stata fondata con decreto del Presidente del Consorzio n. 2296 emesso in data 7 dicembre 1946 (ma con efficacia dal 1\u00ba marzo dello stesso anno). La sua costituzione si era resa necessaria all'indomani della seconda guerra mondiale per riorganizzare il lavoro delle diverse compagnie operanti nel porto di Genova, da quella dei \"carbonini\" a quella degli addetti alle merci varie.\nL'\"Unica\" - come viene chiamata - traeva origine dalla Compagnia detta dei \"Caravana\", fondata nel 1340 per raggruppare la manovalanza adibita allo scarico delle merci dai velieri e composta prevalentemente da persone provenienti dalla provincia di Bergamo. Dai \"caravana\" \u00e8 derivata poi la figura del \"camallo\".\nNonostante l'evoluzione del Porto, dei mezzi operativi e delle modalit\u00e0 di imbarco e sbarco merci, la Compagnia Unica del Porto di Genova \u00e8 attiva sullo scalo genovese e al Voltri Terminal Europa, con un organico superiore a 1000 soci e un fatturato annuo di circa 30.000.000 di euro.\nLa CULMV ha mantenuto sede e organizzazione a San Benigno, a breve distanza dalla storica Torre della Lanterna di Genova."}
{"id": "1840042", "revid": "239439", "url": "https://it.wikipedia.org/wiki?curid=1840042", "title": "Groove City", "text": ""}
{"id": "1840047", "revid": "1953061", "url": "https://it.wikipedia.org/wiki?curid=1840047", "title": "Camden", "text": ""}
{"id": "1840048", "revid": "204012", "url": "https://it.wikipedia.org/wiki?curid=1840048", "title": "Iasio", "text": ""}
{"id": "1840052", "revid": "1783371", "url": "https://it.wikipedia.org/wiki?curid=1840052", "title": "Digital Living Network Alliance", "text": "La Digital Living Network Alliance (DLNA) \u00e8 una collaborazione internazionale fra industrie di computer e compagnie di apparati mobili, con l'obiettivo di sviluppare uno standard comune per la comunicazione su rete locale di molteplici dispositivi audio e video. Lo standard DLNA \u00e8 attualmente adottato da oltre 250 aziende; fra i fondatori della collaborazione: Intel, LG Electronics, Microsoft, Panasonic, Pioneer, Philips, Samsung, Sharp, Sony, Huawei e Toshiba.\nLe specifiche sono basate su standard come il TCP/IP per la connessione dei dispositivi e l'UPnP per la condivisione delle risorse.\nTipi di apparati.\nL'organizzazione DLNA ha stabilito delle classi per identificare una serie di apparecchiature, in base alle loro caratteristiche, evidenziando cos\u00ec le varie differenze dei dispositivi collegati a una rete multimediale domestica.\nLa suddivisione distingue due categorie: quella che racchiude le apparecchiature per uso domestico (televisori, impianti HI-FI), detta Home Network Device (HND), e quella che racchiude le apparecchiature mobili (smartphone o lettori multimediali), detta Mobile Handheld Device (MHD). All'interno di ciascuna vi sono ulteriori classi diversificate dalle funzioni proprie del device e sono:\nHome Network Device (HND):\n\u2022 Digital Media Server (DMS): un raccoglitore di contenuti multimediali a disposizione dei dispositivi che possono riprodurre file multimediali (es.: computer desktop o portatili, videoregistratori, fotocamere digitali, ecc.);\n\u2022 Digital Media Player (DMP): sfoglia e riproduce i contenuti multimediali disponibili sul media server (es.: televisori di ultima generazione, cornici digitali, ecc.);\n\u2022 Digital Media Renderer (DMR): riproduce i contenuti presenti nel server, ma non pu\u00f2 sfogliarli, per questo viene considerato simile al DMP (es.: televisori, impianti Hi-Fi, ecc.). Inoltre viene rilevato, nella rete, dai dispositivi DMC per poter poi riprodurre i file;\n\u2022 Digital Media Controller (DMC): questo dispositivo non solo sfoglia i contenuti multimediali dei server, ma verifica che i file da riprodurre siano compatibili col dispositivo di riproduzione DMR/DMP a esso associato e stabilisce la connessione tra server e dispositivo di riproduzione (es.: telecomando con funzioni avanzate, palmare, ecc.);\n\u2022 Digital Media Printer (DMPr): stampanti con interfaccia di rete che stampano file presenti nei server.\nQuesti dispositivi hanno interfacciamento Wi-fi o di rete.\nMobile Handheld Device (MHD):\n\u2022 Mobile Digital Media Server (M-DMS): raccoglitore di contenuti, disponibili per la fruizione (es.: smartphone, riproduttori multimediali portatili, ecc.);\n\u2022 Mobile Digital Media Player (M-DMP): visualizza e riproduce i contenuti presenti nel (es.: smartphone, media tablet, ecc.);\n\u2022 Mobile Digital Media Controller (M-DMC): visualizza e verifica la compatibilit\u00e0 dei contenuti presenti sul M-DMS con il dispositivo di riproduzione ad esso associato;\n\u2022 Mobile Digital Media Uploader (M-DMU): dispositivo per effettuare l'upload di file sul M-DMS (es.: fotocamere digitali);\n\u2022 Mobile Digital Media Downloader (M-DMD): visualizza i contenuti presente sul server, procede con lo scaricamento e la riproduzione (es.: riproduttori multimediali portatili);\nQuesti dispositivi hanno un'interfaccia Bluetooth.\nIl progetto.\nL'obiettivo finale del protocollo DLNA \u00e8 quello di usufruire di contenuti multimediali (foto, musica e video) attraverso la condivisione fra PC, tablet, smartphone e tutti quei dispositivi collegati alla rete domestica. DLNA si occupa di pubblicare delle linee guida, basate sugli standard aperti delle industrie certificando con un logo la verifica della funzionalit\u00e0.\nSi pu\u00f2 realizzare una vera e propria rete per la condivisione di materiale multimediale in casa o in ufficio, utilizzando dispositivi di tipo wired oppure wireless, semplificando cos\u00ec l'interoperabilit\u00e0 tra le varie apparecchiature. Per poter sviluppare un'infrastruttura di condivisione multimediale di questo tipo \u00e8 necessario implementare uno standard di dominio pubblico sufficientemente diffuso nei dispositivi multimediali, avendo cos\u00ec un'egregia quantit\u00e0 di categorie di dispositivi e perci\u00f2 una modesta variet\u00e0 di configurazioni possibili.\nLa guida.\nLa DLNA ha pubblicato il primo set della Guida di Interoperabilit\u00e0 (DLNA Interoperability Guidelines) nel giugno 2004 e il primo set di apparati certificati ha raggiunto il mercato poco pi\u00f9 tardi. L'ultima versione della guida, la 1.5, \u00e8 stata pubblicata nel marzo 2006 e ampliata nell'ottobre 2006. La guida attuale espande le possibilit\u00e0 della rete-DLNA includendo stampanti e dispositivi portatili. La guida include anche delle specifiche per la protezione della connessione permettendo delle trasmissioni sicure di documenti digitali protetti da copyright.\nCertificazione.\nCon la certificazione dello standard DLNA, un prodotto pu\u00f2 utilizzare il logo DLNA CERTIFIED, attestante l'idoneit\u00e0 del dispositivo per le caratteristiche viste in precedenza. La certificazione necessita principalmente di due test: conformit\u00e0 e interoperabilit\u00e0. Oltre a questo \u00e8 necessaria la certificazione UPnP (Universal Plug and Play).\nTest di conformit\u00e0: \nIn questa fase viene fornito agli sviluppatori di un prodotto, direttamente dall'organizzazione DLNA, un software di test denominato CTT (Conformance Test Tool) con cui testare il dispositivo. Durante l'operazione di analisi, a seconda delle funzionalit\u00e0 implementate (Media Server, Media Player o Media Controller), si verifica che il prodotto sviluppato rispetti le linee guida DLNA almeno nelle propriet\u00e0 necessarie; nei vari documenti di certificazione si trovano sia le specifiche che ogni prodotto deve possedere obbligatoriamente per poter essere certificato, sia le funzionalit\u00e0 opzionali utili a rendere pi\u00f9 versatile il dispositivo.\nConclusa la fase di analisi con il software CTT viene creato un file di registro contenente tutte le propriet\u00e0 analizzate del dispositivo. Questo documento \u00e8 necessario per la certificazione e dovr\u00e0 essere inoltrato all'organizzazione.\nTest di interoperabilit\u00e0: \nSuperato il test di interoperabilit\u00e0, il prodotto in analisi deve essere sottoposto alle prove descritte nel CTP (Certification Test Plan): il prodotto deve essere testato con almeno due dispositivi a cui il prodotto in prova deve interfacciarsi in una rete. Nel CTP sono indicati in dettaglio tutti i passi per il test e tutte le funzionalit\u00e0 che devono risolversi correttamente (la corretta rilevazione del dispositivo, avvio della riproduzione).\nFasi del test:\n\u2022 Discovery test\n\u2022 Browse test\n\u2022 Play operation test\n\u2022 Stop operation test\n\u2022 Pause/Resume operation test\n\u2022 Seek operation test\nSolo i primi tre sono obbligatori\nMembri.\nOriginariamente fondata nel 2003, al 2008 l'organizzazione DLNA consiste in 26 membri promotori (Access, AMD, AWOX, Broadcom, Cisco, Comcast, DigiOn, HP, Huawei, IBM, Intel, Kenwood, Lenovo, LG Electronics, Macrovision, Microsoft, Motorola, Nokia, NXP, Panasonic, Philips, Pioneer, Samsung, Sharp, Sony e Toshiba) e altri 200 membri.\nProdotti compatibili.\nIl sistema DLNA \u00e8 presente in molti televisori, soprattutto in quelli chiamati Smart TV.\ni produttori di console hanno subito integrato il protocollo DLNA cos\u00ec da rendere i loro dispositivi lettori multimediali pi\u00f9 versatili possibili, integrando anche la capacit\u00e0 di leggere file multimediali dalla rete.\nNel mondo della telefonia mobile, in particolar modo quello degli smartphone, \u00e8 una tecnologia molto diffusa. \u00c8 presente in modo nativo in tutti gli smartphone dotati del sistema operativo Android, tuttavia ogni fabbricante crea il suo proprio software di gestione di questo sistema, ad esempio per Samsung si chiama \"AllShare\"."}
{"id": "1840054", "revid": "74801", "url": "https://it.wikipedia.org/wiki?curid=1840054", "title": "Camden (New Jersey)", "text": "Camden \u00e8 una citt\u00e0 degli Stati Uniti d'America, capoluogo della contea omonima nello Stato del New Jersey. Si estende su una superficie di e nel 2007 contava abitanti ( per km\u00b2). Si trova sulle rive del fiume Delaware, sulla sponda opposta a quella di Filadelfia. Negli Stati Uniti Camden \u00e8 conosciuta soprattutto per i suoi problemi legati alla criminalit\u00e0, alla povert\u00e0 e alla corruzione. La citt\u00e0 possiede anche alcune attivit\u00e0 produttive ed industrie.\nStoria.\nIl primo insediamento europeo della zona, il Fort Nassau, venne costruito dagli olandesi nel 1622, per conto della Compagnia Olandese delle Indie Occidentali. Presso le rive del Delaware intanto incominciavano a sorgere le colonie dei Nuovi Paesi Bassi e della Nuova Svezia, in contrasto tra loro per il controllo del commercio sul fiume: in particolare, sulla sponda opposta, veniva costruita in quegli anni Filadelfia e, per consentire il collegamento tra queste due nuove realt\u00e0, venne inaugurato un servizio di traghetti. La storia di Camden inizi\u00f2 a cambiare agli albori del XIX secolo, quando venne aperta una variante della linea ferroviaria per Jersey City-Filadelfia passante per Camden, ci\u00f2 contribu\u00ec notevolmente alla crescita economica e sociale della citt\u00e0. Da semplice punto d'imbarco per Filadelfia, Camden divenne una citt\u00e0 vera e propria, dotata di attivit\u00e0 manifatturiere che fecero la fortuna della citt\u00e0. Ma con la crisi del settore manifatturiero e l'abbandono di molti dei suoi residenti, agli albori del XX secolo Camden era una citt\u00e0 in crisi, ma nel 1901 venne fondata la casa discografica Victor e due anni prima lungo le sponde del Delaware avevano aperto i battenti i cantieri navali della New York Shipbuilding. Tra le tante navi che vennero qui varate senza dubbio la pi\u00f9 celebre fu la USS Indianapolis. Nel suo periodo d'oro, ben suoi cittadini lavoravano presso i cantieri della New York Shipbuilding ed altri presso la RCA.\nA partire dagli anni sessanta per\u00f2, con la perdita di diversi posti di lavoro l'accrescere di tensioni etniche, la citt\u00e0 inizi\u00f2 il suo lungo ed inesorabile declino, declino che la citt\u00e0 vive ancora oggi. L'attivit\u00e0 del cantiere cess\u00f2 nel 1967 e le installazioni che appartenevano al cantiere sono state integrate nel porto.\nInfrastrutture e trasporti.\nLa citt\u00e0 \u00e8 servita dalla tranvia interurbana denominata linea River.\nPorti.\nIl porto di Camden si affaccia sul fiume Delaware ed \u00e8 direttamente collegato con l'oceano Atlantico. \u00c8 formato da due terminal: il Beckett Street Terminal ed il Broadway Terminal. Camden \u00e8 meta principalmente di navi-cargo.\nPolitica.\nCamden \u00e8 da sempre una roccaforte del Partito Democratico e l'attuale sindaco \u00e8 Francisco \"Frank\" Moran. Anche la politica non \u00e8 rimasta immune dal degrado e dai malaffari che hanno messo in difficolt\u00e0 Camden. Tre suoi sindaci sono stati arrestati, l'ultimo dei quali, Milton Milan, condannato a sette anni di prigione: \u00e8 stato appurato che avesse stretto legami con il crimine organizzato.\nPopolazione.\nDel 2000 risiedevano in citt\u00e0 persone. Il 50,34% della popolazione \u00e8 afro-americana, il 6,84% \u00e8 bianca, il 2,45% asiatica, il 0,54% nativo-americana, il 0,07% oceanica, e il 22,83% \u00e8 di altre etnie. Il 42,82% della popolazione \u00e8 di origine ispanica, mentre il 33,85% della popolazione s'identifica come portoricana. Il 52% della popolazione vive in povert\u00e0 mentre il 32% delle famiglie vive sotto la soglia di povert\u00e0, per questi motivi .\nCriminalit\u00e0.\nSecondo un rapporto dell'FBI, . Il rapporto in cui vi \u00e8 questa classifica, aggiornata annualmente in base ad assassinii, furti, stupri, rapine e furti d'auto, ha visto Camden salire al primo posto nel 2004 e nel 2005. A favorire il crimine vi \u00e8 senza dubbio la grave situazione sociale di Camden dove il 32% delle famiglie vive sotto la soglia di povert\u00e0. Per dare un'idea della situazione basti pensare che nel 2004 vi sono stati 50 omicidi, nel 2005 34 e l'anno successivo 40. Morgan Quitno ha posizionato la citt\u00e0 tra le pi\u00f9 pericolose fin dal 1998 e come pi\u00f9 pericolosa nel 2004, nel 2005 e nel 2009."}
{"id": "1840056", "revid": "16977993", "url": "https://it.wikipedia.org/wiki?curid=1840056", "title": "Gisele Bunchen", "text": ""}
{"id": "1840059", "revid": "474175", "url": "https://it.wikipedia.org/wiki?curid=1840059", "title": "Biloxi", "text": "Biloxi \u00e8 una citt\u00e0 degli Stati Uniti d'America, situata nella contea di Harrison, nello Stato del Mississippi.\nGeografia fisica.\nBiloxi si affaccia sul golfo del Messico, nella parte meridionale dello Stato del Mississippi.\nStoria.\nIl primo insediamento abitato della zona fu il \"forte Maurepas\", presso l'attuale Ocean Springs, costruito dai francesi guidati da Pierre Le Moyne d'Iberville nel 1699. Il nome \"Bilocci\" compare per la prima volta in alcune carte degli anni dieci del Settecento. Nel 1720 la capitale della Louisiana francese fu trasferita da Mobile a Biloxi. Tuttavia a causa delle frequenti maree ed uragani, il governatore Jean-Baptiste Le Moyne de Bienville decise, tre anni dopo, di trasferire la capitale nella vicina citt\u00e0 chiamata La Nouvelle Orleans.\nAl termine della guerra dei sette anni, nel 1763, la sponda occidentale del Mississippi venne ceduta al Regno Unito che la mantenne fino al 1779, anno in cui arrivarono gli spagnoli. Essi controllarono Biloxi fino al 1798. Nel 1811 venne presa dagli americani e, assieme a tutto il neo-costituito Stato del Mississippi, entr\u00f2 a far parte dell'Unione nel 1817. Il faro della citt\u00e0, costruito in gran parte a Baltimora per poi essere spedito al sud, venne inaugurato nel 1848. Durante la guerra civile americana Biloxi fu occupata nelle prime fasi dai nordisti senza eccessivi problemi. In seguito, grazie anche alla costruzione delle ferrovie, Biloxi divenne molto popolare come localit\u00e0 balneare e grazie a ci\u00f2 pot\u00e9 svilupparsi ulteriormente.\nIl gioco d'azzardo fece la sua comparsa in citt\u00e0, in forma illegale, negli anni quaranta. Vent'anni dopo Biloxi divenne una delle principali localit\u00e0 balneari del Sud alternative alla Florida. Per richiamare il maggior numero di turisti furono costruiti grandi alberghi e assunti, ad esempio, chef dai ristoranti francesi. Nel 1990 il gioco d'azzardo fu legalizzato e nel giro di pochi anni sorsero decine di grandi casin\u00f2.\nIl 29 agosto 2005 Biloxi venne devastata dall'uragano Katrina. Il numero finale fu nella sola citt\u00e0 di 53 vittime. Il 90% degli edifici di Biloxi e della vicina Gulfport risultava distrutto. Nonostante i piani di ricostruzione, molti abitanti lasciarono per sempre la cittadina. Se prima dell'uragano Biloxi era la terza citt\u00e0 dello Stato per popolazione dopo la capitale Jackson e Gulfport, nel 2010 risultava essere la quinta.\nCultura.\nMedia.\nStampa.\nIl quotidiano della citt\u00e0 \u00e8 il \"Sun Herald\"."}
{"id": "1840060", "revid": "716642", "url": "https://it.wikipedia.org/wiki?curid=1840060", "title": "Club Sport Emelec", "text": "Il Club Sport Emelec, noto come Emelec, \u00e8 una societ\u00e0 polisportiva ecuadoriana di Guayaquil, fondata nel 1929 e conosciuta principalmente per la sua sezione calcistica, che milita in Serie A, la massima divisione del campionato ecuadoriano di calcio.\nLa squadra di calcio dell'Emelec ha vinto 14 campionati ecuadoriani, grazie ai quali \u00e8 il secondo club ecuadoriano pi\u00f9 titolato dopo i concittadini del , con cui disputa il derby noto come \"Cl\u00e1sico del Astillero\".\nDisputa le gare casalinghe allo stadio George Capwell di Guayaquil, impianto da 40 000 posti.\nStoria.\nLa fondazione avviene per opera di dipendenti dell'Empresa El\u00e9ctrica del Ecuador (da cui l'acronimo EmElEc), sotto la direzione dello statunitense George Capwell (Olean, 1\u00ba luglio 1902 \u2013 San Diego, 7 gennaio 1970), che arriv\u00f2 a Guayaquil nel 1926. Nata inizialmente come societ\u00e0 di pugilato e baseball, fu coinvolta nel calcio durante la Copa Am\u00e9rica 1947, giocata in Ecuador.\nEmelec fu il primo campione dell'Ecuador nel 1957, con una squadra che includeva Cipriano Yu Lee, Jos\u00e9 Vicente Balseca, Cruz \u00c1vila, Mariano Larraz, Carlos Alberto Raffo, Jaime Ubilla, Daniel Pinto, R\u00f3mulo G\u00f3mez e Su\u00e1rez-Rizzo. L'allenatore era Eduardo \"Tano\" Spandre.\nIl 22 marzo 1967 ottiene la sua prima vittoria esterna nella Coppa Libertadores, la massima competizione sudamericana per club, imponendosi per 2-1 contro i cileni dell', grazie alla doppietta di Jaime Delgado.\nIl club ha vinto il campionato nazionale 11 volte. Nel 1995 \u00e8 stato semifinalista di Copa Libertadores. Nel 2001 Emelec \u00e8 stato finalista di Copa Merconorte contro i colombiani del Millonarios. Nella prima finale in Colombia il punteggio fu 1-1 e lo stesso accadde al ritorno, perci\u00f2 si and\u00f2 ai calci di rigore, che premiarono i Millonarios.\nNel giugno del 2010 \u00e8 stata nominata miglior squadra del mese dall'IFFHS.\nOrganico.\nRosa 2020-2021.\n\"Aggiornata al 4 novembre 2020\""}
{"id": "1840061", "revid": "1494169", "url": "https://it.wikipedia.org/wiki?curid=1840061", "title": "Biloxi (disambigua)", "text": ""}
{"id": "1840062", "revid": "767487", "url": "https://it.wikipedia.org/wiki?curid=1840062", "title": "Nuvole passeggere", "text": "Nuvole passeggere (\"Till the Clouds Roll By\") \u00e8 un film del 1946 diretto da Richard Whorf. \u00c8 un musical sulla vita del compositore Jerome Kern, con un folto cast di attori e cantanti. Il ruolo di Kern \u00e8 interpretato da Robert Walker.\nTrama.\nJerome Kern \u00e8 un giovane musicista che aspira a diventare famoso come compositore per spettacoli di rivista. Un giorno conosce il direttore d'orchestra James Hessler, i due diventano amici e si recano in Inghilterra dove raggiungono il successo. A Londra Jerome conosce Eva, se ne innamora e la sposa. Gli anni passano e la figlia di James, Sally, divenuta una splendida donna, scappa dal collegio dove sta studiando per diventare una cantante di rivista. Jerome, inizialmente contrario, cede e compone per lei una canzone. Ma il mondo dello spettacolo \u00e8 duro e quando nessun impresario la scrittura, Sally ne rimane sconvolta e James muore per il dispiacere. La ragazza riuscir\u00e0 comunque a realizzare il suo sogno, diventando una stella del cinema.\nProduzione.\nIl film fu prodotto da Arthur Freed per la MGM. La colonna sonora con le musiche di Lennie Hayton \u00e8 stata prodotta dalla MGM Records.\nDistribuzione.\nDistribuito dalla Metro-Goldwyn-Mayer (MGM), il film - presentato in prima a New York il 5 dicembre 1946 - usc\u00ec nelle sale cinematografiche USA il 3 gennaio 1947 con il titolo originale \"Till the Clouds Roll By\"."}
{"id": "1840068", "revid": "1618903", "url": "https://it.wikipedia.org/wiki?curid=1840068", "title": "Veronika Eberle", "text": "Biografia.\nHa iniziato a studiare il violino a sei anni. Considerata uno dei pi\u00f9 grandi talenti violinistici emersi recentemente in Germania, ha debuttato come concertista a dieci anni, e da allora \u00e8 apparsa con le migliori orchestre tedesche ed \u00e8 stata ospite del Festival di Salisburgo assieme ai Berliner Philharmoniker, eseguendo il concerto di Beethoven sotto la direzione di Simon Rattle. La sua attivit\u00e0 solistica si \u00e8 sviluppata attraverso le collaborazioni con l'Orchestra della Radio di Berlino, le Orchestre da camera di Monaco di Baviera e Zurigo, la Bamberg Symphoniker e la direzione di Jonathan Nott, l'orchestra Verdi di Milano con Yakov Kreizberg, l'orchestra Sinfonica di Praga e la direzione di Jiri Kout. Nella stagione 2009/2010 \u00e8 stata invitata al Festival Menuhin di Gstaad, alla Carnegie Hall di New York per la prestigiosa serie di \"distinctive debuts\". Per la musica da camera collabora con i pianisti Lars Vogt e Oliver Schnyder, con i violinisti Christian Tetzlaff e Julia Fischer e il violoncellista Gustav Rivinius. Si sta affermando come un'interprete di grande musicalit\u00e0 e sorprendente maturit\u00e0. Nel febbraio 2008 ha vinto una borsa di studio del Borletti-Buitoni Trust.\nStrumenti.\nNegli ultimi anni ha utilizzato il violino \u201cex Busch\u201d di Giovanni Battista Guadagnini del 1783, prestato dalla Fondazione tedesca Musicavita di Amburgo. Attualmente usa lo Stradivari \u201cDragonetti\u201d (1700), per gentile concessione dalla Nippon Music Foundation.\nDiscografia.\nHa inciso il Quintetto op. 34 e il Sestetto op. 36 di Johannes Brahms per l\u2019etichetta Avi Music; il Trio op. 80 di Robert Schumann per l\u2019etichetta BBC Music; l\u2019Ottetto di Franz Schubert e l\u2019Ottetto di J\u00f6rg Widmann per l\u2019etichetta Avi Music"}
{"id": "1840070", "revid": "1860334", "url": "https://it.wikipedia.org/wiki?curid=1840070", "title": "Dongione", "text": "Il dongione \u00e8 una torre fortificata che, oltre a fungere da struttura difensiva, era anche adibita a residenza per la nobilt\u00e0 e per le guarnigioni durante il Medioevo, talvolta dotata sia di cinta muraria che di fossato proprio, cui si accede da apposito ingresso non comunicante direttamente con l'esterno. Pu\u00f2 anche indicare la torre principale del castello, che pu\u00f2 essere indipendente rispetto al resto e che deve garantire autosufficienza in quanto fornisce l'ultima difesa in caso di conquista del castello da parte dei nemici.&lt;br&gt;I primi torrioni erano in legno e costituivano una parte fondamentale dei castelli definiti \u201cmotte-and-bailey\u201d emersi in Normandia e Angi\u00f2 durante il X secolo; il dongione si diffuse in Inghilterra, Italia e Sicilia con la conquista normanna.\nEtimologia.\nGli studiosi hanno discusso sul significato della parola \u201cdongione\u201d, ed \u00e8 solitamente considerata come una grande torre in castelli che erano residenze fortificate, utilizzate come rifugio di ultima istanza nel caso in cui il resto del castello dovesse cadere in mano a un avversario; quando si trattava di una motta castrale, esso occupava la parte pi\u00f9 alta della fortificazione.\nIl termine \u00e8 un adattamento dal francese \"donjon\" ; tale termine, in Inghilterra, fu tradotto anche con \"dungeon\", almeno nella sua versione iniziale di fortilizio piuttosto che quella, sopraggiunta, di luogo di prigionia. In lingua italiana questo stesso tipo di possente fortificazione di ultima difesa \u00e8 detta \"Maschio\" o anche \"mastio\".\nSul fatto che il termine francese fosse a sua volta proveniente dal latino tardo \"dominionus\", ci sono state varie dispute tra linguisti: qualcuno propendeva per un'origine germanica, altri latina. I linguisti sono oggi piuttosto concordi nell'individuare l'origine nel termine medio-latino \"dominionis\", derivato da \"dominus\". In Francia, comunque, doveva esistere gi\u00e0 prima che in Italia, poich\u00e9 il suo uso (nella forma di \"dojon\" o \"donjon\") \u00e8 attestato gi\u00e0 dai primi decenni dell'XI secolo, mentre in Italia inizia a essere attestato dal XII secolo. Nel 1179 a Castelvecchio di Garfagnana si parla in modo inequivocabile \"de summitate Castriveteris quae dongionem appellatur\" (la sommit\u00e0 di Castelvecchio che \u00e8 chiamata dongione). La torre principale, invece, era designata come turris, o turris magna, o turris maior.\nNel Centro Italia (soprattutto in area pisana) strutture simili sono chiamate cassero.\nStoria.\nVerso la fine del X secolo, i Normanni sbarcarono in Italia meridionale e Sicilia conquistando progressivamente il territorio. I Normanni crearono nuovi insediamenti (soprattutto nella Sicilia sottratta agli Arabi) o li potenziarono ulteriormente (in Italia meridionale si sostituirono all\u2019area territoriale di cultura occidentale latina dei Longobardi) per proteggerne la popolazione e per controllare il territorio con la creazione di signorie. Cos\u00ec vennero creati nuovi sistemi difensivi e residenziali costituiti da spazi chiusi e fortificati sulle cime di colli o in luoghi naturalmente protetti al fine di controllare, sfruttare e difendere i nuovi possedimenti. Questo port\u00f2 a modifiche culturali con l\u2019acculturazione al mondo normanno e nella struttura sociale segnando il passaggio da un insediamento aperto e diffuso a centri abitati concentrati e fortificati. La funzione di un castello era quella di creare un nuovo insediamento con a capo una signoria che sorvegliava e al contempo rappresentava un baluardo di difesa e un centro di controllo del territorio. In epoca normanna quindi vennero realizzate varie tipologie di opere difensive come le motte castrali, recinti fortificati, borghi castrali o cinte murarie cittadine; alle prime recinzioni e strutture in legno, seguirono altre tipologie di fortificazioni pi\u00f9 sicure e stabili realizzate in pietra come i masti e i dongioni che garantivano maggiore resistenza e sicurezza.\nIl fatto che il dongione fosse senza dubbio la residenza del dominus \u00e8 attestato da alcune date topiche presenti nei documenti; ad esempio Obizzo d'Este, come giudice imperiale, emette sentenze \"in dolone\"; il vescovo di Novara data un documento \"in domignono Sancti Iulii\" (nel dongione di San Giulio)."}
{"id": "1840072", "revid": "287204", "url": "https://it.wikipedia.org/wiki?curid=1840072", "title": "Superior", "text": ""}
{"id": "1840084", "revid": "116146647", "url": "https://it.wikipedia.org/wiki?curid=1840084", "title": "Music-hall", "text": "Il music-hall \u00e8 un genere di spettacolo teatrale composito, costituito da esibizioni di attori, cantanti, ballerini, acrobati o illusionista, diventato popolare nella Gran Bretagna dagli inizi dell'Ottocento, e passato poco dopo in Francia dove assunse il nome di caf\u00e9-concert. \nCaratteristiche.\nIl music-hall \u00e8 uno spettacolo ravvicinabile per caratteristiche e genesi al vaudeville e al variet\u00e0. Si tratta, infatti, di un genere popolare che si svolgeva in luoghi non convenzionali come pub, ristoranti e solo in seguito in teatri, numeri di arte varia eseguiti da diversi artisti. Per estensione, con lo stesso termine si indicavano sia gli edifici che ospitavano questo genere di spettacoli sia i componimenti musicali che li accompagnavano."}
{"id": "1840085", "revid": "118834", "url": "https://it.wikipedia.org/wiki?curid=1840085", "title": "Music hall", "text": ""}
{"id": "1840090", "revid": "287204", "url": "https://it.wikipedia.org/wiki?curid=1840090", "title": "Superior (Wisconsin)", "text": "Superior \u00e8 una citt\u00e0 degli Stati Uniti d'America capoluogo della contea di Douglas, nello Stato del Wisconsin.\nSi estende su una superficie di 143,6\u00a0km\u00b2 e secondo una stima del 2006 aveva 26.625 abitanti mentre nel censimento del 2000 ne contava 27.368 (190,58 per km\u00b2).\nLa citt\u00e0 si estende lungo due fiumi il Nemadji e il Saint Louis, inoltre \u00e8 situata sull'estremit\u00e0 occidentale del Lago Superiore \nStoria.\nI primi abitanti di Superior vi arrivarono subito dopo la fine dell'ultima era glaciale, qui crearono un primo insediamento, visibile grazie ai resti di piccoli utensili in metallo trovati nella zona.\nSuccessivamente queste terre furono conquistate dalle trib\u00f9 dei Muskhogean e Iroquois."}
{"id": "1840092", "revid": "121053500", "url": "https://it.wikipedia.org/wiki?curid=1840092", "title": "Neil Lennon", "text": "Carriera.\nCalciatore.\nDopo poche partite con Glenavon e Manchester City, Lennon si fa notare con il Crewe Alexandra; durante questo periodo, viene anche convocato dalla nazionale nordirlandese. Dopo cinque anni e mezzo si trasferisce al Leicester City, vincendo due Coppe di lega per poi passare, nel 2000, al Celtic, in Scozia, dove vincer\u00e0 cinque campionati nazionali in sette anni. Chiuse la sua carriera giocando per Nottingham Forest e Wycombe Wanderers.\nAllenatore.\nCeltic.\nNella stagione 2009-2010, il Celtic gli affid\u00f2 la guida della propria squadra riserve.\nIl 26 marzo 2010 il Celtic gli ha affidato la posizione di manager ricoperta sino al giorno prima da Tony Mowbray, licenziato dopo la sconfitta per 4-0 rimediata in campionato contro il St. Mirren. Lennon, alla prima esperienza come allenatore, ha scelto come vice un suo ex compagno di squadra, lo svedese Johan Mj\u00e4llby.. Il Celtic terminer\u00e0 la stagione al secondo posto.\nIl 9 giugno 2010 fu nominato ufficialmente nuovo tecnico della squadra di Glasgow. Nonostante l'eliminazione sia dai preliminari di Champions League che di Europa League, Lennon ben figur\u00f2 con il Celtic, chiudendo il campionato nuovamente al secondo posto e vincendo la Scottish Cup superando il Motherwell per 3-0 nella finale del 21 maggio. In precedenza, aveva perso la finale di Scottish League Cup per 2-1 con i rivali dei Rangers.\nNella stagione seguente, Lennon condusse il Celtic alla vittoria del suo 43\u00ba titolo nazionale e sino agli ottavi di Champions League, dove furono battuti dalla Juventus. Nella fase a gironi, il 7 novembre 2012 (un giorno dopo il 125\u00ba anniversario della nascita del club), gli scozzesi avevano battuto il Barcellona campione d'Europa per 2-1.\nIl 21 aprile 2013, il Lennon vinse il suo secondo titolo nazionale consecutivo con il Celtic; vincendo anche la Scottish Cup, inoltre, complet\u00f2 il suo primo \"double\" sulla panchina bianco-verde. La stagione successiva vide il Celtic nuovamente campione di Scozia. Il 5 aprile 2014, al termine della partita Celtic-Dundee FC, Lennon regala la medaglia ricevuta durante la premiazione ad un bambino disabile che stava assistendo alla partita con il pap\u00e0.\nIl 22 maggio 2014 Lennon annunci\u00f2 le sue dimissioni dal ruolo di manager del club.\nBolton.\nIl 12 ottobre 2014 viene nominato nuovo tecnico del Bolton, squadra militante nel Championship (seconda divisione inglese). Il 15 marzo 2016 rassegna le sue dimissioni da tecnico dei \"Trotters\".\nHibernian.\nL'8 giugno seguente diventa il nuovo allenatore dell'Hibernian, con cui firma un contratto biennale. Porta l\u2019Hibernian in Scottish Premier League.\nRitorno al Celtic.\nIl 26 febbraio 2019 torna al Celtic come allenatore, prendendo il posto di Brendan Rodgers, passato al Leicester City, e firmando un contratto fino al termine della stagione. Il 4 maggio vince il titolo scozzese.\nSi dimette dall'incarico il 24 febbraio 2021, con la squadra seconda in classifica a 18 punti dai .\nStatistiche.\nAllenatore.\n\"Statistiche aggiornate al 22 ottobre 2020.\""}
{"id": "1840095", "revid": "729019", "url": "https://it.wikipedia.org/wiki?curid=1840095", "title": "Sindrome di Liddle", "text": "La sindrome di Liddle, o pseudoiperaldosteronismo di tipo 1, \u00e8 una malattia genetica rara, a trasmissione autosomica dominante, che compare in giovane et\u00e0. La sindrome dipende dal malfunzionamento, in seguito a una mutazione genetica, di un canale ionico presente sui tubuli renali, e simula l'eccesso di ormoni mineralcorticoidi come l'aldosterone.\nEziologia.\nI pazienti affetti da sindrome di Liddle presentano una mutazione delle subunit\u00e1 \u03b2 e \u03b3 nel gene del canale epiteliale del sodio (denominato ENaC) presente sui tubuli renali. Il gene mutato si trova sul locus 16p12-p13. L'effetto della mutazione \u00e8 una modificazione del canale che ne impedisce la degradazione da parte del sistema proteosomico dell'ubiquitina. Pi\u00f9 esattamente, il frammento PY della proteina \u00e8 alterato o deleto, per cui la E3 ligasi (Nedd4) non riconosce pi\u00f9 il canale. Ci\u00f2 comporta un'aumentata attivit\u00e0 del canale stesso, con aumento del riassorbimento renale di sodio e aumentata eliminazione urinaria di potassio.\nSegni e sintomi.\nI bambini con la sindrome di Liddle sono spesso asintomatici. Il primo indizio di malattia \u00e8 spesso il riscontro occasionale di ipertensione grave refrattaria alla terapia farmacologica.\nDiagnosi.\nIl riscontro di ipertensione in pazienti pediatrici (e non) prevede l'approfondimento con diversi esami, tra cui la valutazione degli elettroliti plasmatici, renina e aldosterone. Nella malattia di Liddle si riscontrano ipersodiemia associata ad ipopotassiemia, una condizione in comune con l'iperaldosteronismo, un'altra rara causa di ipertensione nel bambino. Mentre nell'iperaldosteronismo primario (Sindrome di Conn), per\u00f2, troviamo livelli elevati di aldosterone, nella sindrome di Liddle l'aldosterone plasmatico \u00e9 normale o addirittura basso. Concorrono a fare diagnosi livelli di renina plasmatica soppressi e presenza di alcalosi metabolica da perdita di idrogenioni.\nLa diagnosi definitiva, tuttavia, \u00e8 di tipo molecolare, in cui si dimostra la presenza della mutazione.\nTrattamento.\nLa terapia consiste nella somministrazione di un diuretico risparmiatore di potassio come l'amiloride o il triamterene, che bloccano direttamente il canale coinvolto. Talvolta si somministrano questi farmaci in associazione a un diuretico tiazidico, come nel caso del Moduretic (amiloride + idroclorotiazide). Gli antagonisti dell'aldosterone, come lo spironolattone, sono invece inefficaci: nella sindrome di Liddle ENaC, infatti, i livelli di aldosterone non vengono influenzati."}
{"id": "1840096", "revid": "71420", "url": "https://it.wikipedia.org/wiki?curid=1840096", "title": "Henri Descremps", "text": ""}
{"id": "1840097", "revid": "965985", "url": "https://it.wikipedia.org/wiki?curid=1840097", "title": "La Crosse", "text": "Nome di diverse citt\u00e0 degli Stati Uniti d'America:"}
{"id": "1840099", "revid": "1564499", "url": "https://it.wikipedia.org/wiki?curid=1840099", "title": "Domenico Bartolomei", "text": "Biografia.\nMons. Domenico Bartolomei, passato agli onori della storia ecclesiastica anche con il soprannome di \u201cdon Domenichino\u201d, nacque a Sassocorvaro il 21 marzo 1878.\nCompiuti gli studi ginnasiali, filosofici e teologici nel seminario di Urbania, venne ordinato sacerdote nel 1900. Studi\u00f2 presso il Pontificio Collegio Leoniano di Roma, laureandosi in Diritto Canonico e Civile.\nAl suo ritorno in Urbania gli furono assegnati importanti incarichi: canonico teologo, proposto del capitolo, vicario generale della diocesi e vicario capitolare, rettore ed insegnante in seminario, direttore spirituale dei monasteri delle Benedettine, delle Clarisse e delle Serve di Maria.\nConosceva le lingue europee, l'ebraico e le lingue semitiche, non disprezzando anche gli intricati labirinti della matematica.\nFond\u00f2 l'Azione Cattolica ad Urbania e nella diocesi, ebbe sempre a cuore la formazione dei giovani e la cura delle vocazioni sacerdotali, insegnando la dottrina cristiana a fanciulli ed adulti.\nCur\u00f2 intensamente anche le missioni, l'Opera dei Ritiri di Perseveranza e si interess\u00f2 dell'Universit\u00e0 Cattolica.\nA questa vita materialmente attiva univa una intensissima pratica spirituale, passando tante notti in adorazione davanti al Santissimo, mortificando cristianamente e spesso le sue carni; molti ricordano il suo amore per i poveri, cui non raramente profondeva anche i suoi abiti.\nSeppe farsi amare universalmente con soavit\u00e0 di modi e carit\u00e0 senza confini. Dopo lunga, tormentosa ed edificante malattia, che egli consider\u00f2 come provvidenziale purificazione dell'anima, mor\u00ec all'ospedale di Sassocorvaro il 13 giugno 1938.\nIl Canonico decano della Cattedrale di Urbania don Giuseppe Fini, in occasione dei solenni funerali di trigesima, scrisse un lungo e sentito elogio funebre in ricordo della figura di mons. Bartolomei. Per espressa volont\u00e0 di clero e popolo di Urbania, citt\u00e0 natale dell'illustre prelato estinto, il suddetto elogio venne subito dato alle stampe.\nLa sua figura di sacerdote \u00e8 stata tale che la Sacra Congregazione per le cause dei santi ha attivato il processo di beatificazione, che \u00e8 attualmente in attesa di un fatto miracoloso per giungere alla felice conclusione.\nI comuni di Urbino, Urbania e Sassocorvaro hanno dedicato a lui alcune piazze."}
{"id": "1840104", "revid": "125603636", "url": "https://it.wikipedia.org/wiki?curid=1840104", "title": "La Crosse (Wisconsin)", "text": "La Crosse \u00e8 una citt\u00e0 degli Stati Uniti d'America capoluogo della contea omonima, nello stato del Wisconsin. Sede episcopale cattolica della diocesi di La Crosse, in essa si trova la cattedrale neogotica di San Giuseppe Operaio.\nSita sulla riva orientale del Mississippi, si estende su una superficie di e nel 2006 contava abitanti (993,4 per km\u00b2)."}
{"id": "1840112", "revid": "1165513", "url": "https://it.wikipedia.org/wiki?curid=1840112", "title": "Saint Petersburg", "text": ""}
{"id": "1840114", "revid": "1970856", "url": "https://it.wikipedia.org/wiki?curid=1840114", "title": "Bartolommei", "text": "La famiglia Bartolommei o Bartolomei \u00e8 stata una nobile famiglia fiorentina. Diffusa anche in altre zone con vari rami (soprattutto a Lucca e nelle Marche, come a Urbino, Montefeltro e Sassocorvaro), nella lunga storia familiare accumul\u00f2 vari titoli: nobili di Caprie, castellani di Susa, patrizi di Firenze, nobili di Lucca, conti di Sassocorvaro.&lt;br&gt;\nLa famiglia Bartolomei \u00e8 protagonista di un'antica leggenda che narra la storia di Alessandra Bartolomei, una giovane ragazza che salv\u00f2 la vita di una donna che stava per essere uccisa da alcuni malviventi. La signora, secondo la leggenda, disse alla ragazza che nessuno l'aveva mai difesa in precedenza e che per questo lei e le sue discendenti, a patto che porteranno il suo stesso nome, avranno un destino di gioie e successi. Questa favola/leggenda era spesso raccontata ai bambini per convincerli a essere buoni.\nStoria.\nOriginari forse della Germania, nel XIII secolo si conosce una famiglia \"de' Bartolomei\" nella Val di Susa. Alcuni di loro erano uomini d'arme e si spostarono al soldo di qualche grande vassallo imperiale in altre zone: una prima tappa fu probabilmente le Marche (dove ottennero il titolo di marchesi) e poi altre citt\u00e0, tra le quali Firenze. \nQui il primo a stabilirsi, all'inizio del XV secolo, fu Antonio di Bartolomeo Verleoni, i cui discendenti presero il nome paterno \"Bartolommei\". Essi si dedicarono all'attivit\u00e0 notarile e si stabilirono in via Lambertesca, dove esiste ancora il palazzo Bartolommei, legato al ramo principale. Presto arrivarono anche la fortuna economica e le cariche politiche nella Repubblica. Appartenenti alla fazione medicea, subirono tempi duri nelle lotte di potere dell'epoca, ma alla fine trionfarono accanto ai Medici dopo l'Assedio di Firenze (1530). Fece eccezione un Bernardo Bartolommei, che si oppose all'ascesa di Cosimo I e venne dichiarato ribelle nel 1575: fu esiliato a Lione dopo la congiura dei Pucci. Riappacificati con la casata, pi\u00f9 di un Bartolommei durante il Granducato di Toscana venne nominato senatore del Consiglio consultivo, una carica puramente simbolica ma altamente onorifica. Favoriti dai collegamenti in Francia, alcuni di loro si arricchirono ulteriormente in quel paese. \nTra il 1631 e il 1641 il marchese Anton Maria Bartolommei fece ristrutturare l'interno della chiesa di Santo Stefano al Ponte, confinante e con accesso diretto al palazzo di famiglia, inserendo numerosi motivi araldici nella decorazione. Probabilmente fu consistente l'apporto creativo del marchese stesso, come sembra emergere dai documenti di pagamento conservati, che non menzionano mai un responsabile della nuova fabbrica. Il risultato fu particolarmente originale, perch\u00e9 la chiesa venne decorata usando solo linee spezzate, non esisteva una sola linea curva, e questo potrebbe essere stato un omaggio alle teorie di Galileo e ai modi di comprendere la realt\u00e0 tramite approssimazioni sempre pi\u00f9 vicine alla natura divina (cos\u00ec come i segmenti spezzati dei poligoni approssimano il cerchio).\nMattias Maria Bartolommei (1640-1695) fu un letterato e accademico della Crusca, oltre che ambasciatore per Cosimo III in Francia nel 1679. Girolamo Bartolommei fu \"maire\" di Firenze (sindaco) durante l'occupazione napoleonica.\nNel XIX secolo Ferdinando Bartolommei, ricordato anche da una lapide sulla facciata del palazzo familiare, fu un importante uomo politico, tra i protagonisti del Risorgimento, in particolare del trapasso senza spargimenti di sangue dallo Stato di Toscana al Regno d'Italia. \nIsabella Roncioni, promessa sposa al marchese Pietro Bartolommei, fu amata da Ugo Foscolo, che le indirizz\u00f2 varie lettere e le dedic\u00f2 dei versi (\"Ma per te le mortali ire e il destino / spesso obliando, a te, Donna, io sospiro / luce degli occhi miei, chi mi t'asconde?\").\nNel ramo di Sassocorvaro si ricorda il beato Domenico Bartolomei, nato nel 1878, e la coreografa e danzatrice Franca Bartolomei. \nLa famiglia si estinse nel corso del XX secolo e l'ultimo dei rami fu quello delle Marche. Molte delle propriet\u00e0 familiari in Toscana e Piemonte passarono ai Doria.\nMecenatismo.\nIl nome dei Bartolommei \u00e8 legato a vari edifici. Oltre ai gi\u00e0 citati palazzo Bartolommei-Buschetti e Santo Stefano al Ponte, a Firenze restano l'ottocentesco palazzo Bartolommei in via Cavour (di Gherardo Silvani) e un seicentesco Palazzo Bartolommei-De Rossi in piazza Gaetano Salvemini.\nA Lucca resta un palazzo Bartolomei dall'architettura rinascimentale ben conservata. A Livorno esisteva un palazzo Bartolommei nella Venezia Nuova.\nBiblioteca Bartolommei.\nGirolamo di Mattia d'Antonio Bartolommei (c. 1584-1662), il figlio Mattias Maria Bartolommei (1640-1695) e il nipote Ferdinando di Mattias Bartolommei (1678-1748) erano noti collezionisti di manoscritti e libri rari e fondatori della gi\u00e0 famosa \"Biblioteca Bartolommei\". Possedevano, tra l'altro, testi manoscritti di Lorenzo Giacomini Tebalducci Malespini, Anton Francesco Grazzini, Francesco Marcaldi, Benedetto Menzini e Benedetto Varchi.\nStemma.\nLo stemma dei Bartolommei \u00e8 uno scudo rosso con la parte destra a scacchi d'oro e alla sinistra tre gigli pure d'oro. Lo stemma rispecchia la tradizionale origine militare, infatti il rosso \u00e8 emblema di audacia e valore in combattimento, gli scacchi il campo di battaglia e i gigli sono forse un simbolo di rispetto verso i reali di Francia."}
{"id": "1840122", "revid": "113757", "url": "https://it.wikipedia.org/wiki?curid=1840122", "title": "Krampnitz", "text": ""}
{"id": "1840128", "revid": "339392", "url": "https://it.wikipedia.org/wiki?curid=1840128", "title": "Budapesti Vasas", "text": ""}
{"id": "1840136", "revid": "287204", "url": "https://it.wikipedia.org/wiki?curid=1840136", "title": "Hernan Medford", "text": ""}
{"id": "1840137", "revid": "124498228", "url": "https://it.wikipedia.org/wiki?curid=1840137", "title": "SEDIF", "text": "La SEDIF (Societ\u00e0 Edizione Italiane Film) \u00e8 una delle principali societ\u00e0 di doppiaggio italiane. L'impresa \u00e8 stata fondata nel 1974 da celebri attori e doppiatori quali Renato Turi, Carlo Giuffr\u00e9, Mario Maldesi, Oreste Lionello e Giancarlo Giannini.\n\u00c8 stata presieduta e diretta da Renato Turi fino al 1991, ancora oggi la SEDIF \u00e8 di propriet\u00e0 della famiglia Turi, la carica di Presidente \u00e8 ricoperta da Daniela Turi e la carica di direttore generale da Stefano Turi (ex direttore generale dell'Agenzia Regionale Sviluppo Lazio Spa e Presidente della holding di iniziativa industriale H2i Spa).\nSono stati direttori artistici della SEDIF anche Marco Guadagno e Francesco Vairano.\nL'azienda dal 2013 \u00e8 diretta da Enzo Antonelli e Susanna Turi, nipote di Renato Turi\nHa doppiato numerosi film di circuito, telefilm, film d'animazione, cartoni animati e documentari."}
{"id": "1840139", "revid": "599013", "url": "https://it.wikipedia.org/wiki?curid=1840139", "title": "\u00c1lvaro Saborio", "text": ""}
{"id": "1840141", "revid": "834", "url": "https://it.wikipedia.org/wiki?curid=1840141", "title": "St. Petersburg", "text": ""}
{"id": "1840146", "revid": "533647", "url": "https://it.wikipedia.org/wiki?curid=1840146", "title": "Enrico di Battenberg", "text": "Biografia.\nEra figlio di Alessandro d'Assia, terzo figlio maschio del granduca Luigi II d'Assia e di Guglielmina del Baden. Sua madre era la contessa Julia von Hauke ed egli era frutto di un matrimonio morganatico, poich\u00e9 il rango dei genitori non era pari: alla nascita fu quindi Sua Altezza Illustrissima il conte Enrico di Battenberg ma, pochi mesi dopo, lo zio Luigi III d'Assia cre\u00f2 Julia principessa Battenberg con il trattamento di Altezza Serenissima, e tale divenne anche Enrico. Il principe ricevette un'educazione militare e divenne tenente nel primo reggimento degli Ussari Renani nell'esercito prussiano.\nMatrimonio.\nGrazie ai loro stretti legami con la Casa granducale d'Assia, i Battenberg mantenevano rapporti regolari con le varie case reali europee: il fratello maggiore di Enrico, il principe Luigi di Battenberg, spos\u00f2 la cugina principessa Vittoria d'Assia e del Reno, la cui madre Alice era figlia della regina Vittoria del Regno Unito. Nel 1884 il principe Enrico si fidanz\u00f2 con la principessa Beatrice di Gran Bretagna, ultima figlia della regina Vittoria e del principe Alberto; la regina Vittoria acconsent\u00ec al matrimonio a condizione che la coppia vivesse con lei.\nIl principe Enrico e la principessa Beatrice si sposarono il 23 luglio 1885 nella chiesa di Sam Mildred sull'isola di Wight: il giorno delle nozze la regina assegn\u00f2 allo sposo il trattamento di Altezza Reale perch\u00e9 avesse un rango pari alla moglie. Questo valse solo per il Regno Unito, ma non in Assia, dove il principe rimase un'Altezza Serenissima. Lo stesso giorno, una legge per naturalizzare il principe Enrico come cittadino britannico pass\u00f2 alla Camera dei Lord: la coppia fu da allora conosciuta come le Loro Altezze Reali il principe e la principessa Enrico di Battenberg.\nLa regina cre\u00f2 il suo nuovo genero cavaliere dell'Ordine della Giarrettiera e lo fece anche membro del suo Consiglio Privato; divenne inoltre colonnello nell'esercito britannico ed in seguito Capitano Generale e Governatore del Castello di Carisbrooke e dell'isola di Wight. \nI principi ebbero quattro figli:\nCon decreto reale del 13 dicembre 1886, la regina assegn\u00f2 ai bambini il trattamento di Altezza, valido nel Regno Unito, ma non in Assia dove, come i principi e principesse di Battenberg, erano Altezze Serenissime.\nMorte.\nNel novembre 1895 il principe Enrico persuase la regina Vittoria a permettergli di andare in Africa occidentale a combattere nella guerra contro gli Ashanti. Fu segretario generale del comandante in capo delle truppe britanniche, il generale sir Francis Scott, e contrasse la malaria quando la spedizione raggiunse Prahsu, a circa 30 miglia da Kumasi e mor\u00ec a bordo dell'incrociatore al largo delle coste della Sierra Leone. Il suo corpo fu rimpatriato dall'incrociatore Blenheim ed il funerale si svolse il 5 febbraio 1896 nella chiesa di San Mildred sull'isola di Wight dove si era sposato. Fu sepolto in quella poi conosciuta come Cappella Battenberg, dove lo raggiunsero i resti di sua moglie, la principessa Beatrice, nell'agosto 1945 l\u00e0 e quelli del suo figlio maggiore, il Marchese di Carisbrooke, nel luglio 1961."}
{"id": "1840147", "revid": "599013", "url": "https://it.wikipedia.org/wiki?curid=1840147", "title": "Felipe Baloy", "text": "Carriera.\nNazionale.\nDebutta con la Nazionale panamense nel 2001. Dal 2012 \u00e8 stato il nuovo capitano della Nazionale centroamericana. Convocato per la Copa Am\u00e9rica Centenario del 2016, viene convocato anche per il mondiale 2018, dove \u00e8 autore di una storica marcatura il 24 giugno 2018. Segna, infatti, la prima rete della sua nazionale nella fase finale di un mondiale, realizzando il gol della bandiera al 78\u00ba minuto (9 minuti dopo essere entrato in campo) della gara persa per 6-1 contro l'Inghilterra."}
{"id": "1840149", "revid": "339392", "url": "https://it.wikipedia.org/wiki?curid=1840149", "title": "St.Antoine l'Abbaye", "text": ""}
{"id": "1840151", "revid": "125223889", "url": "https://it.wikipedia.org/wiki?curid=1840151", "title": "Gary Kagelmacher", "text": "Carriera.\nProdotto delle giovanili del Real Madrid, ha esordito in prima squadra, passando poi in Belgio. Nel 2012 si accasa al Monaco, dove vince un campionato di seconda divisione francese. In seguito si trasferisce al Valenciennes, restando in Francia, prima di passare al Monaco 1860."}
{"id": "1840156", "revid": "3732", "url": "https://it.wikipedia.org/wiki?curid=1840156", "title": "Poesia (periodico 1988)", "text": "Poesia. Mensile internazionale di cultura poetica \u00e8 una rivista mensile di cultura poetica fondata nel 1988; \u00e8 diretta dal grecista Nicola Crocetti, che ne \u00e8 anche l'editore.\nDescrizione.\nLa rivista \u00e8 tra i periodici pi\u00f9 diffusi nel suo genere. Il progetto grafico \u00e8 a cura di Andrea Basile.\nIl comitato di redazione \u00e8 formato da: Massimo Bacigalupo, Donatella Bisutti, Yves Bonnefoy, Roberto Carifi, Arnaldo Colasanti, Milo De Angelis, Enzo Di Mauro, Luigi Forte, Marco Forti, Nicola Gardini, Bruno Gentili, Cesare Greppi, Tony Harrison, S\u00e9amus Heaney, Barbara Lanati, Franco Loi, Angelo Lumelli, Lucio Mariani, Predrag Matvejevi\u0107, Paul Muldoon, Daniele Piccini, Marina Pizzi, Giancarlo Pontiggia, Roberto Rossi Precerutti, Antonio Prete, Silvio Ramat, Mario Richter, Jacqueline Risset, Ezio Savino, Maria Luisa Spaziani, Tomas Transtr\u00f6mer, Derek Walcott, Adam Zagajewski.\nIl centesimo numero della rivista \u00e8 stato celebrato nel novembre 1996 con la pubblicazione di articoli su ventisette poeti Premi Nobel per la letteratura.\nIl 14 gennaio 2008 si \u00e8 celebrato il ventesimo anno di pubblicazione al Palazzo Reale di Milano nella sala delle Cariatidi, con l'intervento di ospiti prestigiosi tra cui: S\u00e9amus Heaney, premio Nobel irlandese; Yves Bonnefoy, poeta, traduttore e critico d'arte francese e Tony Harrison, uno dei maggiori poeti viventi inglesi (che dichiar\u00f2: \"Sono stato in tutti i Paesi del mondo e conosco tutte le riviste di poesia del mondo, ma posso dirvi che \u00abPoesia\u00bb \u00e8 la pi\u00f9 bella di tutte).\nLa rivista, che ha redazioni fisse anche a Londra e New York, \u00e8 l'organo ufficiale dell'Associazione Culturale POESIA."}
{"id": "1840157", "revid": "48344", "url": "https://it.wikipedia.org/wiki?curid=1840157", "title": "St. Augustine", "text": ""}
{"id": "1840158", "revid": "216538", "url": "https://it.wikipedia.org/wiki?curid=1840158", "title": "Live Action e cartoni animati", "text": ""}
{"id": "1840159", "revid": "48344", "url": "https://it.wikipedia.org/wiki?curid=1840159", "title": "St. Catherine (Somerset)", "text": ""}
{"id": "1840161", "revid": "48344", "url": "https://it.wikipedia.org/wiki?curid=1840161", "title": "St. George's", "text": ""}
{"id": "1840162", "revid": "1632387", "url": "https://it.wikipedia.org/wiki?curid=1840162", "title": "Night of the Living Dead (Jackyl)", "text": "Night Of The Living Dead \u00e8 un live album dei Jackyl pubblicato nel 1996 per la Mayhem Records."}
{"id": "1840163", "revid": "63756", "url": "https://it.wikipedia.org/wiki?curid=1840163", "title": "St. John's (Terranova e Labrador)", "text": ""}
{"id": "1840165", "revid": "647919", "url": "https://it.wikipedia.org/wiki?curid=1840165", "title": "St.Louis Cardinals", "text": ""}
{"id": "1840166", "revid": "287204", "url": "https://it.wikipedia.org/wiki?curid=1840166", "title": "Chiesa di Ges\u00f9 Cristo (bickertonita)", "text": "La Chiesa di Ges\u00f9 Cristo \u00e8 la terza confessione del mormonismo in ordine di grandezza. La sede principale della Chiesa si trova a Monongahela, in Pennsylvania, in un'area con una forte presenza di italo-americani. Raggiunge i 20\u00a0000 fedeli. \u00c8 conosciuta anche come Chiesa bickertonita, in ragione del suo fondatore William Bickerton (1815-1905).\nStoria.\nLa Chiesa bickertonita ritiene che il successore di Joseph Smith fosse Sidney Rigdon, che in precedenza era stato membro della Prima presidenza, e non Brigham Young come fece la maggior parte dei mormoni. Comunque, i seguaci di Sidney Rigton non rimasero uniti per molto, ma si disgregarono in diverse correnti. William Bickerton dichiar\u00f2 l'esperienza della Chiesa di Rigdon conclusa e nel 1862 organizz\u00f2 a Green Oak, Pennsylvania, la Chiesa di Ges\u00f9 Cristo.\nDiffusione.\nDalla met\u00e0 degli anni quaranta del XX secolo \u00e8 presente in Italia, oggi esistono tre congregazioni con alcune decine di fedeli. Tramite alcuni immigrati negli Stati Uniti d'America, ritornati in Italia, a partire dalla met\u00e0 degli anni quaranta, la Chiesa di Ges\u00f9 Cristo (bickertonita) \u00e8 riuscita a stabilire piccole missioni nel nostro paese, dove si \u00e8 in seguito costituita come \"Associazione Religiosa senza fine di lucro\". Gli esordi della Chiesa di Ges\u00f9 Cristo (bickertonita) nel nostro paese sono legati al lavoro missionario di Dominic Todaro, che nel 1947 giunge a Villa San Giuseppe (Provincia di Reggio Calabria) , dove presto compie i primi sette battesimi (incluso quello della madre ottantaduenne). Nel 1949 i battezzati in Italia erano una cinquantina (oltre centocinquanta negli anni sessanta), e nello stesso anno Giuseppe Azzinaro veniva ordinato primo Anziano per l'Italia. \nSuccessivamente venivano nominati i confratelli Giuseppe Lo Ricco per la Chiesa di Ges\u00f9 Cristo (bickertonita) di Villa San Giovanni ( Provincia di Reggio Calabria ) e Buccino (Provincia di Salerno) e i confratellI Giuseppe Buonofiglio e Salvatore Oliva per la Chiesa di Ges\u00f9 Cristo (bickertonita) di San Demetrio Corone (Provincia di Cosenza). Dal 1997 il confratello Rosario Scravaglieri viene nominato primo anziano e presidente e rappresentante legale dell\"Associazione Religiosa senza fine di lucro dell'Italia\". \nGli attuali anziani della Chiesa di Ges\u00f9 Cristo (bickertonita) di San Demetrio Corone, (Provincia di Cosenza), sono i confratelli Pasquale Rose e Giovanni Marino, mentre, per la Chiesa di Ges\u00f9 Cristo (bickertonita) di Cala Gonone (Provincia di Nuoro) l'attuale anziano \u00e8 il confratello Aniello Romano. Attualmente sono presenti in Italia tre comunit\u00e0: Cala Gonone (Provincia di Nuoro), San Demetrio Corone (Provincia di Cosenza), e Monza (Provincia di Monza e Brianza). In Cala Gonone e in San Demetrio Corone esistono due distinte Chiese , ove si riuniscono, nel corso della settimana e della domenica, tutti i fedeli sia per lo studio biblico, sia per la celebrazione della Cena del Signore durante il culto domenicale. Esistono anche diverse missioni in altre parti d'Italia."}
{"id": "1840170", "revid": "1632387", "url": "https://it.wikipedia.org/wiki?curid=1840170", "title": "Live at the Full Throttle Saloon", "text": "Live at the Full Throttle Saloon \u00e8 un live album dei Jackyl pubblicato nel 2004 per la Sanctuary Records."}
{"id": "1840171", "revid": "48344", "url": "https://it.wikipedia.org/wiki?curid=1840171", "title": "St. George's Hall", "text": ""}
{"id": "1840177", "revid": "1776051", "url": "https://it.wikipedia.org/wiki?curid=1840177", "title": "Choice Cuts (Jackyl)", "text": "Choice Cuts \u00e8 un album raccolta dei Jackyl pubblicato nel 1996 per la Geffen Records."}
{"id": "1840178", "revid": "47767", "url": "https://it.wikipedia.org/wiki?curid=1840178", "title": "Ar\u012bs Sp\u012bli\u014dtopoulos", "text": "Carriera scolastica.\nAr\u012bs Sp\u012bli\u014dtopoulos si \u00e8 laureato in Scienze politiche all'Universit\u00e0 di Atene e ha poi completato gli studi con due master, uno in scienza delle comunicazioni politiche e l'altro sui Mass Media. Parla correttamente l'Italiano.\nCarriera politica.\nDall'aprile 1997 al settembre 2000 ha ricoperto l'incarico di capo ufficio stampa del partito Nuova Democrazia\nHa avuto il privilegio di essere nominato deputato (senza elezione) alle legislative del 9 aprile 2000 dopo di che veniva regolarmente eletto alle successive del 7 marzo 2004 e del 16 settembre 2007 nel II collegio elettorale di Atene dove riportava pi\u00f9 di 130,000 voti.\n\u00c8 stato membro di varie commissioni parlamentari permanenti aventi per oggetto l'educazione, la pubblica amministrazione e l'ordine pubblico.\nDal 16 settembre 2007 \u00e8 ministro per lo sviluppo turistico nel governo di K\u014dstas Karamanl\u012bs\n\u00c8 candidato per Nuova Democrazia a Sindaco di Atene nel 2014 ma ottiene solo il 16,9% non accendendo al ballottaggio. Sostiene pertanto il Sindaco uscente, l'indipendente Giorgos Kaminis (ex PASOK), risultato poi rieletto contro il candidato di SYRIZA.\nLa \"danza dei sette veli\".\nAr\u012bs Sp\u012bli\u014dtopoulos \u00e8 un amico intimo del primo ministro greco K\u014dstas Karamanl\u012bs. Nel maggio del 2000, Giorgio Karatzaferis, deputato di Nuova Democrazia rilasci\u00f2 dichiarazioni, poi pubblicate sul quotidiano Eleftheros Typos, in cui biasimava l'atteggiamento dell'allora suo leader di partito K\u014dstas Karamanl\u012bs, accusato di farsi \"incantare\" troppo dal pi\u00f9 giovane Sp\u012bli\u014dtopoulos, a quel tempo capo dell'ufficio stampa el partito.\nNell'intervista Karatzaferis paragonava Ar\u012bs Sp\u012bli\u014dtopoulos a Salom\u00e8 perch\u00e9, come il personaggio dell'opera di Richard Strauss, anche Ar\u012bs Sp\u012bli\u014dtopoulos aveva irretito il suo capo con la danza dei sette veli\nA seguito di tali affermazioni salaci, Giorgio Karatzaferis fu espulso dal partito.\nDal canto suo, Ar\u012bs Sp\u012bli\u014dtopoulos citava in giudizio Giorgio Karatzaferis, chiedendo un risarcimento danni a lui come a Giorgio Trangas e Nikos Kakaounakis, due giornalisti che avevano osato sposare la tesi di Salom\u00e8."}
{"id": "1840182", "revid": "1769795", "url": "https://it.wikipedia.org/wiki?curid=1840182", "title": "Magyar Kupa", "text": "La Coppa d'Ungheria (in ungherese \"Magyar Kupa\") \u00e8 la seconda manifestazione per importanza del campionato ungherese di calcio. Viene organizzata dalla Federazione calcistica ungherese (\"Magyar Labdar\u00fag\u00f3 Sz\u00f6vets\u00e9g\"), ed \u00e8 riservata a tutte le squadre professionistiche ungheresi, pi\u00f9 alcune dilettantistiche che si qualificano tramite coppe regionali.\nLa prima edizione della Coppa si svolse nel 1909, 8 anni dopo la nascita della \"Nemzeti Bajnoks\u00e1g I\", il campionato nazionale. La squadra pi\u00f9 titolata \u00e8 il Ferencv\u00e1rosi.\nIl vincitore della manifestazione si qualifica per l'Europa League."}
{"id": "1840184", "revid": "339392", "url": "https://it.wikipedia.org/wiki?curid=1840184", "title": "Igor Andreev", "text": ""}
{"id": "1840187", "revid": "339392", "url": "https://it.wikipedia.org/wiki?curid=1840187", "title": "Anastasia Myskina", "text": ""}
{"id": "1840189", "revid": "339392", "url": "https://it.wikipedia.org/wiki?curid=1840189", "title": "Evgenij Kafelnikov", "text": ""}
{"id": "1840196", "revid": "767487", "url": "https://it.wikipedia.org/wiki?curid=1840196", "title": "Herb Ellis", "text": "Ellis raggiunse la massima notoriet\u00e0 grazie alla sua militanza nel trio di Oscar Peterson, dove rimpiazz\u00f2 Barney Kessel negli anni 1953-1958, Il critico Scott Yanow lo descrive come \"un eccellente chitarrista bebop con una sfumatura country\".\nBiografia.\nEllis inizi\u00f2 la sua carriera nel 1941 e si fece notare gi\u00e0 nel 1943 con l'orchestra Casa Loma prima di passare all'orchestra di Jimmy Dorsey. Usc\u00ec da quest'ultima assieme al pianista Lou Carter, e al bassista John Frigo nel 1946, per fondare il trio Soft Winds, con cui rimase fino al 1952. Nel 1953 Ellis ebbe l'occasione di unirsi al trio di Oscar Peterson (il terzo membro era il bassista Ray Brown). Ellis rimase con Peterson fino al 1958, entrando in questo modo nell'orbita dell'impresario Norman Granz, figura centrale di \"Jazz at the Philharmonic\" della cui sezione ritmica Ellis fu per lungo tempo un membro permanente. Fra le sue numerose collaborazioni successive si ricordano quelle con Ella Fitzgerald, Julie London e il gruppo The Great Guitars che fond\u00f2 assieme a Barney Kessel, Charlie Byrd e Tal Farlow. Ellis ebbe anche una lunga carriera come musicista di studio.\nColpito dalla malattia di Alzheimer, Herb Ellis mor\u00ec nel 2010 all'et\u00e0 di 88 anni.\nStrumenti utilizzati.\nEllis utilizzava per lo pi\u00f9 chitarre Gibson ES 175, ed ES 165, oltre a strumenti modello Aria Pro II da lui firmate."}
{"id": "1840198", "revid": "62004", "url": "https://it.wikipedia.org/wiki?curid=1840198", "title": "Alex Metreveli", "text": ""}
{"id": "1840199", "revid": "8660", "url": "https://it.wikipedia.org/wiki?curid=1840199", "title": "Du\u0161an Hejbal", "text": "Biografia.\nSi un\u00ec alla Chiesa vetero-cattolica di Cecoslovacchia nel 1968. Divenne sacerdote il 29 giugno 1971. Nel 1981 divenne parroco della parrocchia della cattedrale della Santa Croce a Praga. Il 23 febbraio 1991 fu eletto vescovo della Chiesa vetero-cattolica della Repubblica ceca, ma fu ordinato solo il 27 settembre 1997 a Praga.\nNel settembre 1996, in seguito ad uno scisma occorso nella Chiesa vetero-cattolica italiana, si fece promotore dell'organizzazione di una comunit\u00e0 vetero-cattolica di lingua ceca e slovacca a Milano, ponendo le basi per la costituzione della Chiesa vetero cattolica dell'Unione di Utrecht in Italia e divenendone di fatto (seppur non ufficialmente) il primo vescovo delegato.\nDal 2000 \u00e8 impegnato attivamente nelle attivit\u00e0 del Consiglio ecumenico ceco.\nNel 2007, col tedesco Joachim Vobbe e l'austriaco Bernhard Heitz ha seguito la nascita della Chiesa vetero-cattolica in Ucraina.\nIl 2 febbraio 2008 \u00e8 stato co-consacratore di John Ekemenzie Okoro, collaborando con Joris Vercammen e Fritz-Ren\u00e9 M\u00fcller.\n\u00c8 succeduto a Jan Lambert Wirix-Speetjens come delegato per la Chiesa vetero-cattolica di Svezia e Danimarca.\nIl 29 giugno 2008 \u00e8 stato co-consacratore di Dirk Schoon, collaborando con Joris Vercammen e David Hamid."}
{"id": "1840200", "revid": "62004", "url": "https://it.wikipedia.org/wiki?curid=1840200", "title": "Aleksandr Iraklievi\u010d Metreveli", "text": ""}
{"id": "1840201", "revid": "62004", "url": "https://it.wikipedia.org/wiki?curid=1840201", "title": "Aleksandre Iraklievi\u010d Metreveli", "text": ""}
{"id": "1840204", "revid": "115223151", "url": "https://it.wikipedia.org/wiki?curid=1840204", "title": "Papula", "text": "Una papula \u00e8 un piccolo rilievo della pelle, solido e generalmente di forma conica. Le papule non contengono pus, il che le distingue dalle pustole. Spesso le papule sono presenti in grappoli e sono accompagnate da rash cutaneo.\nUna condizione che causa le papule \u00e8 detta \"papulosi\" o \"papulomatosi\". Esempi di papulosi includono: \nCause.\nLe papule possono essere causate da:"}
{"id": "1840208", "revid": "339392", "url": "https://it.wikipedia.org/wiki?curid=1840208", "title": "Tatyana Lebedeva", "text": ""}
{"id": "1840210", "revid": "339392", "url": "https://it.wikipedia.org/wiki?curid=1840210", "title": "Sergey Klyugin", "text": ""}
{"id": "1840212", "revid": "48344", "url": "https://it.wikipedia.org/wiki?curid=1840212", "title": "Sankt Blasien", "text": ""}
{"id": "1840215", "revid": "339392", "url": "https://it.wikipedia.org/wiki?curid=1840215", "title": "Nadejda Cizova", "text": ""}
{"id": "1840218", "revid": "149485", "url": "https://it.wikipedia.org/wiki?curid=1840218", "title": "Yuriy Borzakovskiy", "text": ""}
{"id": "1840221", "revid": "48344", "url": "https://it.wikipedia.org/wiki?curid=1840221", "title": "Sankt Jakob-Park", "text": ""}
{"id": "1840224", "revid": "339392", "url": "https://it.wikipedia.org/wiki?curid=1840224", "title": "Natalya Nazarova", "text": ""}
{"id": "1840225", "revid": "339392", "url": "https://it.wikipedia.org/wiki?curid=1840225", "title": "Yaroslav Rybakov", "text": ""}
{"id": "1840226", "revid": "339392", "url": "https://it.wikipedia.org/wiki?curid=1840226", "title": "Sankt Aegid", "text": ""}
{"id": "1840229", "revid": "767487", "url": "https://it.wikipedia.org/wiki?curid=1840229", "title": "Chicago Sockers", "text": "I Chicago Sockers erano una societ\u00e0 calcistica statunitense. I Sockers giocavano gli incontri casalinghi all'Olympic Park di Schaumburg, un sobborgo di Chicago (Illinois).\nStoria.\nFondato nel 1995, questo club ha militato fino al 1998 in categorie equivalenti all'attuale USL Second Division, per poi passare alla Premier Development League (PDL) per le stagioni 1999 e 2000. Il 2000 \u00e8 anche stato l'ultimo anno di vita del club.\nPrima del passaggio nella PDL, i Sockers erano noti come Chicago Stingers.\nQuesta squadra ha vinto tre campionati nazionali consecutivi (1998, 1999, 2000) e nel 1995 \u00e8 giunta fino alle semifinali della US Open Cup.\nIl presente.\nOggi i Chicago Sockers sono una societ\u00e0 calcistica giovanile con sede a Palatine (Illinois). I Sockers militano nella Northern Illinois Soccer League (NISL) e nella Midwest Regional League, e nel tempo hanno cresciuto calciatori che sono andati poi a giocare in squadre professionsitiche; fra questi si ricordano Jonathan Spector, Michael Sheehan Bradley, Jay DeMerit e Bryan Namoff."}
{"id": "1840233", "revid": "787565", "url": "https://it.wikipedia.org/wiki?curid=1840233", "title": "Ronald Garan", "text": "All'universit\u00e0 ha conseguito un \"bachelor\" in Business Economics nella \"State University of New York\" nel 1982 e in seguito \u00e8 entrato nell'Aeronautica, diventando un pilota dell'F-16 Fighting Falcon. Ha compiuto missioni di combattimento nella Guerra del Golfo. Nel 1994 ha conseguito un master in scienze aeronautiche e nel 1996 un master in ingegneria aerospaziale.\nCarriera alla NASA.\nDopo esser stato selezionato come astronauta nel 2000 ed aver effettuato il successivo addestramento, Garan ha partecipato alla missione STS-124, a bordo dello Space Shuttle \"Discovery\" che \u00e8 stato lanciato il 31 maggio 2008. In questa missione gli astronauti del Discovery e della Stazione Spaziale hanno installato alcuni componenti del Japanese Experiment Module.\nIl 4 aprile 2011 \u00e8 nuovamente partito per una missione nello spazio a bordo della Sojuz TMA-21, con la quale \u00e8 arrivato alla Stazione Spaziale Internazionale il 7 aprile per partecipare alle Expedition 27 e 28."}
{"id": "1840234", "revid": "930062", "url": "https://it.wikipedia.org/wiki?curid=1840234", "title": "Akihiko Hoshide", "text": "Partecip\u00f2 a una missione Shuttle, l'STS-124, nel 2008 e una missione di lunga durata Sojuz TMA-05M (Expedition 32/33) nel 2012. Il 23 aprile 2021 \u00e8 partito per la sua terza missione, SpaceX Crew-2/Expedition 65, durante la quale assumer\u00e0 il comando della Stazione Spaziale Internazionale per l'Expedition 65.\nBiografia.\nIstruzione.\nNato a Setagaya, Tokyo, in Giappone, consegu\u00ec un diploma baccellierato internazionale presso il United World College of South East Asia nel 1987, un baccellierato in ingegneria meccanica nella Keio University nel 1992 e un \"Master of Science\" in ingegneria aerospaziale nella University of Houston nel 1997.\nCarriera di ingegnere.\nInizi\u00f2 a lavorare alla National Space Development Agency of Japan (NASDA) nel 1992, collaborando allo sviluppo del veicolo cargo H-II Transfer Vehicle (HTV) per due anni. Dal 1994 al 1999 lavor\u00f2 come ingegnere di supporto agli astronauti dell\u2019Ufficio astronauti della NASDA, supportando lo sviluppo del programma di allenamento degli astronauti e la valutazione dei design delle interfacce dell'equipaggio. Nel 1995 support\u00f2 Koichi Wakata durante l\u2019addestramento alla missione STS-72 e la missione stessa.\nCarriera di astronauta.\nNel febbraio 1999 venne selezionato dalla NASDA come uno dei tre candidati giapponesi per la Stazione Spaziale Internazionale. Nell\u2019aprile di quell\u2019anno inizi\u00f2 il programma di addestramento di base, venendo certificato come astronauta alla conclusione di questo nel gennaio 2001. Nella primavera del 2001 inizi\u00f2 l'addestramento avanzato della ISS e collaborando inoltre allo sviluppo dell'hardware e alle operazioni del Japanese Experiment Module \"Kibo\" e il veicolo cargo H-II Transfer Vehicle (HTV). Nel maggio 2004 complet\u00f2 l'addestramento come ingegnere di volo per il veicolo spaziale Sojuz-TMA nel Centro di addestramento cosmonauti Jurij Gagarin della Citt\u00e0 delle Stelle in Russia, e successivamente si trasfer\u00ec al Johnson Space Center, dove frequent\u00f2 l'addestramento della NASA come candidato astronauta per un anno e otto mesi. Nel 2006 divenne quindi assegnabile a una missione spaziale a bordo dello Space Shuttle come Specialista di missione. Nel 2014 fu comandante della missione analoga della NASA NEEMO 18, durante la quale pass\u00f2 otto giorni continuativi nel laboratorio sottomarino Aquarius. Nel 2016 prese parte a una seconda missione analoga, ESA CAVES, trascorrendo una settimana in una grotta della Sardegna con un equipaggio di astronauti internazionali. Tra aprile e ottobre 2016 fu Capo degli astronauti JAXA.\nSTS-124.\nNel marzo 2007 venne assegnato alla missione Shuttle STS-124, la seconda delle tre missioni finalizzate all\u2019assemblaggio del Japanese Experiment Module (JEM) \"Kibo\". Part\u00ec verso la Stazione Spaziale Internazionale il 31 maggio 2008 a bordo dello Shuttle Discovery dal Kennedy Space Center, arrivando alla ISS due giorni dopo. Hoshide si occup\u00f2 di installare il Pressurized Module (PM), l\u2019elemento pi\u00f9 importante del laboratorio giapponese, e il JEM Remote Manipulator System (JEMRMS), manovrando il braccio robotico Canadarm2 della ISS. Si occup\u00f2 inoltre di spostare Experiment Logistics Module-Pressurized Section (ELM-PS) da Harmony al Pressurized Module. Torn\u00f2 sulla Terra dopo 13 giorni di missione.\nSojuz TMA-05M (Expedition 32/33).\nNel novembre 2009 venne assegnato come ingegnere di volo per la Expedition 32/33. Torn\u00f2 sulla Stazione Spaziale Internazionale il 15 luglio 2012 con la Sojuz TMA-05M per prendere parte alla sua prima missione di lunga durata. Durante la missione si occup\u00f2 di svolgere esperimenti scientifici, effettuare manutenzione alla ISS e manovrare il braccio robotico Canadarm2 per catturare dei veicoli cargo. Nel luglio 2012 assistette l\u2019astronauta Acaba per la cattura dell\u2019HTV-3, che poi install\u00f2 personalmente nel boccaporto nadir di Harmony mentre ad ottobre cattur\u00f2 il veicolo cargo Dragon della prima missione operativa (CRS-1). Effettu\u00f2 inoltre tre attivit\u00e0 extraveicolari con l\u2019astronauta Williams durante le quali sostitu\u00ec delle componenti difettose all\u2019esterno della ISS. Torn\u00f2 nella Terra dopo 126 giorni di missione, atterrando nel Kazakistan.\nSpaceX Crew-2 (Expedition 65).\nNel 2018 venne assegnato alla prima missione operativa con equipaggio di Boeing (a bordo della CST-100 Starliner), prevista inizialmente per maggio 2020, durante la quale avrebbe assunto il comando della ISS per la Expedition 65, ma per i ritardi nella certificazione del veicolo Boeing, nel luglio 2020 venne assegnato alla missione SpaceX Crew-2 con il lancio previsto per il 22 aprile 2021. Dopo il rinvio di un giorno per meteo avverso, il lancio ebbe luogo il 23 aprile."}
{"id": "1840235", "revid": "930062", "url": "https://it.wikipedia.org/wiki?curid=1840235", "title": "Gregory Chamitoff", "text": "Nato a Montr\u00e9al, in Qu\u00e9bec da una famiglia di origine russa, dopo le scuole superiori ha conseguito un bachelor in ingegneria elettrica alla California Polytechnic State University nel 1984, successivamente un master in ingegneria aeronautica nel 1985, un dottorato di ricerca in aeronautica e astronautica al Massachusetts Institute of Technology nel 1992 e un master in geologia planetaria alla University of Houston-Clear Lake nel 2002.\nCarriera.\nMentre studiava al MIT, Chamitoff ha lavorato a diversi progetti NASA, tra cui analisi di stabilit\u00e0 per la messa in orbita del telescopio Spaziale Hubble, il progetto di alcuni miglioramenti nei controlli di volo del pilota automatico dello Space Shuttle e lo studio di un sistema di controllo d'assetto per la Stazione Spaziale Freedom. Dal 1993 al 1995 ha guidato un gruppo di ricerca nella University of Sydney dedicato allo sviluppo di velivoli autonomi e ha tenuto corsi in dinamica del volo e controllo.\nCarriera alla NASA.\nNel 1995 Chamitoff ha iniziato a lavorare nel \"Motion Control Systems Group\" del \"Mission Operation Directorate\" al Johnson Space Center, dove ha sviluppato software per il monitoraggio, la previsione, l'analisi e l'ottimizzazione delle manovre nei sistemi di controllo d'assetto dei veicoli spaziali.\nNel 1998 \u00e8 stato selezionato dalla NASA per l'addestramento, che ha iniziato ad agosto dello stesso anno, qualificandosi come specialista di missione nel 2000. Da allora Chamitoff ha lavorato nel ramo \"Space Station Robotics\", ha assistito la Expedition 9 in qualit\u00e0 di CAPCOM e ha assistito la Expedition 6, contribuendo allo sviluppo delle procedure di bordo della Stazione Spaziale.\nNel luglio 2002 ha partecipato all'esperimento NEEMO, che si \u00e8 tenuto nel laboratorio Aquarius sottomarino della NASA.\nHa partecipato come specialista di missione nelle missioni STS-124 e STS-126. Nella missione STS-124 ha dato il cambio a Garrett Reisman come membro della Expedition 17 ed \u00e8 rientrato a Terra con la missione STS-126, essendo stato sostituito da Sandra Magnus come membro della Expedition 18.\nNel 2011 ha fatto parte dell'equipaggio della missione STS-134."}
{"id": "1840240", "revid": "2176804", "url": "https://it.wikipedia.org/wiki?curid=1840240", "title": "Torre del Parco", "text": "Torre del Parco (\"Turris Prati Magni\"), situata nel cuore di Lecce, rappresenta uno dei monumenti simbolo della citt\u00e0 del periodo medioevale e rinascimentale.\nStoria e descrizione.\nSecondo la tradizione il complesso monumentale della Torre del Parco sarebbe stato edificato nel 1419 ad opera di Giovanni Antonio Orsini Del Balzo, non ancora principe di Taranto, figlio del principe Raimondello e della regina-contessa Maria d'Enghien. In realt\u00e0 non vi \u00e8 nessun documento che comprovi la fondazione della Torre nel 1419. La Torre, alta pi\u00f9 di 23 metri e costruita su tre livelli, coperti a volte, \u00e8 circondata da un fossato nel quale erano allevati gli orsi, simbolo araldico della famiglia Orsini del Balzo. Il Torrione \u00e8 uno dei pi\u00f9 importanti esempi di architettura fortificata della prima met\u00e0 del Quattrocento salentino. Un capolavoro di architettura militare prima dell'avvento delle nuove strutture ossidionali, in seguito all'uso delle armi da fuco, pignatte incendiarie, cannoni etc.\nIl parco intorno alla Torre aveva un'estensione di oltre 40 ettari ed era ripartito in una zona pubblica e in una privata: il \u201cParco di Dentro\u201d, cittadella recintata comprendente la Torre e le \u201cStanze del Principe\u201d, e il \u201cParco di Fuori\u201d che si estendeva sino alle mura urbane e che era luogo di fiere, mercati e pubblico passeggio.\nNel 1434, un'ala del complesso monumentale divenne sede del \"Concistorium Principis\", tribunale medievale presieduto da Giovanni Antonio Orsini Del Balzo. La struttura, inoltre, fu sede della zecca dove venivano coniati i cosiddetti \u201cmali carlini\u201d, monete d'oro e d'argento.\nNegli anni 1458-1461 la Torre divenne carcere per alcuni prigionieri che incisero le loro \u201clamentazioni\u201d (tuttora visibili) negli strombi delle saettiere nel piano inferiore della fortezza. Dopo la morte di Giovanni Antonio il complesso divenne dimora dei vari governatori che si alternarono a Lecce: da Ferrante Loffredo a Ferrante Caracciolo.\nNel 1992 la Torre del Parco fu venduta dai Conti Romano ad una societ\u00e0 privata, che ha operato un restauro sostanzioso della struttura e ne ha fatto luogo di ricevimenti, eventi e cerimonie."}
{"id": "1840241", "revid": "1543377", "url": "https://it.wikipedia.org/wiki?curid=1840241", "title": "Amikeca Reto", "text": "La Amikeca Reto (\"rete di amicizie\", in lingua esperanto) \u00e8 un movimento nato nel 1987 in seno alla Sennacieca Asocio Tutmonda, ed \u00e8 affiliato al Pasporta Servo. Si differenzia da questo in quanto pone l'accento sulla collaborazione, e l'amicizia appunto, nonch\u00e9 all'alloggiamento gratuito fra membri. Cio\u00e8 mentre il Pasporta Servo \u00e8 nato in primo luogo per la promozione dell'Esperanto, la Amikeca Reto, secondo quanto scritto nel proprio sito, \u00e8 prima di tutto uno strumento per l'ospitalit\u00e0."}
{"id": "1840245", "revid": "12760", "url": "https://it.wikipedia.org/wiki?curid=1840245", "title": "Casa editrice Minimum fax", "text": ""}
{"id": "1840247", "revid": "24281", "url": "https://it.wikipedia.org/wiki?curid=1840247", "title": "No It Isn't", "text": ""}
{"id": "1840249", "revid": "1305772", "url": "https://it.wikipedia.org/wiki?curid=1840249", "title": "Ernesto Aloia", "text": "Biografia e opere.\nLaureato in lettere, vive a Torino. Il suo primo racconto, dal titolo \"Nel cortile in un angolo d'ombra\", \u00e8 stato pubblicato nel 1995 su \"Maltese Narrazioni\".\nPer minimum fax ha pubblicato nel 2003 \"Chi si ricorda di Peter Szoke?\", una raccolta di cinque racconti (\"Le notti cieche\", \"Pavel\", \"Concentrazione\", \"Non aspettatevi troppo dalla fine del mondo\", \"Giorni di un uomo sottile\" ).\nNel 2006, sempre per minimum fax, pubblica \"Sacra fame dell'oro\" (il titolo \u00e8 tratto dalla \"Divina Commedia\" di Dante Alighieri, dal canto XXII del Purgatorio, v. 40), una raccolta di altri quattro racconti (\"La situazione\", \"Missilistica per dilettanti\", \"Punto di domanda\", \"Locuste\" ), vincitrice della XX edizione del premio letterario \"Mont\u00e0 d'Alba - C. Cocito\" . Il racconto \"La situazione\" \u00e8 stato pubblicato in precedenza nella raccolta \"La qualit\u00e0 dell'aria. Storie di questo tempo\" (2004), a cura di Nicola Lagioia e Christian Raimo.\nNel 2007 esce il suo primo romanzo, \"I compagni del fuoco\" (Rizzoli).\nNel 2011 esce il suo secondo romanzo, \"Paesaggio con incendio\" (minimum fax).\nNel 2018 esce il suo terzo romanzo, La Vita Riflessa (Bompiani).\nAltri suoi scritti sono in Piersandro Pallavicini, \"Riviste anni '90: l'altro spazio della nuova narrativa\", (Fernandel) (1999) e in AA.VV., \"Castel del Rio 1944: tra la Linea Gotica e Monte Battaglia\", (La mandragora) (2003).\n\u00c8 stato redattore nella rivista letteraria \"Maltese Narrazioni\", uscita dal 1989 al 2007, su cui ha anche pubblicato diversi racconti."}
{"id": "1840253", "revid": "16981249", "url": "https://it.wikipedia.org/wiki?curid=1840253", "title": "Programo Pasporto", "text": ""}
{"id": "1840256", "revid": "599013", "url": "https://it.wikipedia.org/wiki?curid=1840256", "title": "Jobey Thomas", "text": "Nella Lega Basket Serie A ha vestito la maglia di Montegranaro, dell'Olimpia Milano, di Varese e di Treviso.\nCarriera.\nNella stagione 2006-07 con la Sutor Montegranaro ha realizzato 11,7 punti per partita con il 44,7% da tre punti contribuendo alla salvezza della squadra guidata da Stefano Pillastrini.\nStagione 2007-08 sempre in maglia Montegranaro realizza 16 punti a partita con il 45,6% dall'arco dei tre punti giocando un ruolo importante nella conquista del 4\u00ba posto della squadra guidata da coach Alessandro Finelli. Ai play-off la Sutor Montegranaro verr\u00e0 sconfitta nei quarti di finale per 3-2 dall'Olimpia Milano.\nDopo la buona annata disputata nelle Marche viene ingaggiato da Milano dove viaggia a 10,9 punti per incontro con il 39,6% da tre punti. L'annata trascorsa sotto la guida di Piero Bucchi non \u00e8 stata entusiasmante cos\u00ec che si trasferisce a Varese dove ritrova Stefano Pillastrini.\nNella stagione 2009-10 in maglia Varese realizza 12,1 punti per incontro tirando con il 41,7% dalla linea dei tre punti concorrendo alla salvezza della sua squadra. La stagione successiva disputa 14 gare chiudendo con 13.1 punti di media per partita.\nNella stagione 2011-12 gioca con la Benetton Treviso allenata da Aleksandar \u0110or\u0111evi\u0107.\nIl 7 agosto 2012 si trasferisce in Legadue firmando per la neopromossa AcegasAps Trieste. Dopo che l'AcegasAps Trieste lo lascia libero per motivazioni economiche; il 5 febbraio 2013 firma con il Basket Barcellona sempre in Legadue.\nStatistiche nel Campionato Italiano.\n\"Dati aggiornati al 30 giugno 2013\"\n!colspan=\"3\"|Totale Basket Club Ferrara|| 72 || 71 || || || || || || || || || 1381\n!colspan=\"3\"|Totale Societ\u00e0 Sportiva Sutor|| 73 || 72 || || || || || || || || || 1004\n!colspan=\"3\"|Totale Pallacanestro Varese|| 42 || 42 || || || || || || || || || 522"}
{"id": "1840261", "revid": "1305772", "url": "https://it.wikipedia.org/wiki?curid=1840261", "title": "Le avventure di Huckleberry Finn (disambigua)", "text": ""}
{"id": "1840263", "revid": "125714458", "url": "https://it.wikipedia.org/wiki?curid=1840263", "title": "Guilherme Fontes", "text": "Biografia.\nHa studiato presso il Teatro Tablado dove ha avuto come insegnanti Louise Damiano e Carlos Cardoso. Le sue prime partecipazioni televisive sono state nelle novelas \"Ti Ti Ti\" (1985) e \"Giungla di cemento\" (1986) nel canale televisivo TV Globo. Nello stesso anno ha debuttato nel cinema, con il film \"Il colore del Destino\". Nel 1987 ha interpretato da protagonista il film \"Un treno per le Stelle\", che \u00e8 stato candidato all'Oscar come miglior pellicola straniera, e l'anno successivo \"Ded\u00e9 Mamata\".\nVicende giudiziarie.\nFontes ha prodotto il lungometraggio \"Chat\u00f4, il re del Brasile\", il .\nIl film \u00e8 stato oggetto di indagine per sospetto di appropriazione indebita e per questo \u00e8 stato bloccato dal maggio del 1999. L'opera era un adattamento del libro di Fernando Morais, che racconta la storia dell'imprenditore Assis Chateaubriand.\nNel 2007, Guilherme Fontes \u00e8 stato accusato di evasione fiscale; condannato nel 2010, \u00e8 stato destinato a prestare servizi socialmente utili per tre anni, evitando dunque il carcere, come invece inizialmente l'accusa aveva chiesto."}
{"id": "1840265", "revid": "1873140", "url": "https://it.wikipedia.org/wiki?curid=1840265", "title": "Festival di Cannes 2002", "text": "La 55\u00aa edizione del Festival di Cannes si \u00e8 svolta a Cannes dal 15 al 26 maggio 2002.\nLa giuria presieduta dal regista statunitense David Lynch ha assegnato la Palma d'oro per il miglior film a \"Il pianista\" di Roman Pola\u0144ski."}
{"id": "1840266", "revid": "52076", "url": "https://it.wikipedia.org/wiki?curid=1840266", "title": "Qis", "text": ""}
{"id": "1840270", "revid": "101768", "url": "https://it.wikipedia.org/wiki?curid=1840270", "title": "Arpa (fiume)", "text": "Il fiume Arpa (in armeno: \u0531\u0580\u0583\u0561) nasce nella provincia di Vayots Dzor in Armenia e scorre in direzione sud-ovest attraversando l'enclave azera del Nax\u00e7\u0131van per poi gettarsi nel Aras al confine con l'Iran. Ha una lunghezza di 128\u00a0km.\nNel 1963 cominciarono i lavori di costruzione di un tunnel con lo scopo di convogliare parte delle acque del fiume nel lago Sevan il cui livello a causa del prelievo per scopi idroelettrici e di irrigazione intensiva dal 1933 subiva un inarrestabile declino. I lavori vennero completati nel 1981 e consentirono l'afflusso di 250 milioni di metri cubi annui di acqua nel lago. Tuttavia la condotta, della lunghezza di oltre 48\u00a0km, sub\u00ec ripetuti rallentamenti e blocchi di esercizio per manutenzione fino alla totale inutilizzabilit\u00e0.\nNel 2010 sono partiti nuovi lavori di ristrutturazione che dovrebbero essere conclusi nel 2017 e garantire nuovamente il convogliamento parziale delle acque del fiume Arpa."}
{"id": "1840275", "revid": "640389", "url": "https://it.wikipedia.org/wiki?curid=1840275", "title": "Luigi Giannone", "text": "Biografia.\nNacque ad Acri il 22 luglio del 1772 da Sabato e Mariantonia Mele. Fece i primi studi insieme ai fratelli Biagio e Francesco, governatore baronale, prima in San Demetrio Corone, poi in Grottole, Bisignano, Altomonte, e Casalbalore. Nello studio si innamor\u00f2 di Diritto Romano e Diritto Canonico e Diritto feudale.\nStudi\u00f2 a Napoli dove perfezion\u00f2 la conoscenza della lingua italiana, e latina. Si applic\u00f2 anche nell'apprendere il francese e la musica. Divenne un bravo esecutore di chitarra e clarino.\nFu studente di Mario Pagano il quale gli consigli\u00f2 di leggersi l'enciclopedia francese dicendogli:\nLa lettura di quei testi fu per lui, un giovane di soli 24 anni fondamentale per il suo avvenire. Appena compiuto i 24 anni fu nominato governatore Baronale di Calopezzati, ed in seguito di Bocchigliero. Divenne in seguito anche sindaco della sua citt\u00e0 natale nel 1805 e Giudice di Pace nel 1809. Quando i Borboni fecero ritorno a Napoli,venne nominato giudice regio, carica che copr\u00ec fino al 1820. In seguito Rossano lo scelse come suo consigliere distrettuale; in pi\u00f9 divenne consigliere per ben quattro volte di Cosenza ed appresso presidente del consiglio provinciale.\nLa sua vita ebbe una svolta dopo che nel 1799, i Borboni dopo aver spogliato le chiese di ori e argenti ed i vari proprietari per finanziare la guerra contro la Francia ove furono vinti e costretti a fuggire in Sicilia.\nI francesi entrarono a Napoli dove instaurarono un governo provvisorio, del quale faceva parte anche Mario Pagano che decise di chiamare a s\u00e9 il valido e insigne allievo Luigi Giannone, che non esit\u00f2 a seguire il suo vecchio maestro.\nLo invit\u00f2 a realizzare il nuovo governo, e il discepolo accett\u00f2. Sulle rive del Sebeto, era atteso da alcuni rivoluzionari, che per incarico di Pagano gli consegnarono delle \"Carte di democratizzazione\". Erano queste dei fogli stampati, che in uno stile accessibile alle grandi masse rendevano popolari le idee della repubblica Partenopea.\nPieno di idee liberali ritorn\u00f2 in Calabria, dove apr\u00ec nei vari centri nella provincia cosentina Logge massoniche, ove in breve, come scrive Vincenzo Padula nel suo \"Elogio di Luigi Giannone\", tutti gli uomini pi\u00f9 segnalati per il sangue, per seguito, per censo, convenirono.\nCos\u00ec le nuove idee illuministe si propagavano in mezzo al popolo; ed egli sicuro del loro immancabile trionfo, un giorno piant\u00f2 nella piazza principale di Acri l'Albero della Libert\u00e0 tra la gloria \u00e8 l'entusiasmo di tutti.\nBen presto per\u00f2 la repubblica Partenopea fu sconfitta, e la scure dei boia fecero cadere le teste dei suoi pi\u00f9 influenti cittadini. Tra questi anche Mario Pagano, Domenico Cirillo, ed Eleonora Pimentel Fonseca.\nLuigi e Biagio Giannone furono catturati e condotti prima nel castello di Corigliano Calabro, ed in seguito spostati nel carcere di Cosenza, nel quale rimasero fino alla vittoria di Napoleone, che rovesci\u00f2 il trono di Napoli e diede la libert\u00e0 ai condannati politici, che languivano nelle prigioni.\nIl 15 agosto del 1806, quando come sindaco di Acri stava trattando a Napoli con il principe Sanseverino la riduzione del canone di affitto del territorio di Petramorella venne a sapere dell'eccidio, abbattutosi su Acri ad opera delle bande del Jaccapitta, lasci\u00f2 tutto ed and\u00f2 alla ricerca di aiuto per la sua citt\u00e0. Trovatolo nel generale Lamarque, si mise in cammino a marce forzate insieme ad un buon contingente di armati, entr\u00f2 a Cosenza il 28 agosto 1806 e il 30 agosto ad Acri. I briganti furono presi dagli uomini del generale Lamarque e del generale Verdier. Dopo la presa del Jaccapitta e dei suoi uomini e la loro esecuzione, scrisse Padula:\nNel 1813, apr\u00ec nella sua residenza una piccola \"accademia\",detta la \"Scuola di Insegnamento morale\" convinto che l'ignoranza e la superstizione del popolo si combattono con un'adeguata istruzione. \"L'accademia\" per\u00f2 dur\u00f2 poco perch\u00e9 i Borboni, che ritornarono al potere nel 1815, la chiusero. Fu questo per il Giannone un durissimo colpo, che ne 1829 lo indusse a rinunciare alla carica di Giudice regio e si iscrisse alla Carboneria.\nPer sua iniziativa ad Acri sorsero due Logge Massoniche, una nel convento di san Domenico,e l'altra nel convento di San Francesco da Paola, rimasti abbandonati dopo l'eccidio perpetuato del 1806. Fu Gran Maestro della Loggia di San Francesco. Utilizz\u00f2 le logge per potere istruire i cittadini, inoltre us\u00f2 come aula di insegnamento la cappella rurale di La Mucone. Riusc\u00ec a conciliare la sua posizione di Gran Maestro della Loggia con la sua forte fede cattolica.\nMor\u00ec ad Acri a 95 anni il 1\u00ba settembre del 1867. Vincenzo Padula comment\u00f2 gli ultimi attimi della sua vita cos\u00ec:"}
{"id": "1840276", "revid": "28592", "url": "https://it.wikipedia.org/wiki?curid=1840276", "title": "Iracheni", "text": ""}
{"id": "1840284", "revid": "254401", "url": "https://it.wikipedia.org/wiki?curid=1840284", "title": "Abbazia di Cassinelle", "text": "I ruderi del piccolo complesso abbaziale di Cassinelle (nome che deriva dal ligure \u201ccascin\u00e9lle\u201d, cio\u00e8 piccoli cascinali), si trovano nel comune di Genova, nell'entroterra del quartiere di Sestri Ponente, a 378 m slm, su un pianoro nell'alta valle del torrente omonimo (che unendosi poco pi\u00f9 a valle con il rio Bianchetta, forma il torrente Chiaravagna, che attraversa Sestri Ponente).\nDescrizione.\nL'abbazia, costituita dalla piccola chiesa di Santa Maria e da alcuni edifici un tempo adibiti ad abitazioni, stalle e fienili, era un antico \"hospitale\" con stazione di posta sulla strada che da Sestri Ponente, passando per il valico di Lencisa, portava alle Capanne di Marcarolo (antico luogo di scambi commerciali tra mercanti liguri e piemontesi) e da qui alla pianura piemontese, intorno ad Alessandria.\nLa chiesa, il cui tetto \u00e8 oggi crollato, a navata unica, aveva l'ingresso rivolto a nord. A sinistra dell'ingresso si trova una tomba ad arcosolio, in marmo e ardesia, della nobile famiglia genovese dei Grimaldi, risalente al 1332, come risultava da un'epigrafe oggi scomparsa, ma riportata nel Giornale degli Studiosi del 18 marzo 1871. Al di sotto della chiesa si trova un locale con 32 loculi, preceduto da un altro locale dove era un piccolo altare.\nAntistante la chiesa si apre un'ampia zona pianeggiante, sul quale si affacciano altri fabbricati a destinazione abitativa e una torretta di avvistamento. Quest'ultima ha piccole finestre rettangolari su tutti i lati e una merlatura a coronamento della copertura. La torretta per la sua posizione consentiva il completo controllo della strada che saliva all'abbazia.\nStoria.\nSembra che il luogo fosse una stazione di posta gi\u00e0 in epoca romana, ma il pi\u00f9 antico documento riguardante la comunit\u00e0 religiosa dell'area di cui si ha notizia risale probabilmente al 1189, quando in un atto notarile compare il nome di \"Raimondo, priore di Cassinelle\", che aveva intercesso per ottenere dall'arcivescovo Bonifacio il permesso di costruire un edificio religioso. In successivi atti notarili del 1267 e del 1276, inoltre, si fa riferimento a pigioni e lasciti devoluti ai frati eremiti di Monte Timone, il rilievo su cui sorge l'abbazia. Nel 1272 era in possesso dei \"frati de Timono\", mentre nel 1299 era passata ai \"fratelli di S. Maria di Cassinellis\".\nAll'inizio del XIV secolo gli stessi frati eremiti donarono il sito ai canonici regolari di Santa Croce di Mortara, i quali nel 1308 ampliarono il romitorio fondandovi la chiesa di \"Santa Maria del Piano (ossia delle Cassinelle)\", come riportato in un'epigrafe che si trovava sul muro della chiesa, oggi scomparsa, ma ancora presente nel 1871:\nLa chiesa fu completata dopo un anno di lavori; nel XIV secolo nella cripta sottostante furono sepolti alcuni membri della famiglia Grimaldi.\nNel frattempo, la congregazione mortariense era in graduale decadenza in tutto il territorio, tanto che il Papa Nicol\u00f2 V la soppresse sul finire della prima met\u00e0 del 1400. Cos\u00ec, dopo alcuni anni di sostanziale autonomia dell'abbazia, i benedettini dell'abbazia di San Nicol\u00f2 del Boschetto ne richiesero e ottennero l'unione nel 1451, sancendo la fine dell'autonomia amministrativa del monastero e il passaggio dai mortariensi ai benedettini. In seguito il complesso pass\u00f2 al clero secolare e, fra il 1519 e il 1771, divenne commenda dei Fieschi e sub\u00ec anche danni durante l'occupazione austriaca del 1746-1747 (guerra di successione austriaca), perdendo la sua funzione di ospitale e stazione di posta, trasferita nella vicina localit\u00e0 di San Pietro ai Prati, in posizione pi\u00f9 protetta dai venti, nella valle del rio Bianchetta.\nIn seguito alla soppressione degli enti ecclesiastici, nel 1861 il complesso pass\u00f2 al demanio e fu venduto in asta pubblica a privati (famiglia Conte, operante nel settore delle cave), che integrarono nell'edificio di culto le funzioni di cappella funeraria di famiglia restaurando le strutture. Utilizzato come abitazione rurale, il complesso fu poi abbandonato nel corso del XX secolo, ma intorno agli anni settanta era ancora in discrete condizioni di conservazione, come testimoniano le fotografie, scattate nel 1973.\nGli immobili tornarono al demanio dello stato nel 1975 per la rinuncia degli eredi alla morte dell'ultimo discendente della famiglia Conte.\nNegli anni ottanta sub\u00ec gravi danni per azioni vandaliche e and\u00f2 incontro a un grave degrado, con il crollo del tetto della chiesa, della quale restano solo i muri perimetrali e la cripta, posta al piano inferiore che, pur integra nelle strutture murarie, si presenta con le lapidi divelte e spezzate e gli altari distrutti (le salme che vi erano inumate furono trasferite altrove dopo i primi atti vandalici). Le fotografie, scattate a giugno 2008, testimoniano lo stato di degrado del complesso. Un recupero anche parziale del sito, ridotto oggi a pochi ruderi nascosti dalla vegetazione, non \u00e8 mai stato programmato.\nCome arrivare.\nIl sito pu\u00f2 essere raggiunto da Borzoli: partendo dalla stazione ferroviaria si raggiunge la chiesa di S. Stefano, imboccando subito via Rivassa, che presto diventa sterrata e poi sentiero. Superato il fosso Battestu, su una passerella metallica si raggiungono alcune case da dove seguendo il segnavia FIE si percorre via San Rocco di Borzoli e poi via Cassinelle, passando accanto all'ex cappella di San Rocco (oggi abitazione privata) e si arriva in poco pi\u00f9 di un chilometro ai ruderi dell'abbazia. In alternativa via S. Rocco di Borzoli pu\u00f2 essere raggiunta da Sestri Ponente percorrendo via del Priano. Lo stato di manutenzione del percorso, soprattutto nel tratto finale, \u00e8 carente.\nI ruderi dell'abbazia possono essere raggiunti anche dalla strada militare di Borzoli, che conduce alla discarica di Scarpino, attraverso un sentiero in discesa (non adeguatamente segnalato) che inizia dalla sella fra i monti Rocca dei Corvi Sud e Teiolo, nei pressi della cappelletta del Teiolo."}
{"id": "1840289", "revid": "481666", "url": "https://it.wikipedia.org/wiki?curid=1840289", "title": "Rio Rita", "text": ""}
{"id": "1840295", "revid": "1776051", "url": "https://it.wikipedia.org/wiki?curid=1840295", "title": "Leptoptilos", "text": "I marab\u00f9 (Leptoptilos) sono un Genere di grandi Ciconidi, diffusi in Africa e nel Sud-est asiatico.\nEtimologia.\nIl nome marab\u00f9 deriva dal francese \"marabout\", asceta in meditazione, che a sua volta \u00e8 dall'arabo \"mur\u0101bit\", guardia di frontiera, perch\u00e9 \u00e8 proprio ci\u00f2 che ricordano l'aspetto e il portamento dell'uccello.\nSpecie.\nIl genere \"Leptoptilos\" comprende 3 specie viventi di Marab\u00f9 e 6 specie oggi estinte.\nLe 3 specie viventi sono:\nLe specie fossili sono:"}
{"id": "1840297", "revid": "1457847", "url": "https://it.wikipedia.org/wiki?curid=1840297", "title": "Olimpiadi degli scacchi del 1928", "text": "Le Olimpiadi degli scacchi del 1928 si tennero dal 21 luglio al 6 agosto a L'Aia in concomitanza con i giochi della IX Olimpiade. Fu la seconda edizione ufficiale organizzata dalla FIDE e comprese una sezione \"open\", oltre a numerosi eventi destinati a promuovere gli scacchi tra i quali il Campionato del mondo per dilettanti che si concluse con la vittoria di Max Euwe.\nIl torneo vide la partecipazione di 17 squadre nazionali, tutte europee ad eccezione dell'Argentina e degli Stati Uniti, per un totale di 86 giocatori. Le partite si svolsero con limite di tempo di 60 minuti per le prime 20 mosse.\nIl torneo, giocato con un girone all'italiana su quattro scacchiere, vide la vittoria della squadra ungherese come nella edizione precedente, mentre il premio come miglior giocatore and\u00f2 allo statunitense Isaac Kashdan.\nRisultati individuali.\nNon venne applicata nessuna distinzione di ordine di scacchiera e vennero assegnati premi solo ai sei migliori giocatori.\nCampionato mondiale di scacchi per dilettanti.\nIn concomitanza con le olimpiadi si svolse anche il secondo campionato di scacchi per dilettanti. I risultati furono i seguenti:"}
{"id": "1840303", "revid": "287204", "url": "https://it.wikipedia.org/wiki?curid=1840303", "title": "Carlo Pavese", "text": "Biografia.\nDopo il diploma in musica corale presso il Conservatorio \"G. Verdi\" di Torino ha conseguito la borsa di studio dell'Associazione \"De Sono\" grazie alla quale si \u00e8 recato in Svezia per studiare con Gary Graden del quale diventer\u00e0 assistente presso il \"St. Jacobs Kammark\u00f6r\". Successivamente ha seguito corsi e masterclasses con Eric Ericson, T\u00f5nu Kaljuste, Frieder Bernius, Ragnar Rasmussen. \nHa fondato l\"Ensemble vocale siryn\" di Stoccolma e nell'anno 2000 il Torino Vocalensemble coro di cui \u00e8 stato direttore artistico sino al 2012. Nel 2001 ha conseguito il secondo premio al Concorso Internazionale di Budapest per Giovani Direttori di Coro.\nDirige dalla sua fondazione, nel 2003, il Coro G di Torino, composto da giovani tra i 18 e 28 anni. Nel 2005 \u00e8 diventato direttore artistico dell'associazione Piccoli Cantori di Torino, dove dirige l'omonimo coro di voci bianche, i Giovani Cantori di Torino e la scuola di musica e organizza la rassegna internazionale \"Voci in movimento\" a Torino. Dal 2017 al 2019 \u00e8 stato direttore del Coro Giovanile Italiano, assieme a Luigi Marzola.\nSvolge un'intensa attivit\u00e0 di direttore e di docente di direzione, interpretazione e improvvisazione corale in Italia e in Europa. Sue composizioni, per la maggior parte rivolte alla musica vocale e corale, sono state registrate dalla Radio Bavarese e Radio slovena. Svolge inoltre attivit\u00e0 di arrangiatore e orchestratore. \u00c8 stato Artistic Manager del Festival Europa Cantat Torino 2012. \u00c8 presidente della European Choral Association - Europa Cantat per il triennio 2018-2021, dopo due mandati come vicepresidente dal 2012 al 2018."}
{"id": "1840304", "revid": "287204", "url": "https://it.wikipedia.org/wiki?curid=1840304", "title": "Pensiero magico", "text": "Il pensiero magico costituisce un tipo di processo mentale in cui le associazioni tra un soggetto e un oggetto non rispondono ad una relazione di causa-effetto come nella logica deduttiva, ma risultano collegati tra loro per somiglianza, simpatia, oppure contiguit\u00e0 in quanto parti di un tutto.\nIl pensiero magico nell'et\u00e0 moderna.\nIl tentativo di spiegare o giustificare non tanto la magia in s\u00e9, ma la convinzione di poter influenzare magicamente la realt\u00e0 secondo i pensieri e i desideri personali, tipica dell'antichit\u00e0, ha dato luogo a partire dal diciannovesimo secolo a diverse teorie in campo etnologico, antropologico e psicologico.\nMagia per simpatia.\nStudiosi come James George Frazer e Bronis\u0142aw Malinowski furono tra i primi a studiare le dinamiche e le implicazioni del pensiero magico soprattutto in quelle societ\u00e0 in cui le credenze nel soprannaturale si strutturavano profondamente nel tessuto sociale. Secondo l'opera di Frazer (1854\u20131941), \"Il ramo d'oro\", alla magia vengono attribuite relazioni causali di tipo meccanico proprie anche della scienza, ma a differenza di quest'ultima il \"magico\" si baserebbe su un'errata individuazione delle cause, attribuendo alla realt\u00e0 oggettiva dei legami associativi che apparterrebbero esclusivamente alla mente umana, ovvero:\nMagia per associazione.\nMolto vicino alle teorie di Frazer \u00e8 l'antropologo Edward Burnett Tylor (1832\u20131917), che fa del \u00abpensiero associativo\u00bb la caratteristica principale di quello magico e pre-razionale ancora osservato nelle culture tribali. Egli portava come esempio la testimonianza di E.E. Evans Pritchard (1902\u20131973) circa la trib\u00f9 africana degli Azande, che sono soliti strofinare denti di coccodrillo sui banani per renderli fertili: questo perch\u00e9 il dente del coccodrillo \u00e8 curvo come le banane, e tende a ricrescere una volta caduto dalla bocca del rettile. Sulla base di questa somiglianza gli Azande intendevano trasferire tale capacit\u00e0 rigenerativa alle banane, tramite lo strofinamento del dente sulla pianta.\nMagismo come partecipazione.\nSecondo Lucien L\u00e9vy-Bruhl (1857\u20131939) la magia sarebbe una forma di pensiero primitivo e pre-logico, basata sulla \u00ablegge di partecipazione\u00bb, che differisce dalla mentalit\u00e0 moderna dell'uomo occidentale, le cui rappresentazioni sono invece dominate dal principio dell'identit\u00e0 personale, rigorosamente distinta dalle altre individualit\u00e0 e dal mondo fisico. Il pensiero magico dei primitivi, al contrario, sarebbe caratterizzato da una costante partecipazione collettiva con l'universo, stabilendo legami di affinit\u00e0 tra i fenomeni, o di equivalenza tra un simbolo e l'oggetto a cui si riferisce.\nPi\u00f9 recentemente anche Ernesto De Martino (1908\u20131965) ne \"Il mondo magico\", in cui pone l'accento sui fenomeni spersonalizzanti delle pratiche sciamaniche, sottolinea come tali legami di affinit\u00e0 siano da intendere non quali semplici rimandi simbolici e astratti, ma come una vera e propria uguaglianza, per cui agire ad esempio su una foto raffigurante una persona significa agire sulla persona stessa.\nMagia e scienza.\nBronis\u0142aw Malinowski (1884\u20131942) polemizz\u00f2 tuttavia con la concezione pre-logica di Levi-Bruhl, portando l'esempio degli aborigeni della Melanesia che dispongono di valide conoscenze tecniche e razionali da loro applicate nell'agricoltura, nella pesca, nella costruzione di canoe, e che pure fanno ampio ricorso alla magia, non perch\u00e9 questa sostituisca il lavoro o la scienza, ma per prevenire gli eventi avversi o incontrollabili, per dominare il caso e ristabilire la fiducia psichica in se stessi.\nSecondo la tesi di Malinowski, in definitiva, il magismo e la scienza appartengono a due ambiti ben distinti, sebbene in rapporto tra loro.\nMagia e religione.\nMentre Frazer aveva ritenuto la religione un modo per conciliarsi le potenze superiori che sovrintendono agli eventi del mondo, lasciando intendere che la magia fosse all'opposto un tentativo di sottomettere queste potenze al proprio volere, Marcel Mauss (1872\u20131950) contest\u00f2 questa differenziazione, sostenendo anzi che il rito religioso intende spesso vincolare la divinit\u00e0, e che i riti magici prevedono anche l'intervento di esseri soprannaturali ma in maniera non necessariamente costrittiva.\nMagia e cultura.\nClaude L\u00e9vi-Strauss (1908\u20132009) evidenzi\u00f2 invece gli effetti non solo psichici ma anche somatici del pensiero magico, in grado di incidere sul sistema nervoso simpatico. Egli si ricollega a un racconto di Franz Boas in cui i casi di guarigione operati da uno sciamano di nome Quesalid dimostrano, secondo l'antropologo francese, l'importanza delle credenze culturali sia dello stregone, sia del paziente, sia della collettivit\u00e0 in cui costoro sono inseriti, la quale partecipa all'esperimento magico condividendone il significato e la speranza di riuscita. In tal senso la magia assume per Levi-Strauss la stessa valenza che in medicina viene attribuita all'effetto placebo.\nMagia come manipolazione del \"mana\".\nAll'antropologo inglese Alfred Reginald Radcliffe-Brown si deve la prima disamina seria del concetto di \"manas\", utilizzato per la prima volta dall'etnologo Robert Codrington. Il \"mana\", nel magismo, \u00e8 ritenuto una forza non individualizzata che permea ogni aspetto della realt\u00e0, essendo insita:\nMagia come onnipotenza del pensiero.\nLa natura della magia \u00e8 stata studiata anche dal punto di vista psicologico. Basandosi sulle teorie evoluzioniste del Frazer, studiosi come Wilhelm Wundt, Gerardus van der Leeuw e soprattutto Sigmund Freud accostarono il pensiero magico dell'uomo primitivo a quello del bambino, il quale ritiene che la realt\u00e0 sia influenzabile secondo i suoi pensieri ed i suoi desideri.\nFreud (1856\u20131939) in particolare defin\u00ec la magia come \u00abonnipotenza del pensiero\u00bb: questa caratteristica, che sarebbe comune non solo ai popoli animisti e ai bambini, ma anche ai nevrotici adulti, porterebbe a dare importanza solo a quel che viene intensamente ed emotivamente pensato, indipendentemente da una realt\u00e0 esterna. Successivi studi psicanalitici, etnografici e antropologici ritennero tuttavia superata una concezione per cui i primitivi crederebbero di poter modificare il mondo per lo meno con la sola potenza del pensiero.\nPensiero magico archetipico.\nSecondo Carl Gustav Jung (1875\u20131961), inoltre, la visione del mondo che l'adulto giudica reale, in contrapposizione a quella magica, si basa pur sempre su un'ipotesi che non \u00e8 necessariamente la pi\u00f9 valida in assoluto. Con la sua psicologia analitica pertanto egli intese fornire piuttosto uno strumento o una chiave di interpretazione delle visioni del mondo (\"Weltanschauung\") diverse da quella strettamente razionale.\nJung limit\u00f2 l'importanza conoscitiva del nesso di causa-effetto, rivalutando invece quel tipo di connessione atemporale di eventi, sperimentabile nell'ottica dell'esperienza psicologica dell'anima, da lui denominata \u00absincronicit\u00e0\u00bb. In base a questo principio, due fenomeni accaduti in contemporanea anche a distanza possono risultare legati indirettamente tra loro non perch\u00e9 l'uno influisca materialmente sull'altro, ma in quanto appartenenti a un medesimo archetipo o contenuto significativo.\nTra gli archetipi \"numinosi\" che permeano in profondit\u00e0 l'inconscio collettivo della psiche umana, Jung annovera la figura immaginifica del mago-stregone che ricorre anche nell'epoca contemporanea nelle sembianze dell'uomo di scienza o del tecnico esperto.\nMagismo come pensiero primitivo.\nAncora secondo la psicologia dello sviluppo di Jean Piaget (1896\u20131980), il magismo sarebbe una forma arcaica di pensiero, tipico della fase magico-animistica attraversata dal bambino nella fascia di et\u00e0 dai due ai cinque anni, detta dell'\u00abegocentrismo\u00bb.\nIn seguito si attraverserebbero altre tappe, l'ultima delle quali consiste nell'acquisizione delle capacit\u00e0 cognitive proprie della logica ipotetica-deduttiva.\nIl pensiero magico dunque per Piaget scomparirebbe del tutto nella persona adulta, venendo sostituito da un approccio pi\u00f9 razionale e concreto alla realt\u00e0. Questa concezione ha portato a identificare la logica come la forma di pensiero pi\u00f9 elevata, come se la razionalit\u00e0 ipotetico-deduttiva propria dello scienziato fosse quella pi\u00f9 idonea a definire la natura del pensiero umano.\nPi\u00f9 recentemente sono state tuttavia evidenziate numerose situazioni della vita adulta quotidiana in cui si ricorre spesso alle forme del pensiero cosiddetto magico, o almeno quasi-magico, che non rientrano nei canoni della razionalit\u00e0 logica.\n\u00c8 stato in particolare evidenziato come il pensiero magico, seppure prevalente nell'et\u00e0 infantile, continua a persistere nella psiche adulta assolvendo a tre principali funzioni, ovvero difensiva, propiziatoria e conoscitiva.\nLa compresenza delle due forme di pensiero nell'uomo, magico-intuitivo da un lato e logico-verbale dall'altro, corrisponde peraltro alla differenziazione neuro-fisiologica del cervello nei due emisferi destro e sinistro.\nMagia ed esoterismo.\nIn ambito esoterico, un aspetto rilevante del pensiero magico pu\u00f2 essere ricondotta al motto ermetico \u00abcome in alto cos\u00ec in basso\u00bb, per il quale esiste un collegamento di tipo analogico tra piani verticali della realt\u00e0, che consente di accomunare concetti diversi tra loro, quali pianeti, metalli, colori, animali, parti anatomiche del corpo umano, secondo la loro appartenenza a un medesimo archetipo spirituale. \u00c8 quanto avviene principalmente in astrologia, dove elementi apparentemente avulsi tra loro come ad esempio il leone, l'oro, il cuore, il rosso ecc. rientrano nell'archetipo planetario del Sole.\nPer Julius Evola (1898\u20131974), seguace di un orientamento esoterico di tipo tradizionale, la magia intesa come attitudine superiore, e non come scienza operativa \"sui generis\", diventa una forma di conoscenza iniziatica, che comporta la trasformazione interiore di chi la pratica. La vera magia \u00e8 cio\u00e8 per Evola un modo di tradurre in prassi realizzativa i dettami della filosofia idealistica, per la quale l'Io \u00e8 chiamato a \u00abporre se stesso\u00bb attuando la propria potenza creatrice.\nLa concezione evoliana di questo \u00abidealismo magico\u00bb fu delineata in alcuni saggi, raccolti insieme a quelli di altri esponenti del cosiddetto gruppo di Ur, nell'opera intitolata appunto \"Introduzione alla Magia quale scienza dell'Io\", poi ristampata semplicemente come \"Introduzione alla magia\".\nL'esoterista Rudolf Steiner, fondatore dell'antroposofia, sottolinea invece come la struttura animica dell'uomo primitivo fosse molto diversa da quella attuale, e dunque non ha senso rifarsi allo studio antropologico delle societ\u00e0 arcaiche per comprendere il modo di funzionare del pensiero umano, che a partire dall'et\u00e0 moderna si \u00e8 completamente rinnovato.\nAnticamente infatti si sperimentava la dimensione magica sovrasensibile, in maniera adeguata per l'epoca, attraverso il sentimento e una religiosit\u00e0 ingenua che oggi potrebbe essere riprodotta solo nelle forme anacronistiche della medianit\u00e0 e dello spiritismo a prezzo di un ottenebramento della coscienza."}
{"id": "1840306", "revid": "834", "url": "https://it.wikipedia.org/wiki?curid=1840306", "title": "DX7", "text": ""}
{"id": "1840312", "revid": "751106", "url": "https://it.wikipedia.org/wiki?curid=1840312", "title": "EASSy", "text": "EASSy (Eastern Africa Submarine Cable System) \u00e8 un sistema di connessione di rete a banda larga in fibra ottica, in via di completamento, che collegher\u00e0 diversi paesi dell'Africa orientale e Africa meridionale fra loro e al resto del mondo. La dorsale EASSy correr\u00e0 sul fondo dell'Oceano Indiano, da Mtunzini in Sudafrica fino a Port Sudan in Sudan, con diramazioni verso sei paesi della costa, e ulteriori interconnessioni via terra con altri cinque paesi privi di sbocco sul mare.\nIl progetto \u00e8 partito nel 2003, con il finanziamento della World Bank e della Development Bank of Southern Africa. Il suo sviluppo \u00e8 stato rallentato da diversi fattori, incluse difficolt\u00e0 nel reperire ulteriori finanziamenti e una polemica sorta fra il governo del Kenya e il Sudafrica, accusato di voler controllare unilateralmente il progetto. Anche a causa dei ritardi di completamento (il progetto \u00e8 gi\u00e0 un anno indietro rispetto alle scadenze previste), il Kenya ha nel frattempo intrapreso un altro progetto simile, TEAMS, con una diversa partnership (Etisalat, Emirati Arabi).\nOltre a TEAMS, il principale progetto concorrente di EASSy \u00e8 Seacom, che ha annunciato il completamento dei lavori per il giugno 2010. Questa scadenza \u00e8 estremamente importante per tutti i progetti di creazione di reti a banda larga in Africa, a causa della richiesta di banda prevista per le manifestazioni e i servizi legati ai Mondiali di Calcio del 2010 in Sudafrica."}
{"id": "1840314", "revid": "599013", "url": "https://it.wikipedia.org/wiki?curid=1840314", "title": "Facchinetti", "text": "Facchinetti \u00e8 un cognome italiano che pu\u00f2 riferirsi a:\nFacchinetti pu\u00f2 indicare anche:"}
{"id": "1840315", "revid": "14691", "url": "https://it.wikipedia.org/wiki?curid=1840315", "title": "Eastern Africa Submarine Cable System", "text": ""}
{"id": "1840316", "revid": "599013", "url": "https://it.wikipedia.org/wiki?curid=1840316", "title": "Ihf", "text": ""}
{"id": "1840317", "revid": "114973459", "url": "https://it.wikipedia.org/wiki?curid=1840317", "title": "Avimimus portentosus", "text": "'Avimimus (il cui nome significa \"imitatore di uccelli\") era un genere di dinosauro vissuto nell'attuale Mongolia, nel Cretaceo superiore (fine Campaniano, inizio Maastrichtiano), fra 76,4 e 69,9 milioni di anni fa.\nDescrizione.\nL\"'avimimus\" era un dinosauro di piccole dimensioni, raggiungeva infatti un'altezza di appena 45\u00a0cm ed era lungo 1.5\u00a0m. Il cranio, relativamente piccolo comparato al corpo, ospitava probabilmente un cervello abbastanza grande. A confermare ci\u00f2, sarebbe la dimensione delle ossa che lo circondavano ed erano adibite a proteggerlo. Anche gli occhi erano significativamente grandi in proporzione alla testa.\nSi pensa che nell\"'Avimimus\", similmente all'Oviraptor, le mascelle formassero una sorta di becco da pappagallo privo denti, e l'analisi approfondita dell'olotipo ne confermerebbe l'assenza, nonostante la presenza di una serie di sporgenze simili a denti sul margine premascellare. Tuttavia, nei campioni successivamente scoperti \u00e8 stata rilevata la conservazione di piccoli denti nella premaxilla.\nIl foro occipitale, che permette la connessione del midollo spinale con il cervello, era proporzionalmente grande, mentre il condilo occipitale piccolo, suggerendo una relativa leggerezza del cranio. Il collo era lungo e flessibile e le vertebre molto allungate rispetto ad altri oviraptorosauri. Inoltre, a differenza di altri oviraptoridi e caenagnatidi, le vertebre posteriori erano prive di aperture per sacchi aeriferi portando alla conclusione che questo era un dinosauro primitivo rispetto agli animali di queste due famiglie.\nNegli arti troviamo le maggiori somiglianze con gli uccelli. Quelli superiori erano infatti corti e potevano essere piegati lungo il corpo, con le ossa del polso fuse e dita artigliate. Una cresta sull'ulna, \u00e8 stata interpretata come un punto d'attacco delle penne primarie dal paleontologo russo Sergei Kurzanov che concluse che \"Avimimus\" potesse compiere dei brevi voli. La presenza delle piume \u00e8 ora generalmente accettata, ma molti paleontologi credono che l'animale non fosse in grado di volare e che esse venissero usate come sistema per trattenere il calore giornaliero. Le zampe erano lunghe e snelle, ad indicare che \"avimimus\" era probabilmente un corridore estremamente specializzato, fatto confermato dalla maggiore lunghezza degli stinchi rispetto alle cosce, tratto comune negli animali cursoriali. L'ilio era diretto quasi orizzontalmente dando origine ad anche eccezionalmente ampie. I piedi infine avevano tre dita dotate di artigli stretti e appuntiti. Poco si sa della coda ma il disegno dell'anca suggerisce che fosse abbastanza lunga.\nCirca le sue abitudini alimentari, la dentatura poco sviluppata o assente suggerisce che l'animale avesse una dieta erbivora, onnivora o insettivora.\nScoperta e specie.\nI resti di \"Avimimus\" furono scoperti da paleontologi russi ed ufficialmente descritti da Kurzanov nel 1981 come provenienti dalla Formazione Djadokta. Tuttavia, nella descrizione di un nuovo esemplare nel 2006, Mahito Watabe osserv\u00f2 il probabile errore circa la provenienza dei primi resti, pi\u00f9 realisticamente rinvenuti nella pi\u00f9 recente Formazione di Nemegt. La specie tipo \u00e8 \"A. portentosus\". Dato che nel ritrovamento non c'era traccia della coda, Kurzanov concluse erroneamente che \"Avimimus\" ne fosse privo. Questo venne smentito da rinvenimenti successivi contenenti vertebre caudali. Un secondo esmemplare di \"Avimimus\" quasi completo venne scoperto nel 1996 e descritto nel 2000 da Watabe e dalla sua \u00e9quipe, che identificarono anche un certo numero di impronte di piccoli teropodi nella stessa area d'origine di \"Avimimus\".\nUna serie di ossa isolate che sono stati attribuite ad \"Avimimus\" ma differiscono da A. portentosus possono rappresentare una o pi\u00f9 specie distinte, a cui ci si riferisce come \"Avimimus sp.\".\nNel 2008 un team di paleontologi canadesi, statunitensi e mongoli guidata da Phil Currie ha riportato la scoperta di un deposito geologico contenente una grande quantit\u00e0 di fossili appartenenti ad \"Aviminus sp.\" Il deposito si trova nella formazione di Nemegt, 10,5 metri sotto la \"formazione Barun Goyot\" nel Deserto del Gobi. Il team rifer\u00ec di aver trovato numerose ossa appartenenti ad almeno dieci esemplari e che il deposito avrebbe potuto contenerne altre. Tutti gli esemplari erano degli adulti o dei subadulti, con gli adulti aventi diverse dimensioni. Gli adulti mostravano un maggiore grado di fusione scheletrica nel tarsometatarso e nel tibiotarso e anche molte cicatrici muscolari. Il team sugger\u00ec anche che il ritrovamento di numerosi esemplari insieme era dovuto al fatto che \"Avimimus\" fosse un animale gregario.\nClassificazione.\nDate le sue caratteristiche analoghe a quelle degli uccelli, non riscontrabili in altri tipi di dinosauri, \u00e8 stato ipotizzato che \"Avimimus\" ne fosse un parente molto stretto. Infatti, Kurzanov sosteneva che \"Avimimus\" fosse il diretto antenato degli uccelli moderni, piuttosto che Archaeopteryx, che non vi era cos\u00ec strettamente legato, come era stato precedentemente suggerito. Questa ipotesi non \u00e8 per\u00f2 stata supportata da successive analisi filogenetiche sulla parentela fra dinosauri e uccelli. Attualmente, la maggior parte degli scienziati crede che \"Avimimus\" appartenga effettivamente a un gruppo di dinosauri simili a uccelli pi\u00f9 primitivi rispetto ad \"Archaeopteryx\", gli Oviraptorosauri. \"Avimimus\" venne posto da Kurzanov nella famiglia degli avimimidae, di cui \u00e8 l'unico rappresentante, nel 1981. Nel 1991, Sankar Chatterjee costitu\u00ec l'ordine degli avimimiformes in cui includere \"Avimimus\". Nessuno di questi gruppi \u00e8 usato frequentemente dai paleontologi perch\u00e9 sono monospecifici. Studi recenti hanno dimostrato che \"Avimimus\" pu\u00f2 essere inserito all'interno degli Oviraptoridae, all'interno del sottogruppo degli Elmisaurinae."}
{"id": "1840320", "revid": "834", "url": "https://it.wikipedia.org/wiki?curid=1840320", "title": "US3", "text": ""}
{"id": "1840323", "revid": "228587", "url": "https://it.wikipedia.org/wiki?curid=1840323", "title": "Chimes", "text": " \nI chimes sono delle campane tubolari disposte verticalmente. Nella maggior parte dei casi, possono essere a suono determinato ed intonate cromaticamente.\nFanno parte degli idiofoni, strumenti il cui suono \u00e8 prodotto dalla vibrazione dello strumento stesso. Precisamente, si tratta di un idiofono in metallo dal suono irregolare.\nI chimes nacquero nel secolo III a.C., nei territori della Mesopotamia. La loro sonorit\u00e0 ha avuto largo impiego anche nelle rappresentazioni greche drammatiche."}
{"id": "1840324", "revid": "122413789", "url": "https://it.wikipedia.org/wiki?curid=1840324", "title": "Anomalia Subsonica", "text": "Anomalia Subsonica \u00e8 un EP del gruppo musicale italiano Subsonica, pubblicato nel 2003. Il disco \u00e8 allegato alla biografia del gruppo omonima scritta da Paolo Ferrari e pubblicata nel 2003 da Mescal.\nDescrizione.\nL'EP \u00e8 contenuto all'interno del libro in formato CD. Il disco presenta una copertina nera con strisce gialle e scritte bianche. L'EP contiene quattro brani di cui tre in versione \"unplugged\" con solo chitarra e voce .\nI brani unplugged presentano Samuel alla voce e C-Max ai cori e alle chitarre acustiche. \"Preso Blu\" invece \u00e8 suonata con una chitarra elettrica. I brani in precedenza sono stati suonati solamente dal vivo. \"Mellow Mood\" (cover di Bob Marley) \u00e8 stata suonata spesso dai Subsonica dal vivo e non \u00e8 mai stata pubblicata in un album. In \"Albascura\" vengono utilizzate due chitarre acustiche, sunate da Samuel e Max, e delle percussioni, suonate da Ninja."}
{"id": "1840329", "revid": "287204", "url": "https://it.wikipedia.org/wiki?curid=1840329", "title": "Olimpiadi degli scacchi del 1930", "text": "Le Olimpiadi degli scacchi del 1930 si tennero dal 13 al 27 luglio ad Amburgo. Fu la terza edizione ufficiale organizzata dalla FIDE e comprese una sezione \"open\", oltre a numerosi eventi destinati a promuovere gli scacchi.\nIl torneo vide la partecipazione di 18 squadre nazionali, tutte europee ad eccezione degli Stati Uniti, per un totale di 88 giocatori. Le partite si svolsero con limite di tempo di 120 minuti per le prime 40 mosse.\nIl torneo, giocato con un girone all'italiana su quattro scacchiere, vide la prima vittoria della squadra polacca, mentre il premio come miglior giocatore and\u00f2 ad Akiba Rubinstein della squadra vincitrice. Vennero inoltre assegnati il premio alla miglior partita all'incontro St\u00e5hlberg-Alekhine e quello al miglior finale all'incontro Kashdan-Flohr.\nRisultati individuali.\nNon venne applicata nessuna distinzione di ordine di scacchiera e vennero assegnati premi solo ai tre migliori giocatori."}
{"id": "1840340", "revid": "1543377", "url": "https://it.wikipedia.org/wiki?curid=1840340", "title": "Ritenzione urinaria", "text": "Per ritenzione urinaria, o isc\u00f9ria (dal greco \"Isch\u00f6\" ritengo, fermo + \"Oyron\" urina = \"trattenere urina\"), si intende la presenza di urina nella vescica, come conseguenza dell'incapacit\u00e0 della stessa di svuotarsi.\nLa ritenzione urinaria pu\u00f2 essere incompleta, quando rimane un residuo di urina in vescica al termine della minzione, oppure completa, e in tal caso pu\u00f2 insorgere in modo brusco o essere l'esito di una precedente ritenzione urinaria incompleta.\nEpidemiologia.\nLa ritenzione urinaria \u00e8 pi\u00f9 frequente nel sesso maschile rispetto al femminile. All'et\u00e0 di 60 anni un maschio, con una aspettativa di vita di almeno 20 anni, ha circa il 23% di probabilit\u00e0 di andare incontro a un episodio di ritenzione acuta d'urina. Le probabilit\u00e0 aumentano con l'aumentare dell'et\u00e0. La maggior parte degli episodi di ritenzione sono correlati a interventi chirurgici in anestesia generale e alla storia naturale della iperplasia prostatica benigna.\nSintomi.\nIn generale, in presenza di ritenzione urinaria, la vescica \u00e8 maggiormente soggetta a infezioni causate dal ristagno dell'urina. La forma cronica di ritenzione urinaria si manifesta in modo graduale e progressivo, con disturbi della minzione di lunga durata (mesi o anni).\nSi manifesta, inoltre, con un aumento della frequenza minzionale, specialmente notturna, minzione dolorosa, difficolt\u00e0 nell'incominciare la minzione, tempi di attesa minzionale prolungati, minzione in pi\u00f9 tempi, getto minzionale debole.\nLa sintomatologia dolorosa che caratterizza la forma acuta \u00e8 solitamente assente in quella cronica, ma le cause sono pressoch\u00e9 le stesse in entrambe le forme.\nTrascurare i sintomi e ritardare le cure pu\u00f2 sfociare anche in una seria alterazione della funzione renale.\nIl termine \"iscuria paradossa\" viene utilizzato per definire una ritenzione di urina, con emissione di gocce di urina causata da una vescica troppo distesa. \u00c8 un reperto classico dell'Iperplasia prostatica benigna.\nSegni.\nIl \"globo vescicale\" \u00e8 una condizione caratterizzata dall'aumento di volume della vescica che pu\u00f2 arrivare a contenere fino a 3000/4000 mL, dovuta a un'impossibilit\u00e0 o a difficolt\u00e0 nella minzione e quindi alla ritenzione delle urine al suo interno. La vescica diventa cos\u00ec palpabile.\nClassificazione.\nLa ritenzione urinaria in base alle cause pu\u00f2 essere cos\u00ec classificata:\nAltre cause.\nAltre cause sono collegabili alla perdita di tono muscolare della vescica, oppure ad altri fattori come:\nFra i fattori di rischio esistono diverse malattie che predispongono a livello neurologico a tale evento, come il diabete, la malattia di Parkinson, la sclerosi multipla.\nDiagnosi.\nLa diagnosi pu\u00f2 essere facilmente effettuata se la persona in questione non riesce pi\u00f9 a urinare, altrimenti come esame \u00e8 previsto il cateterismo postminzionale.\nTerapie.\nNeuromodulazione sacrale.\nIl trattamento mediante neuromodulazione sacrale consiste nell'impianto in due fasi di un elettrocatetere collegato a un generatore di impulsi che trasmette una leggera stimolazione ai nervi sacrali posti immediatamente sopra l'osso sacro. Tali impulsi producono una parestesia che d\u00e0 sollievo e beneficio ai pazienti affetti da disordini cronici funzionali del basso tratto urinario o intestinale, tra cui la ritenzione urinaria.\nCateterismo.\nIl cateterismo urinario comporta l'inserimento di un catetere, ad esempio un catetere Foley, cio\u00e8 un tubo che consente di svuotare manualmente la vescica attraverso l'uretra o l'addome.\nIl cateterismo intermittente consiste nello svuotamento della vescica senza alcun catetere permanente. Si parla di catetere permanente o a dimora, quando il tubo resta nella vescica per un periodo di tempo prolungato.\nQuando le condizioni del paziente permettono di rimuovere il catetere vescicale \u00e8 spesso suggerito di incominciare un trattamento con inibitori della 5-alfa-reduttasi (finasteride, dutasteride e altri) che aumentano le probabilit\u00e0 di minzione normale dopo la rimozione del catetere."}
{"id": "1840351", "revid": "287204", "url": "https://it.wikipedia.org/wiki?curid=1840351", "title": "Tego Calderon", "text": ""}
{"id": "1840353", "revid": "142504", "url": "https://it.wikipedia.org/wiki?curid=1840353", "title": "Diocesi di Trento", "text": ""}
{"id": "1840356", "revid": "767487", "url": "https://it.wikipedia.org/wiki?curid=1840356", "title": "Stella blu", "text": "Una stella blu \u00e8 una stella massiccia di colore tendente al blu o all'azzurro. Queste stelle possono appartenere a diverse tipologie:"}
{"id": "1840362", "revid": "1305772", "url": "https://it.wikipedia.org/wiki?curid=1840362", "title": "San Rustico", "text": "Santi.\nCon il nome di San Rustico la Chiesa cattolica venera i seguenti santi e beati:"}
{"id": "1840368", "revid": "1494169", "url": "https://it.wikipedia.org/wiki?curid=1840368", "title": "Extraterrestre (disambigua)", "text": ""}
{"id": "1840371", "revid": "174925", "url": "https://it.wikipedia.org/wiki?curid=1840371", "title": "Maltodestrine", "text": ""}
{"id": "1840373", "revid": "1505830", "url": "https://it.wikipedia.org/wiki?curid=1840373", "title": "Lucio Lami", "text": "Biografia.\nNato in Brianza perch\u00e9 il padre vi era giunto come funzionario della Montecatini ma di famiglia toscana originaria di Santa Croce sull'Arno, nel 1959/60 presta il servizio militare a Merano come sottotenente nel Savoia cavalleria. E qui si appassiona alla storia del glorioso reparto ed ai cavalli portandolo in anni successivi a scrivere libri su questi argomenti. Negli anni sessanta si avvicina al giornalismo, cominciando a scrivere per \"La Notte\", quotidiano pomeridiano diretto da Nino Nutrizio. Ha una rubrica, \"Il ficcanaso al mercatino\", in cui racconta, andando in giro per i rioni della citt\u00e0, le sue interviste alle massaie. Uno di questi articoli piace ad Oreste Del Buono, vicedirettore di \"Quattrosoldi\", il periodico gemello di \"Quattroruote\", entrambi editi da Gianni Mazzocchi. Viene cos\u00ec assunto.\nNegli anni successivi lavora a \"Gente\" con Edilio Rusconi, diventa direttore di \"Bella\", la rivista pubblicata da Rizzoli, quindi capo redattore di \"Epoca\", il settimanale della Arnoldo Mondadori Editore. Nel 1974 \u00e8 inviato speciale per il neonato \"Il Giornale\", fondato da Indro Montanelli. E fa il mestiere che ha sempre voluto fare: viaggiare, seguire il giornalismo d'inchiesta, essere corrispondente di guerra. All'epoca i giornalisti non sono ancora (come lo saranno in seguito) \"embedded,\" cio\u00e8 intruppati e portati a vedere ci\u00f2 che interessa uno dei paesi belligeranti. Entra cos\u00ec da clandestino in Vietnam, \u00e8 presente in Cambogia, nel Laos, nelle due guerre del Golfo e in Libano, attraversa a piedi l'Afghanistan occupata dai russi, \u00e8 in Ciad, rivela che Fidel Castro aveva le basi militari in Cile durante la dittatura di Pinochet.\nDopo oltre vent'anni di collaborazione, nel 1996 abbandona la testata per diventare direttore de \"L'Indipendente\", succedendo a Daniele Vimercati. L'anno successivo lascia la carica. Rispolvera e dirige una vecchia testata, \"L'Uomo Qualunque\" (vi collaborano tra gli altri Sergio Ricossa, Marco Vitale, Alberto Mazzuca), dirige \"Commentari\" dove scrivono anche Karl Popper e Jean-Francois Revel.\nHa vinto il Premio Max David nel 1980 e il Premio Hemingway nel 1986, riservati agli inviati speciali. Con il volume \"Il grido delle formiche\", sul dissenso sovietico, ha vinto il Premio Estense nel 1981, il Premio Sacharov nel 1986 e il Premio Montale \"fuori casa\" nel 2009 con il libro di poesie \"Vulnera\". Nel 1991, come Vice Presidente del PEN Club Italiano (Sezione nazionale dell'International PEN, Poets, Essayists, Novelists) ha fondato il Premio letterario \"Lo scrittore votato da scrittori\". Presidente nel 2002 (dopo i 9 anni di Mario Luzi e i 3 di Ferdinando Camon), lo rimarr\u00e0 sino al 2007 diventando poi presidente onorario.\nAppassionato di cavalli, ha fondato e diretto la rivista \"Lo Sperone\", la Casa Editrice Edizioni Equestri, pubblicato per Rizzoli l'enciclopedia \"Cavalli e Cavalieri\" in cinque volumi. Sulla rivista dei bibliofili L'Esopo\" ha pubblicato l'importante saggio storico: \"L'Arte equestre invenzione italiana del Rinascimento\". \u00c8 stato definito dal quotidiano francese \"Le Monde\" \"uno dei massimi esperti di storia equestre\".\n\u00c8 stato docente di Giornalismo all'Universit\u00e0 Cattolica di Milano. \u00c8 tradotto in Francia, Spagna, Grecia e America Latina.\nAveva una grande ammirazione per Vittorio G.Rossi che considerava il pi\u00f9 grande scrittore di viaggi. Diceva: \"Molti giovani crescono a pane e nutella. Io sono cresciuto a pane e Vittorio G.Rossi\".\nMuore alle 14.30 del giorno di Pasqua, il 31 marzo 2013, all'et\u00e0 di 76 anni.\nPseudonimi.\nCome paroliere ha scritto alcune canzoni, usando spesso lo pseudonimo \"Etrusco\" (dalla sua origine toscana), tra cui \"Ti telefono tutte le sere\" per Caterina Caselli e ha tradotto i testi dell'album di canzoni religiose di Soeur Sourire.\nHa usato anche un altro pseudonimo: \u00e8 lui quel \"Jacopo da Nonantola\" che ha scritto \"Montefumo\" (Cantagalli, Siena, 2012) in cui guarda con occhio da cronista una immaginaria comunit\u00e0 di sacerdoti dei nostri giorni per descrivere a cinquant'anni dal Concilio Vaticano II la vita quotidiana di una diocesi toscana."}
{"id": "1840374", "revid": "1776051", "url": "https://it.wikipedia.org/wiki?curid=1840374", "title": "Big Gun", "text": "Big Gun \u00e8 un singolo degli AC/DC. Questa canzone si trova sul loro raro singolo dallo stesso nome. Si trova anche sulla colonna sonora del film con Arnold Schwarzenegger in primo piano, \"Last Action Hero\" e nel cofanetto \"Backtracks\" del 2009. Era il #1 sulla classifica Mainstream Rock Tracks nel 1993.\nVideoclip.\nIl videoclip \u00e8 ambientato ad un concerto degli AC/DC e tra il pubblico c'\u00e8 Arnold Schwarzenegger, che dopo aver assistito al concerto sale sul palco e quando indossa il cappellino di Angus Young si trasforma in un suo sosia. Si sovrappongono poi immagini del film Last Action Hero in cui vengono mostrate le scene d'azione pi\u00f9 frenetiche."}
{"id": "1840378", "revid": "268121", "url": "https://it.wikipedia.org/wiki?curid=1840378", "title": "DLNA", "text": ""}
{"id": "1840386", "revid": "112530930", "url": "https://it.wikipedia.org/wiki?curid=1840386", "title": "Gianluigi Da Rold", "text": "Biografia.\nDi origine bellunese Da Rold si avvicina al giornalismo scrivendo, nel 1970, per il quotidiano socialista \"Avanti!\", diventando giornalista professionista nel 1972.\nNel 1975 entra al \"Corriere della Sera\", diventandone, nel 1980, inviato speciale.\nAmico personale di Walter Tobagi, nel 1978 d\u00e0 vita assieme a lui a \"Stampa Democratica\", corrente sindacale del giornalismo italiano. Alla morte del giornalista, Da Rold raccoglier\u00e0 i suoi scritti, pubblicandoli col titolo \"Il coraggio della ragione\".\nEntrato in Rai, assume la condirezione della sede lombarda della tv di stato, nel 1994, passando successivamente alla direzione de \"L'Indipendente\".\nAbbandonata l'esperienza dopo pochi mesi, diventa collaboratore de \"Il Giornale\". Fin dal 2008 collabora inoltre in modo molto attivo con il quotidiano on-line IlSussidiario.net."}
{"id": "1840390", "revid": "818832", "url": "https://it.wikipedia.org/wiki?curid=1840390", "title": "V\u00edctor de la Fuente", "text": "Biografia.\nInizia l'attivit\u00e0 di fumettista negli anni quaranta collaborando con la casa editrice \"Editorial Rialto\". Dopo un periodo trascorso in sudamerica, torna in Europa lavorando con diversi editori, sia del vecchio continente che statunitensi, principalmente illustrando fumetti western (es: \"Sunday\", \"Mortimer\"), ma anche horror.\nNel 1992 realizza per la Sergio Bonelli Editore uno degli Albi fuori serie di Tex (i cosiddetti \"Texoni\") dal titolo \"Fiamme sull'Arizona\" (scritto da Claudio Nizzi). Nel 1995 torna a realizzare Tex disegnando una storia per l\"'Almanacco del West\" ed entrando ufficialmente nello staff dei disegnatori del Ranger, attivit\u00e0 a cui si \u00e8 dedicato negli ultimi anni della sua vita."}
{"id": "1840393", "revid": "481349", "url": "https://it.wikipedia.org/wiki?curid=1840393", "title": "Episodi di Bones (quarta stagione)", "text": "La quarta stagione della serie televisiva Bones \u00e8 stata trasmessa in prima visione negli Stati Uniti d'America da Fox dal 3 settembre 2008 al 14 maggio 2009.\nIn Italia \u00e8 stata trasmessa in prima visione da Rete 4 dal 16 gennaio al 17 aprile 2010.\nDue americani a Londra (prima parte).\nTrama.\nBones sta tenendo una conferenza all'universit\u00e0 di Oxford in Inghilterra insieme a Booth. Il suo collega inglese Ian Wexler coinvolto in un caso di omicidio chiede a Bones e a Booth di unirsi a lui e all'ispettore Pritchard di Scotland Yard per risolvere l'omicidio. Una macchina appartenente a Portia Frampton, figlia di un magnate americano emigrato in Inghilterra \u00e8 stata tirata fuori dal Tamigi con il suo cadavere dentro. Dopo che i resti sono stati mandati al Jeffersonian tocca a Booth e a Bones risolvere l'omicidio grazie al contributo da parte del Jeffersonian. Intanto il marito di Angela arriva al Jeffersonian e crea caos fra Angela e Hodgins.\nDue americani a Londra (seconda parte).\nTrama.\n\u00c8 il giorno della partenza per Bones e Booth, ma l'ispettore Pritchard li chiama per un altro omicidio. Questa volta per\u00f2 la vittima \u00e8 Ian Wexler, trovato morto nel suo appartamento. La prima ipotesi \u00e8 una perdita di gas ma grazie alla dottoressa Brennan si scopre che l'uomo \u00e8 stato ucciso. Iniziano le indagini: Booth e Bones decidono di risolvere il caso prima di partire. Al Jeffersonian l'ex marito di Angela non \u00e8 ancora partito e cos\u00ec tocca a Cam accompagnarlo in aeroporto, ma i due finiscono a letto insieme ed Angela ed Hodgins non prendono bene la cosa.\nPoligamia.\nTrama.\nViene ritrovato un cadavere in un gabinetto pubblico, si scopre poi che la vittima \u00e8 il presentatore di un noto show in cui si scoprono i mariti infedeli. Nel frattempo Bones ha due relazioni, una con un passionale saldatore subacqueo, pi\u00f9 \"fisica\", ed una con un biologo, che lei definisce pi\u00f9 stimolante intellettualmente e con cui esce soltanto, senza arrivare alla camera da letto; per questa sua posizione Bones difende la poligamia come una condizione naturale nella societ\u00e0 dell'uomo, anche se alla fine dovr\u00e0 ammettere che Booth aveva ragione e che la poligamia non porta nulla di buono. Inoltre da adesso cominceranno a lavorare, come assistenti della dottoressa, vari tirocinanti per ricoprire il ruolo lasciato da Zack.\nIl dito nel nido.\nTrama.\nBooth e suo figlio giocano nel parco e scoprono un nido di uccelli su un albero, allora Booth solleva Parker per fargli vedere se ci sono degli uccellini dentro, ma invece il ragazzo ci trova un dito umano.\nPerdere la testa.\nTrama.\nVengono ritrovati i resti di un ragazzo diviso in dodici pezzi e senza la testa, in una vasca di una fabbrica abbandonata e la cui acqua diventa viola. Il ragazzo viene identificato come uno scrittore di fantascienza con una fissazione maniacale per i germi. La vittima per\u00f2 stava cercando di guarire e aveva anche trovato l'amore; Bones e Booth continuano ad indagare ma non riescono ad arrivare alla soluzione finch\u00e9 non si vedono spuntare Zack dell'ingresso del laboratorio con in mano i dati del caso, che gli erano stati lasciati al centro di igiene mentale da Hodgins, e la scoperta del colpevole. Infatti dalle foto della casa della vittima, in cui viveva con la madre, si vede che di ogni oggetto si trovano dodici pezzi tranne che di una fontana nel giardino, sotto cui \u00e8 seppellita la testa del figlio della donna con sindrome ossessiva-compulsiva, che era stata terrorizzata di perdere il suo equilibrio lasciando che suo figlio guarisse e si sposasse. Alla fine nel riportare Zack al manicomio Sweets scoprir\u00e0 la verit\u00e0 su di lui ma sar\u00e0 costretto a non rivelarlo a causa del segreto tra dottore e paziente.\nUn capo troppo esigente.\nTrama.\nI resti di una donna vengono scoperti in un vano ascensore e Booth e Brennan devono capire a chi appartengono. Si scopre che era il capo ufficio detestato da molti e scoprire da quale collega sia stata uccisa sar\u00e0 difficile. Nel frattempo, Angela e Hodgins cercano di fare la pace in laboratorio dopo la loro rottura. Alla fine si scoprir\u00e0 il colpevole nella centralinista, che ha ucciso senza volere la capo ufficio tirandole una banale cucitrice ed aiutata da un collega aveva simulato la caduta nell'ascensore dal 16\u00ba piano.\nNon fermarsi alle apparenze.\nTrama.\nIn una cittadina sulla costa viene ritrovata la met\u00e0 superiore di un cadavere di donna, in mare, si tratta del pastore della comunit\u00e0 che accettava chiunque volesse farvi parte. Quando viene ritrovata la met\u00e0 inferiore per\u00f2 si scopre che lei era una transessuale, in precedenza un uomo che faceva il pastore in televisione prendendo molti soldi dai credenti. La vittima dunque aveva cambiato aspetto e sesso per cambiare vita, lasciando sua moglie e suo figlio nell'agiatezza ma andando a fare qualcosa che la rendeva felice, cio\u00e8 aiutare gli altri. Alla fine si scopre che l'assassina era l'ex moglie di un uomo della comunit\u00e0 della vittima che si era innamorato di lei. Durante l'indagine si scopre che dopo la scomparsa della vittima (quando ha cambiato sesso e finto la sua morte), anche il figlio era scomparso, ma lui invece viene ritrovato da Sweets in un centro di recupero per criminali perch\u00e9 anche lui aveva capito che la cosa giusta da fare era aiutare gli altri e non predicare per ottenere soldi. Il figlio prender\u00e0 quindi il suo posto nella comunit\u00e0 e con il suo primo sermone far\u00e0 riflettere sul non fermarsi alle apparenze.\nA partire da questo episodio, la musica dei titoli di coda viene cambiata.\nMorte in scatola.\nTrama.\nViene ritrovato un cadavere in un blocco di macchine compresse e spedito al Jeffersonian. Quando stanno per aprire la scatola vengono fermati perch\u00e9 la manager di un famoso artista sostiene che quella sia la sua ultima opera d'arte, la pi\u00f9 sublime in cui l'artista si sia inglobato; in realt\u00e0 Angela scoprir\u00e0, grazie ad un suo software che l'artista \u00e8 stato ucciso e che quindi l'opera d'arte deve essere aperta per poter trovare l'assassino. Inizialmente i sospetti ricadono sulla sua assistente Roxie Lyon, una vecchia fiamma di Angela, che eredita tutte le propriet\u00e0 dell'artista, comprese le sue opere di vari milioni di dollari, poi di un altro artista che aveva avuto meno successo ma era rimasto pi\u00f9 fedele alla sua arte (e si scopre che aveva anche realizzato alcune opere della vittima per necessit\u00e0 di denaro), ma poi si scopre che l'assassina \u00e8 la stessa manager: la donna infatti aveva bisogno di molti soldi per farsi ricoverare in una clinica messicana in cui provare una cura sperimentale per il suo tumore, allo stadio terminale, anche se poi Bones la avverte che sarebbe morta in ogni caso, perch\u00e9 il posto in cui la donna sperava di essere curata in realt\u00e0 \u00e8 una truffa. Nel corso del caso comunque, Angela e Roxie si riavvicinano e decidono di rimettersi assieme.\nScambio di identit\u00e0.\nTrama.\nBooth e Brennan indagano la scena in cui un corpo \u00e8 stato scoperto nel corso di un esercizio di addestramento della polizia. Il team identifica il corpo come il padre di un inventore che si era da poco ritrovato col figlio. Ma quando viene ritrovato un secondo corpo, il team segue un sentiero di inganni per scoprire chi era il truffatore nella vita reale. Clark Edison ritorna al laboratorio e lui e Hodgins lavorano mettendo ad uno dei progetti di una delle invenzioni potenzialmente preziose dell'inventore. Nel frattempo, il fratello minore di Booth Jared (Brendan Fehr) si sposta a Washington per accettare un lavoro al Pentagono e Brennan, colpita da Jared, accetta di andare ad un appuntamento con lui a una funzione della Casa Bianca. Il suo appuntamento con Jared la porta a conoscere dettagli sul passato di Booth e darle una comprensione migliore sulle motivazioni del suo partner.\nUn passeggero nel forno.\nTrama.\nBones e Booth sono su un aereo in viaggio verso la Cina per un'importante conferenza di Bones, quando viene ritrovato un cadavere nel forno dell'aereo. Quando per\u00f2 atterreranno il caso diventer\u00e0 della polizia, quindi Bones deve improvvisare un laboratorio nella cabina delle hostess. Bones e Booth si tengono in contatto audio e video con Cam e Angela al Jeffersonian per lavorare sul caso. Quando mancano ormai pochi minuti all'atterraggio riescono a scoprire l'assassino e Booth, in contatto con il procuratore a Washington, si fa fare un mandato per il giovane figlio di una coppia che stava andando in Cina per fare vedere alla moglie, malata terminale, la Grande Muraglia. Il marito aveva un legame sentimentale con la vittima.\nGenitori e figli.\nTrama.\nMax, il padre di Brennan, ottiene un posto di insegnante al Jeffersonian e Brennan rimane infastidita da questa intrusione nella sua vita professionale.\nOssa siamesi.\nTrama.\nVengono ritrovati i resti di due gemelle siamesi che facevano parte di un circo; per cui per indagare Bones e Booth si infiltrano nel circo, lui come lanciatore di coltelli e lei la sua assistente. Alla fine per\u00f2 scopriranno che si \u00e8 trattato di un incidente e che tutti gli amici delle vittime si erano resi colpevoli di aver nascosto i cadaveri per non far chiudere il circo ma uno di loro si prende la piena responsabilit\u00e0 e viene quindi arrestato. Quando Bones e Booth si svegliano il mattino dopo, il circo \u00e8 sparito e a loro non resta che tornare a casa.\nScontro sul ghiaccio.\nTrama.\nDurante un incontro di hockey tra la polizia e l'FBI Booth prende a pugni un avversario e gli intima di continuare lo scontro fuori di li. Qualche settimana dopo il poliziotto viene rinvenuto morto, sepolto nel ghiaccio di un lago; Booth \u00e8 il primo sospettato e viene dunque escluso dalle indagini. Star\u00e0 a Brennan e all'agente assegnato al posto di Booth provare la sua innocenza e scoprire l'assassino. Nel corso delle indagini Booth ha la strana visione di Luc Robitaille, senza riuscire a capire quale sia la causa.\nIl fantasma del passato.\nTrama.\nIl Becchino, un precedente nemico di Bones, il quale l'ha seppellita viva insieme a Jack Hodgins, ritorna a fare notizia: ogni prova che lo incriminasse agli omicidi sembra essere scomparsa; Bones e Hodgins sono i primi sospettati, in quanto sono gli unici sopravvissuti ad un suo attacco. Si scoprir\u00e0 presto che effettivamente Hodgins ha rubato le prove per condurre personalmente delle indagini per incriminare il Becchino. Quest'ultimo, per convincere Jack a cancellare le prove, rapisce Booth e lo rinchiude dentro ad una nave che esploder\u00e0 dopo meno di 12 ore. Jack e Bones invece che distruggere le prove lavorano pi\u00f9 in fretta, determinate a incastrare il Becchino. Essi sono aiutati anche da Jared, il fratello di Booth. Booth nel frattempo cerca di uscire dal labirinto interno della nave mentre ha delle allucinazioni riguardanti un suo fratello d'armi morto in battaglia diversi anni prima, e che Booth crede essere morto per colpa sua. Jack e Bones riescono alla fine a scoprire chi \u00e8 in realt\u00e0 il Becchino: si chiama Heather Taffet, un'importante procuratore di Washington. Angela riesce anche a scoprire che la Taffet stava lavorando alla demolizione di una vecchia nave militare, capendo cos\u00ec che \u00e8 l\u00ec che si trova Booth. Bones prende un elicottero del Jeffersonian e salva Booth (riuscito ad uscire dalla nave) prima che la nave esploda. L'episodio si conclude con Booth che finalmente riesce a mettere in pace la sua anima dopo aver capito che non \u00e8 stato la causa della morte del suo amico commilitone.\nCavaliere misterioso.\nTrama.\nUna ragazza che lavorava in una fiera di fantascienza viene assassinata con uno strumento di tortura medievale. Bones \u00e8 affiancata dall'agente Perotta a causa di un infortunio di Booth. Scopriranno poi che la ragazza era padrona della spada Excalibur utilizzata in un famoso film su Re Art\u00f9; dopo svariate teorie, la squadra giunge alla conclusione che l'assassino \u00e8 Peter Kroon, anch'esso componente della fiera, e dopo un tortuoso interrogatorio si capisce che fu proprio lui a regalare la spada alla ragazza, poich\u00e9 innamorato di lei, ma dopo aver intuito che essa non ricambiava i suoi sentimenti ha deciso di ucciderla, conducendo la squadra del Jeffersonian su sbagliate teorie. L'episodio termina con Brennan che si trova a casa di Booth, segue l'arrivo dell'agente Perotta che mostra chiaramente imbarazzo, e in quel frangente entrambe vanno via lasciando Booth da solo a casa.\nSchiuma.\nTrama.\nBones e Booth trovano un cadavere lasciato su un fondale marino e questo comincia a rigettare una schiuma verde. Nelle sue tasche sono rimasti i documenti e scoprono che l'uomo prima di morire lavorava in un'auto rivendita. Il team del Jeffersonian scopre per\u00f2 che quella sostanza che fuoriesce \u00e8 corrosiva e che velocemente il corpo si sta sciogliendo, in modo da perdere tutte le prove per incastrare un possibile omicida, e quindi facendo dei calcoli scoprono che Bones e Booth hanno circa ventiquattro ore di tempo per scoprire la verit\u00e0 prima che il corpo si sciolga del tutto.\nAmiche per la pelle.\nTrama.\nBones e Booth trovano un cadavere in una saliera e scoprono che era una giovane ragazza incinta. Bones e Booth investigheranno quindi tra le altre componenti della squadra di pallavolo della scuola e scopriranno che tutte le ragazze sono incinte o hanno gi\u00e0 fatto nascere il loro figlio e sognano di crescere tutti i bambini in una comunit\u00e0 governata da solo donne senza i padri dei bambini. Ma purtroppo la vittima \u00e8 stata uccisa proprio per questo suo sogno, dato che per poter vivere tutte insieme ogni ragazza doveva portare 5.000 dollari, e lei per trovarli aveva sedotto e poi ricattato il suo chiropratico, che senza troppi scrupoli aveva ucciso lei e il suo bambino. Roxie intanto lascia Angela, che sotto consiglio di Sweets, per tentare di migliorare le proprie relazioni sentimentali decide di praticare l'astinenza sessuale per sei mesi.\nUna donna coraggiosa.\nTrama.\nIn uno zoo, nella sezione dedicata alle tigri, viene trovato un cadavere umano. Dopo l'identificazione si scopre che la persona uccisa era un uomo, un dottore e grande amico, nonch\u00e9 ex fidanzato, di Cam. Bones, Booth e Cam vanno a parlare alla figlia dell'uomo della morte del padre. Pi\u00f9 tardi Bones e Booth investigheranno nell'ospedale dove l'uomo lavorava e scopriranno che le persone che avevano un movente erano tante: un uomo la cui moglie \u00e8 deceduta durante un intervento effettuato dal dottore, una finanziatrice dell'ospedale il cui figlio era stato respinto per il tirocinio. Questo lo hanno scoperto grazie all'ipnosi del marito da parte di Sweets. Alla fine si scoprir\u00e0 il colpevole: il medico aveva pi\u00f9 relazioni con donne diverse, motivo per cui Cam lo aveva lasciato, una delle infermiere dell'ospedale pensava di meritare di essere la sola e unica. Pi\u00f9 tardi Cam parla con la figlia del medico e la adotta, dato che \u00e8 diventata orfana ed \u00e8 ancora minorenne.\nLa banda dei cervelli.\nTrama.\nIl padre di Angela arriva a Washington e Hodgins ne \u00e8 subito intimorito, cosa che anche Sweets condivide. Un cadavere viene trovato durante un servizio fotografico in una palude, si scoprir\u00e0 che i resti appartenevano a Diane Sidman, fidanzata del ricercatore capo del Collar Institute of Science, un istituto di Washington che studia tutte le leggi della fisica. I principali sospettati sono ovviamente tutti i dipendenti, compreso il presidente dell'Istituto, che aveva anni prima rifiutato una borsa di studio alla Brennan. Durante le ricerche Bones e Booth vengono intrappolati dentro ad una macchina compressatrice di suoni e grazie ad alcuni colpi di pistola di Booth i due si salvano. Alla fine riescono a scoprire il colpevole: un ragazzo ventenne dell'istituto. Hodgins che si risveglia dopo essere stato addormentato nel bel mezzo del Deserto del Nevada con la faccia di Angela tatuata sulla spalla destra e capisce che \u00e8 opera del padre di Angela.\nLa Cenerentola nel cartone.\nTrama.\nIl cadavere di una donna viene trovato pressato all'interno di una pila di cartoni. Si scopre che la donna si stava per sposare, ma allo stesso tempo era iscritta ad un sito di incontri, tramite il quale doveva incontrare un ragazzo, che probabilmente \u00e8 stato l'ultimo a vederla prima che morisse. Trovare l'assassino diventa ancora pi\u00f9 difficile dato che, essendo la vittima una persona decisamente odiosa, sono pi\u00f9 di uno gli uomini che avrebbero avuto almeno un'occasione e il movente per ucciderla. Si scoprir\u00e0 infine che il ragazzo dell'appuntamento \u00e8 in realt\u00e0 il proprietario del sito di incontri e che l'ha uccisa in seguito al rifiuto derisorio della donna.\nL'aquila di sangue.\nTrama.\nUn gruppo di musica metal norvegese accompagna i suoi concerti con una scenografia composta da uno scheletro crocifisso che si rivela essere umano. Il corpo viene spedito al Jeffersionan in quanto il crocifisso proveniva da un altro gruppo musicale metal di Washington. Gordon Wyatt torna in citt\u00e0 e aiuta Brennan e Booth a risolvere il caso. L'omicida \u00e8 un ragazzo della band Vomito, nella quale suonava anche la vittima come bassista. Nel corso della risoluzione del caso Brennan scopre un dettaglio della vita di Sweets: come lei anche il giovane psicologo ha subito maltrattamenti durante l'infanzia, come testimoniano le cicatrici sulla sua schiena.\nLa doppia morte del caro estinto.\nTrama.\nLa squadra va alla veglia funebre di Hank Riley, uno studioso del Jeffersonian, morto per scompenso cardiaco, ma Bones, dando l'ultimo saluto al deceduto, si rende conto che la causa della morte non \u00e8 stata lo scompenso, ma si tratta di omicidio. Lei, Booth e Cam, rubano allora il cadavere e lo portano al Jeffersonian per analizzarlo e scoprire chi lo ha ucciso. Il defunto era stato avvelenato con la tetrodotossina e dichiarato morto quando era in realt\u00e0 solo paralizzato, durante la preparazione della salma la vittima si risveglia all'improvviso ed il becchino lo uccide a causa dello spavento. Il gruppo del Jeffersonian riesce a individuare il veleno nel barattolo del t\u00e8 della cucina della vittima e durante la cerimonia funebre riesce a scoprire che la colpevole \u00e8 la matrigna del defunto, che ha ucciso il figliastro per permettere a suo figlio di ricevere l'eredit\u00e0.\nLa maschera della morte.\nTrama.\nUn poliziotto giapponese, vecchio amico di Booth, lo chiama, preoccupato per la sorella, che da poco si \u00e8 trasferita in America dal Giappone e che da giorni non lo chiama. Bones e Booth iniziano allora le ricerche, e trovano in una palude la testa della ragazza. Le indagini portano ad un giro di prostituzione, di cui la ragazza non faceva parte ma era altres\u00ec coinvolta la sua coinquilina. La ragazza aveva affrontato un cliente violento della sua amica e questi la aveva uccisa annegandola.\nMorte di una mascotte.\nTrama.\nAd un raduno pre-partita di un college viene bruciata e bombardata di tutti gli oggetti possibili e immaginabili un'effigie della squadra avversaria finch\u00e9 non si scopre che dentro quell'effigie c'era un cadavere ridotto ormai molto male. Indagando si scopre che si tratta di uno studente appartenente ad una confraternita e non precisamente un bravo ragazzo; infatti, la vittima, si occupava di scommesse, scaricare le risposte dei compiti in classe e aveva una relazione sessuale con la moglie del preside di cui aveva anche delle foto compromettenti. Alla fine si scopre che \u00e8 morto colpito da una sparachiodi da una studentessa da lui aggredita e che lo aveva avvertito di non togliersi il chiodo ma a cui non aveva dato retta. Per la prima volta, dopo aver assistito alla confessione, Brennan si rende conto che Sweets \u00e8 stato in grado di usare le proprie abilit\u00e0 per dare un aiuto importante quanto il suo per la soluzione del caso.\nDesiderio di maternit\u00e0.\nTrama.\nUn cadavere viene ritrovato in una botte di vino: si scopre che si tratta di un famoso critico di vini, che ha lasciato sua moglie e la moglie di un altro uomo entrambe incinte; nel frattempo Bones scopre un inaspettato desiderio di avere un figlio, chiede cos\u00ec a Booth di fare da donatore di sperma. Fra lo stupore generale, Booth accetta e tutto sembra pronto affinch\u00e9 Bones e Booth abbiano un bambino. Ma proprio quando scoprono l'assassino del critico (il viticoltore vicino), Booth rivela a Bones di aver avuto delle strane visioni di Stewie Griffin, che inizialmente associava all'ansia della situazione: la Brennan invece, dato che non \u00e8 la prima volta che Booth ha delle allucinazioni in condizioni di stress (l'hockeista quando era sospettato di omicidio e il fantasma quando era sulla nave pronta a esplodere), sospetta che possa trattarsi di un problema al cervello. All'ospedale arriva la conferma: Booth ha un tumore benigno al cervello e deve essere operato immediatamente.\nSogno e realt\u00e0.\nTrama.\nL'operazione di Booth va a buon fine e il tumore viene completamente rimosso, ma lui ancora non si sveglia, cos\u00ec Bones resta al suo fianco mentre lavora ad un nuovo romanzo. Ascoltando lei che legge ad alta voce, Booth sogna di vivere in un mondo diverso, dove lui e tutte le persone che conosce hanno vite diverse. \nSeeley Booth e Temperance Brennan sono una coppia sposata che possiede un nightclub di successo chiamato il \"Lab\" (dalla struttura molto simile al Jeffersonian). Il personale \u00e8 composto dagli assistenti di Temperance Zack e Angela, il barista Lance, il DJ Vincent, il cuoco Fisher, il buttafuori Wendell, e l'addetta al guardaroba Daisy. Amici della coppia sono il padre di lei Max Keenan, consigliere comunale corrotto, e l'avvocatessa del locale Caroline Julian. Una notte un uomo viene trovato morto nei bagni e i sospettati sono tutti gli impiegati pi\u00f9 i clienti del locale: lo scrittore di romanzi gialli Jack Hodgins, il magnate interessato a comprare il locale Arastoo Vaziri, e il rapper Clark Edison. A causa di diversi occultamenti compiuti dal personale per proteggere (senza il loro consenso) gli innocenti proprietari, i detective incaricati dell'indagine, Camille Saroyan e Jared Booth, hanno delle serie difficolt\u00e0 a scoprire chi sia stato, ma alla fine tutto si risolve per il meglio, giusto in tempo perch\u00e9 Temperance riveli al marito di essere incinta.\nFinito di leggere il romanzo, Bones vede Booth svegliarsi e felice lo saluta, ma lui le chiede confuso e spaventato chi lei sia."}
{"id": "1840395", "revid": "1418004", "url": "https://it.wikipedia.org/wiki?curid=1840395", "title": "Monica McInerney", "text": "Oltre che per i suoi romanzi, Monica \u00e8 famosa per aver pubblicato articoli e brevi racconti su quotidiani, riviste e antologie in Australia e Irlanda.\nBiografia.\nMonica \u00e8 nata nella Clare Valley (Australia) dove ha vissuto con la sua famiglia composta dai genitori e da sette figli. Da allora ha girato l'Australia, vivendo ad Adelaide, Sydney, Melbourne e Hobart, l'Irlanda vivendo a County Meath e Dublino e giungendo fino a Londra.\nPer diciassette anni Monica e suo marito, John, si sono spostati tra l'Australia e l'Irlanda. Attualmente vivono a Dublino."}
{"id": "1840402", "revid": "37401", "url": "https://it.wikipedia.org/wiki?curid=1840402", "title": "Progressivo", "text": ""}
{"id": "1840403", "revid": "767487", "url": "https://it.wikipedia.org/wiki?curid=1840403", "title": "Canottaggio ai Giochi della XXVIII Olimpiade - 4 di coppia femminile", "text": "Batterie.\nHanno partecipato alle batterie di qualificazione 8 equipaggi, suddivisi in 2 batterie: i primi di ogni batteria sono passati direttamente alla finale A, mentre gli altri hanno effettuato i ripescaggi.\n15 agosto 2004\nRipescaggi.\nI primi 4 equipaggi si sono qualificati per la finale A, i restanti 2 per la finale B.\n18 agosto\nFinali.\n22 agosto 2004\nL'equipaggio ucraino \u00e8 stato squalificato dopo che Olena Olefirenko \u00e8 stata trovata positive a un controllo antidoping.\n21 agosto 2004"}
{"id": "1840405", "revid": "63756", "url": "https://it.wikipedia.org/wiki?curid=1840405", "title": "Aggiunta minerale", "text": "Le aggiunte minerali sono materiali finemente suddivisi utilizzati nel calcestruzzo allo scopo di migliorare certe propriet\u00e0 o di ottenere propriet\u00e0 speciali. \nIn generale le aggiunte agiscono sulla lavorabilit\u00e0, sul tempo di presa, sullo sviluppo della resistenza meccanica e sulla resistenza all'attacco chimico.\nTipologie.\nLa norma UNI EN 206-1:2006 considera due tipi di aggiunte inorganiche:\nFanno parte delle aggiunte del tipo I i filler (UNI EN 12620) e i pigmenti (UNI EN 12878).\nLe aggiunte di tipo II prendono parte alla reazione di idratazione del cemento e pertanto apportano un contributo sostanziale alla formazione dei prodotti di idratazione e quindi alle caratteristiche della pasta cementizia; sono usate per migliorare le caratteristiche di resistenza meccanica oppure per migliorare la durabilit\u00e0.\nFanno parte delle aggiunte del tipo I il filler calcareo mentre del tipo II, la microsilice, la cenere volante, la loppa di altoforno granulare e la pozzolana sia naturale che industriale\nFiller calcareo.\nIl calcare finemente macinato, viene utilizzato per il confezionamento dei calcestruzzi come filler, cio\u00e8 materiali che, grazie alla loro granulometria, vengono utilizzati come inerti finissimi i quali vanno ad occupare gli spazi lasciati liberi dai granuli di cemento rendendo la matrice cementizia molto compatta.\nI fillers possono essere inerti o leggermente reattivi.\nIl calcare finemente macinato fa parte del I tipo.\nCome tutti i fillers, il calcare macinato per essere utilizzato per il confezionamento di calcestruzzi non deve far aumentare la richiesta di acqua in maniera sostanziale, e non deve contenere sostanze capaci di ridurre il grado di durabilit\u00e0 del calcestruzzo armato.\nNello specifico il filler calcareo deve avere i seguenti requisiti.\nIl calcare macinato pu\u00f2 essere utilizzato ad esempio per produrre cementi Portland a ridotto tenore di clinker, al fine per esempio di ridurre il calore di idratazione (minor tenore di alluminato tricalcico e silicato tricalcico), o la sensibilit\u00e0 all'attacco solfatico (minor tenore di alluminato tricalcico) e al dilavamento (minor tenore di calce).\nTipi di cemento al calcare.\nSecondo la UNI EN 197/1 i tipi di cemento che contengono calcare sono:\nMarcatura CE.\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto.\n\u00c8 previsto un solo sistema di attestazione di conformit\u00e0 CE:\nGeneralmente la marcatura CE avviene mediante l'apposizione di un'etichetta direttamente sui prodotti, o sull'imballaggio ovvero mediante stampa dell'etichetta sul Documento di Trasporto (DDT).\nDocumentazione di accompagnamento.\nOgni fornitura deve essere accompagnato dalla seguente documentazione:\nInoltre bisogna accertare che il prodotto viaggi con regolare etichetta, riportante il simbolo CE e tutti i dati necessari, applicata sul prodotto o sull'imballaggio o sul DDT;\nEtichetta CE.\nL'etichetta con il simbolo di marcatura CE, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:"}
{"id": "1840406", "revid": "1543377", "url": "https://it.wikipedia.org/wiki?curid=1840406", "title": "Ciclismo ai Giochi della XXVIII Olimpiade - 500 metri a cronometro", "text": "La gara dei 500 metri a cronometro dei Giochi della XXVIII Olimpiade fu corsa il 20 agosto all'Athens Olympic Sports Complex. La medaglia d'oro fu vinta dall'australiana Anna Meares, che stabil\u00ec il nuovo record del mondo in 33\"952, superando quello precedente di 34\"000, stabilito da Jiang Yonghua, arrivata seconda.\nLa gara vide la partecipazione di 12 atlete.\nRisultati.\nOgni atleta effettu\u00f2 due giri di pista, per un totale di 500 metri."}
{"id": "1840408", "revid": "92723", "url": "https://it.wikipedia.org/wiki?curid=1840408", "title": "Tuffi ai Giochi della XXVIII Olimpiade - Piattaforma 10 metri maschile", "text": "Hanno partecipato 33 atleti; i primi 18 dopo il primo turno sono passati alle semifinali, mentre hanno disputato la finale i primi 12 tuffatori con il miglior punteggio (dato dalla somma del primo turno e delle semifinali)."}
{"id": "1840412", "revid": "287204", "url": "https://it.wikipedia.org/wiki?curid=1840412", "title": "Nuoto ai Giochi della XXV Olimpiade - 100 metri farfalla maschili", "text": "Hanno partecipato alle batterie di qualificazione 69 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n27 luglio 1992"}
{"id": "1840416", "revid": "287204", "url": "https://it.wikipedia.org/wiki?curid=1840416", "title": "Natale in Silver Street", "text": "Natale in Silver Street \u00e8 una raccolta di racconti dello scrittore olandese Michel Faber, ambientati nell'Inghilterra vittoriana.\nI protagonisti delle storie sono i personaggi del libro \"Il petalo cremisi e il bianco\", sempre di Michel Faber, edito nel 2003, e le storie sono collocate o prima degli eventi narrati nel libro o alcuni anni dopo.\nRacconti.\nNatale in Silver Street.\n\"(Christmas in Silver Street)\"\nLa storia \u00e8 ambientata nel dicembre del 1872, in una delle zone londinesi pi\u00f9 equivoca e perduta, tra Regent Street e Soho, pi\u00f9 precisamente a Silver Street. Sugar, una giovanissima ragazza che vive e lavora nel bordello di Mrs Castaway, si sveglia la mattina di Natale, dopo aver alzato il gomito la sera prima. nella sua stanza arriva Christopher, il figlio piccolo di una prostituta che lavora con Sugar, che si occupa di prendere e lavare la biancheria della casa e i due parlano del Natale, e del fatto che di solito le persone si scambiano i regali per quest'occasione, anche se entrambi non hanno mai festeggiato un Natale nel senso tradizionale del termine. Un uomo, piazzatosi sotto le finestre del bordello, comincia a cantare una canzone natalizia, e questo induce Sugar a vestirsi e ad uscire di casa.\nLa ragazza si reca in alcuni negozi, acquistando una cartolina di auguri natalizia, alcuni cioccolatini ed un pollo arrosto, poi torna di nuovo al bordello. Tutte le cose che ha comprato Sugar servono per fare una sorpresa a Christopher, che resta molto stupito e contento della cartolina e della cena inaspettata. Tutto va per il meglio, ad un certo punto una donna comincia a cantare, sotto le finestre dell'edificio, una canzone dedicata alle peccatrici che abitano nel bordello, ma Sugar e Christopher, abituati a questo genere di predicatori fai da te, non si scompongono per niente e continuano a gustarsi la loro cenetta. Una volta finito il pasto, Christopher se ne va, senza che Sugar riesca a dirgli quanto le dispiace che il ragazzino non possa godersi un Natale come si deve.\nLa mosca e i suoi effetti su Mr Bodley.\n\"(The Fly, and Its Effect Upon Mr Bodley)\"\nMr Bodley, una mattina presto, si reca al bordello di Mrs Tremain, per lamentarsi con la tenutaria di una cosa spiacevole che gli \u00e8 successa l'ultima volta che \u00e8 stato nell'edificio, mentre si intratteneva con una prostituta, Minnie. \nMr Bodley ha notato infatti una mosca posarsi sul gluteo sinistro della ragazza; l\u00ec per l\u00ec la cosa gli \u00e8 passata di mente ed ha finito con soddisfazione l'incontro con Minnie, ma dopo il pensiero dell'insetto che si posava sulla carne viva di una giovane donna lo ha ossessionato, portandolo anche a pensare all'inutilit\u00e0 degli accoppiamenti vari che pratica nei bordelli. \nMrs Tremain capisce che l'uomo ha soltanto bisogno di dormire, che le sue affermazioni sono solo farneticazioni di una persona che ha bisogno di riposo, e quindi lo spedisce a dormire in una stanza del bordello, da solo.\nLa mela.\n\"(The Apple)\"\nSiamo di nuovo nel bordello di Mrs Castaway. Sugar viene svegliata una mattina dal canto di una evangelista, che si \u00e8 posizionata sotto la sua finestra, insieme ad una bambina, probabilmente la figlia, e ad un gran numero di opuscoli religiosi. Sugar, molto infastidita da quella presenza molesta, comincia a pensare ai libri che sta leggendo, al fatto che in nessuno di questi le protagoniste femminili sono donne vere, ma sempre e solo bamboline stupide e senza nessuna credibilit\u00e0. La ragazza crede anche che sarebbe meglio smettere di leggere, e cominciare a scrivere lei stessa un romanzo, qualcosa di vero e crudo. La donna predicatrice, dato che la figlioletta si lamenta di trovarsi in quel luogo inospitale e freddo, le porge una mela, che per\u00f2 sfugge alla piccola e cade per terra. La madre, di scatto, d\u00e0 un sonoro schiaffo alla piccola, e questo gesto fa infuriare molto Sugar, che si precipita in strada, mezza nuda, per affrontare la donna, ma non la trova e quindi torna dentro, dopo essersi fatta male ad un piede nudo.\nDi nuovo in camera sua, Sugar si meraviglia per quella sua perdita di controllo, lei non si permette mai di esprimere emozioni, sa che questo non le permetterebbe di fuggire dal luogo e dalla condizione in cui si trova adesso. Una volta calmatasi, la ragazza si mette a leggere un giornale, in cui \u00e8 presente un episodio di un romanzo a puntate, che fa arrabbiare di nuovo Sugar, dato che parla di una donna che cela all'uomo che l'ama di essere una prostituta, ma viene smascherata dall'amico del ragazzo innamorato. Sugar fa a pezzi il giornale, poi, una volta ripresasi, si accorge di aver commesso di nuovo il peccato di mostrare i suoi veri umori, e si ripromette di non farlo pi\u00f9. La mela che ha causato il piccolo incidente tra la donna evangelista e la figlia \u00e8 sul balcone, pronta ad essere lanciata contro la matrona non appena quest'ultima si ripresenti in Silver Street.\n\"Cuoricini di cioccolato dal Nuovo Mondo\".\n\"(Chocolate Hearts from the New World)\"\n1850. Il dottor Curlew si preoccupa per il futuro della figlia, Emmeline, che invece di pensare a trovarsi un uomo da sposare, dato l'et\u00e0 non proprio verdissima, si dedica all'ideale missionario scambiando lettere con uomini di tutto il mondo, ma in special modo con uomini americani che possiedono degli schiavi, per indurli a liberare quei poveri disgraziati, ma non ottiene quasi mai risposta, e le poche che riceve sono in gran parte insulti. \nUn giorno, a casa Curlew arriva un pacco dall'America, al cui interno si trovano una scatola di cioccolatini, una fotografia e una lettera. La fotografia appartiene all'uomo che ha scritto la missiva, un proprietario terriero che le comunica che i suoi schiavi sono liberi, anche se lavorano sotto di lui, perch\u00e9 non fa loro mancare nulla, anzi li protegge dai pericoli in cui potrebbero incorrere se fossero lasciati a s\u00e9 stessi, come auspicano i nordisti. L'americano approfitta della lettera per fare molti complimenti ad Emmeline, per la sua intelligenza e religiosit\u00e0, e le invia la scatola di dolciumi come ringraziamento per la sua missiva. \nIl dottor Curlew spera che Emmeline gli scriva ancora, ma la donna non risponde direttamente alla domanda, si limita a prendere la lettera e la fotografia e ad andarsene in camera sua.\n\"Clara e l'Uomo dei Topi\".\n\"(Clara and the Rat Man)\"\nClara, una volta lasciata la casa di William e Agnes Rackham, \u00e8 finita a fare la passeggiatrice di strada, non riuscendo a trovare una professione migliore. Un giorno la donna fa la conoscenza di Mr Heaton, un uomo che le fa una strana proposta: la pagher\u00e0 se Clara si far\u00e0 crescere un'unghia. La donna, dopo un'iniziale titubanza, accetta il lavoro, prende lo scellino di paga e si scorda immediatamente dell'uomo e dell'unghia. La settimana dopo, Clara rincontra Mr Heaton, ma s'era inavvertitamente mangiata l'unghia durante i giorni. L'uomo decide di darle un altro scellino chiedendole di riprovarci.\nDopo alcune settimane, una volta che l'unghia ha raggiunto una bella lunghezza, Mr Heaton chiede a Clara di andare con lei ad assistere ad una caccia ai topi, a cui partecipa il cane di lui, Robbie, e nel bel mezzo dell'evento, la ragazza dovr\u00e0 inserire il dito con l'unghia lunga nel retto dell'uomo, il tutto per dieci scellini.\nClara accetta, ma se ne pente subito dopo, per\u00f2 non riesce a trovare una motivazione credibile per poter saltare l'appuntamento, quindi il giorno prestabilito i due si incontrano e con una carrozza si recano nel luogo dove avverr\u00e0 il combattimento. Clara resta affascinata dallo spettacolo del cane di Mr Heaton che stermina venti topi, tanto da dimenticarsi di fare quello che le ha chiesto l'uomo.\nClara e Mr Heaton se ne vanno dal locale dove si \u00e8 tenuto il combattimento, e Clara cerca di scusarsi della sua dimenticanza, ma l'uomo fa finta di niente e non si lamenta pi\u00f9 di tanto. Mr Heaton racconta a Clara il perch\u00e9 delle sue numerose cicatrici, che si \u00e8 procurato durante un combattimento in Afghanistan. Clara fa sentire all'uomo che la sua unghia, seppur scheggiata, \u00e8 sempre di una discreta lunghezza, ma Mr Heaton le dice che non \u00e8 quello il momento giusto, facendo capire che forse ci potrebbero essere degli sviluppi della storia. Qui termina il racconto.\n\"La medicina\".\nWilliam Rackham, seduto alla scrivania della sua casa, ormai quasi vuota e triste, ripensa al suo passato. La sua mente si sofferma quasi solo su Sugar, la prostituta che, molti anni prima, a suo dire gli ha rovinato la vita. Prima ha tramato contro la moglie di William, Agnes, facendola impazzire definitivamente, poi non contenta gli ha portato via la figlia, Sophie. William, dopo questa disgrazia, si \u00e8 risposato con Constance, una donna che non ama particolarmente e che non \u00e8 riuscita a dargli un nuovo erede. \nGli affari di William al momento non vanno pi\u00f9 bene come prima, quando a consigliarlo e a guidarlo c'era la sua preziosa Sugar. \nWilliam, dopo aver bevuto un bel po' di alcool, cade dalla sedia, e prima di essere soccorso dalla cameriera e dalla moglie, immagina che la prima persona pronta ad aiutarlo sia proprio Sugar, e ammette con s\u00e9 stesso che la ragazza le manca tanto, terribilmente. \nTutto questo dura per\u00f2 pochissimo, il tempo che William riprenda i sensi, si accorga che la sua amata prostituta non c'\u00e8 e non torner\u00e0 mai pi\u00f9, e poi mestamente l'uomo si rimette al lavoro."}
{"id": "1840417", "revid": "113193263", "url": "https://it.wikipedia.org/wiki?curid=1840417", "title": "Paul Natorp", "text": "Vita.\nFiglio del predicatore protestante Adelbert Natorp ed Emilie Keller, dal 1871 studi\u00f2 musica, storia, filologia classica e filosofia a Berlino, Bonn e Strasburgo. Nel 1876 consegu\u00ec il dottorato in storiografia a Strasburgo con una dissertazione in latino con il positivista Ernst Laas. Dopo quattro anni come tutore privato divenne assistente bibliotecario a Marburgo, dove nel 1881 ottenne l'abilitazione con Hermann Cohen. Nel 1885 divenne professore straordinario e nel 1893 ottenne la cattedra di filosofia e pedagogia, che mantenne fino alla sua pensione nel 1922.\nNel semestre invernale del 1923/1924 Natorp ebbe un intenso scambio intellettuale con Martin Heidegger, le cui opere su Giovanni Duns Scoto aveva studiato attentamente. Nel 1887 spos\u00f2 la cugina Helene Natorp ed ebbe da lei cinque figli. Natorp aveva ambizioni come compositore, soprattutto per musica da camera (sonate per violoncello, violino, trio con pianoforte). Inoltre scrisse circa 100 \"lieder\" e due opere corali. Lo scambio letterario con Brahms, che gli sconsigli\u00f2 di diventare compositore per professione, \u00e8 diventato famoso.\nPensiero.\nLa posizione epistemologica di Natorp fu quella di un idealismo metodologico, come Cohen. Le due radici kantiane della conoscenza, intuizione e ragione (\"Anschauung\" e \"Verstand\"), con lui divennero materia e forma della conoscenza. Questa non \u00e8 soggettiva, ma viene oggettivata nelle leggi determinanti dei fenomeni. L'unit\u00e0 sintetica \u00e8 la legge fondamentale della conoscenza, che viene determinata dalle funzioni fondamentali delle categorie (qualit\u00e0, quantit\u00e0, relazione e modalit\u00e0). Riguardo alle idee regolative di Kant, Natorp formul\u00f2 la legge del dovere (\"Gesetz des Sollens\") nel compito del tendere verso la conoscenza dell'infinito. Da ci\u00f2 deriv\u00f2 i livelli della tensione come pulsione, volont\u00e0 e volere intellettuale, che colleg\u00f2 all'etica dei valori.\nCi\u00f2 che \u00e8 veramente concreto non fu per Natorp l'individuo, ma la comunit\u00e0. In pratica Natorp si ingaggi\u00f2 per una politica dell'educazione socialista, ai tempi abbastanza controversa, in particolare per un'istruzione pubblica gratuita e pari opportunit\u00e0 per tutti. La fonte della religione per Natorp era il sentimento (\"Gef\u00fchl\"), la conoscenza immediata di s\u00e9 stessi. Il fondamento della verit\u00e0 religiosa diventa allora la soggettivit\u00e0. L'infinit\u00e0 del sentimento porta alla trascendenza. Il pensiero fondamentale di Natorp si potrebbe riassumere in una singola frase, come: Pensare non vuol solo dire \"mettere in relazione\" (Lotze), ma pensare vuol dire essere in relazione (rapporto). \nIn questo modo Natorp si collega al programma di una \"fondazione concettuale\" che parte da Gottlob Frege \u2013 sotto influenza di Lotze \u2013 e che tramite Bertrand Russell e Ludwig Wittgenstein port\u00f2 allo sviluppo della filosofia analitica e che con il concetto di \"regione espressiva\" di Robert Brandom \u00e8 di nuovo attuale. Mentre nella tradizione di carattere analitico e linguistico-strutturale, che si rif\u00e0 a Wittgenstein, le relazioni sono considerate come \"oggetti\" o, appellandosi al \"common sense\" come \"mere\" relazioni, cosicch\u00e9 con una applicazione massimale del concetto di relazione\u00a0\u2013 da \"struttura\" via \"sintassi\", \"semantica\", \"prammatica\" fino alla \"competenza\" e la \"performance\" \u2013 si ha d'altro canto un minimo di riflessione sul concetto di relazione stesso, Natorp pone \"molto chiaramente e apertamente la relazione al centro di tutte le considerazioni logiche\" e la rende cos\u00ec il \"concetto del concetto\".\nQuesta transizione dal concetto di sostanza al concetto di relazione \u00e8 stato reso famoso dallo studente di Natorp Ernst Cassirer come transizione dal \"concetto di sostanza al concetto di funzione\", e questo, come viene confermato dalla fisica, \u00e8 sempre molto attuale. Anticipa quindi ci\u00f2 che Richard Rorty ha fatto 70 anni pi\u00f9 tardi nella sua influente immagine di \"specchio della natura\": che la \"rappresentazione\" del mondo non \"ri-presenta\" o fa una copia mentale, ma originariamente genera e costituisce il mondo.\nQuesto pensiero fondamentale del suo \"correlativismo monistico\", che conoscenza come relazione tra pensiero e oggetto allo stesso tempo significa la sua assunzione correlativa nel medio del pensiero, \u00e8 stato posto da Natorp sin dall'inizio al servizio di una concezione onnicomprensiva delle discipline e aree tematiche pi\u00f9 disparate come natura e cultura, logica e politica, e soprattutto pedagogia. Tutte le discipline, dalla matematica alle scienze linguistiche e storiche, dovrebbero contribuire all'educazione del popolo intero e ritrovare in questo modo la via verso la vita e la prassi. Perci\u00f2 l'opera di Natorp ha ancor oggi un profondo significato per la filosofia e pedagogia."}
{"id": "1840418", "revid": "2176804", "url": "https://it.wikipedia.org/wiki?curid=1840418", "title": "Bolzano Vicentino", "text": "Bolzano Vicentino (\"Bols\u00e0n\" in veneto) \u00e8 un comune italiano di abitanti della provincia di Vicenza in Veneto.\nStoria.\nToponimi.\nIl toponimo \u00e8 una formazione prediale dal nome latino gentilizio \"Baudius\" o \"Bautius\" con il suffisso \"-\u0101nus\". L'Olivieri 1961, pg. 13, ne attesta la presenza come \"Bauzano\" in un documento dell'anno 1284, come \"Bulzano\" nel 1324 (il Rohlfs 1966, pg. 168, nota l\u2019evoluzione di \u2018\u2019au\u2019\u2019 in \u2018\u2019ol\u2019\u2019 in \u2018\u2019Bolzano\u2019\u2019 rispetto a \u2018\u2019Bautius\u2019\u2019 a partire dagli albori del XIV secolo). Dunque, l'origine del toponimo \u00e8 comune alle altre localit\u00e0 italiane omonime, sebbene vi siano incertezze derivanti dall'originaria pronuncia della \"z\" (ovvero del dittongo \"ti\" nella forma latina), la quale poteva essere sia sonora (confermata dalla forma letteraria \"Bolgiano\") sia sorda, oscillante nella pronuncia italiana e palese nella forma tedesca dialettale \"b\u00f3oz\u00ebn\" e \"p\u00f3oz\u00ebn\", da cui il nome in tedesco \"Bozen\" ed in cimbro \"P\u00f3uzen\".\nAd ogni buon conto, la forma tedesca afferisce alla lunga fase di germanizzazione avvenuta nell'Alto Vicentino dalle invasioni longobarde al tardo periodo medioevale, durante il quale il territorio fu soggetto a colonizzazione da parte di contadini discesi dalle odierne Baviera e Svevia.\nIl nome della localit\u00e0 \"Ospedaletto\" deriva dall'ospitale intitolato a San Bartolomeo che, intorno al X e XI secolo, i benedettini crearono poco fuori dal sobborgo di Lisiera.\nQuello di \"Lisiera\" probabilmente deriva da \"Luceria\", cio\u00e8 da \"lucus\" = bosco.\nMedioevo ed et\u00e0 moderna.\nLe origini del paese si devono all'azione dei monaci benedettini del monastero dei santi Felice e Fortunato di Vicenza. Un antico documento riguarda l'ospitale di Lisiera, dove nel 1134 una comunit\u00e0 di \"fratres et conversi\" fu investita dall'abate di San Felice - cui dovevano obbedienza - di una notevole estensione di terre situate tra Bertesina e Monticello Conte Otto.\nBolzano fu anche sede di un'antica pieve; la sua intitolazione a Santa Maria - come la cattedrale e la maggior parte delle antiche pievi della diocesi di Vicenza - fa ritenere che lo fosse ben prima del X secolo. Nel 1297 essa aveva sotto la propria giurisdizione le cappelle di San Giorgio di Quinto di Santa Lucia di Lisiera, di San Floriano di Vigardolo e le chiese di Valproto, Lanz\u00e8 e Pojanella.\nNon si hanno tracce dell'esistenza di un castello a Bolzano; ammesso comunque che ci fosse, dovette trattarsi di opera trascurabile, distrutta forse all'inizio del XII secolo.\nVerso la met\u00e0 del Trecento, durante la signoria scaligera, il territorio di Bolzano fu sottoposto, sotto l'aspetto amministrativo, al Vicariato civile di Camisano e tale rimase, anche sotto la dominazione veneziana, sino alla fine del XVIII secolo. Il territorio per\u00f2 fu pi\u00f9 volte devastato durante questo secolo dalle guerre tra gli Scaligeri e i padovani.\nNel 1404 - insieme con Vicenza e tutto il territorio vicentino - Bolzano entr\u00f2 a far parte dei Domini di Terraferma della Serenissima e vi rimase fino al passaggio all'Austria nel 1798.\nEt\u00e0 contemporanea.\nFu poi annesso all'Italia nel 1866, dimostrando per\u00f2 una certa insofferenza verso l'eccessivo centralismo del Regno d'Italia, tanto che il consiglio comunale del paese il 19 maggio del 1875 rifiut\u00f2 (9 voti contro uno) al sindaco Giacomo Giaretta l'autorizzazione a comprare una fascia tricolore per le pubbliche cerimonie.\nSport.\nCalcio.\nLa squadra di calcio di Bolzano Vicentino \u00e8 l'A.C.Berton Bolzano Vicentino', militante nella Prima Categoria (solamente la prima squadra, ad esclusione delle giovanili).\nPallacanestro.\nLa squadra di pallacanestro di Bolzano Vicentino \u00e8 l'A.S.D Pallacanestro Bolzano Vicentino, militante (solamente la prima squadra) nel UISP Amatori Maschile Padova.\nAtletica Leggera.\nLa societ\u00e0 di atletica legera di Bolzano Vicentino \u00e8 l'ASD Atletica Ardens.\nAmministrazione.\nAltre informazioni amministrative.\nLa denominazione del comune fino al 1867 era Bolzano."}
{"id": "1840422", "revid": "1305772", "url": "https://it.wikipedia.org/wiki?curid=1840422", "title": "Caso Tresca", "text": "Il Caso Tresca riguarda l'omicidio di Carlo Tresca, commesso a New York nel gennaio del 1943, che rimase irrisolto anche se si sospett\u00f2 che fossero implicati alcuni mafiosi italoamericani. Il caso riguard\u00f2 i rapporti tra Cosa nostra e Fascismo fra le due guerre mondiali coinvolgendo esponenti mafiosi come Vito Genovese, Carmine Galante e Frank Garofalo, che erano fuoriusciti italiani negli Stati Uniti d'America, e i tentativi di rompere l'unit\u00e0 del fronte antifascista che, in quegli anni stava assumendo sempre pi\u00f9 importanza negli USA.\nLe indagini sull'omicidio di Tresca si conclusero nel 1953 senza un colpevole, anche se il dibattito rest\u00f2 vivo quando il network televisivo CBS ricostru\u00ec l'accaduto intitolandolo \"\"Death of an Editor\", presentando in modo esplicito le connessioni tra la mafia e il fascismo. La polizia newyorkese ricominci\u00f2 le indagini, seguendo proprio la pista indicata dalla CBS.\nStoria.\nCarlo Tresca dirigeva il giornale anarchico \"Il Martello\"; la situazione della diaspora anarchica negli Stati Uniti era diversa da quella di altre organizzazioni strutturate politicamente in senso anche burocratico e organizzativo come Giustizia e Libert\u00e0 e, quindi, la comunit\u00e0 anarchica era coesa attorno a tutto un gruppo di giornali di tendenza anarchica tra i quali \"il Martello.\"\nQuando venne assassinato, la notte dell'11 gennaio del 1943, si trovava insieme a Giuseppe Calabi, membro della Mazzini Society, della quale Tresca era uno dei leader, e avevano atteso all'uscita della redazione del \"Martello\" alcuni collaboratori, militanti del comitato di agitazione antifascista appartenente alla Mazzini Society di New York, che non erano poi venuti. Insieme lavoravano attorno ai cosiddetti \"comitati della vittoria\" che stavano sorgendo fra le comunit\u00e0 italiane degli Stati Uniti, al cui interno le forze antifasciste pensavano gi\u00e0 alla futura formazione di un governo provvisorio in esilio, confidando anche in una rapida soluzione del conflitto dopo l'8 settembre del 1943.\nLa notte in cui Tresca fu ucciso stava aspettando anche Vanni Montana, il fiduciario Luigi Antonini, presidente dell'Italian-American Labor Council e Giovanni Sala, militante dell\"Amalgamated Clothing Workers\" of America. Tresca, pur volendo la costituzione del comitato antifascista all'interno della Mazzini Society, era assolutamente contrario che vi facessero parte antifascisti dell'ultima ora, coloro che lo sono diventati dopo il bombardamento di Pearl Harbor. Non tutti i componenti dell'organismo dirigente erano d'accordo con la tesi di Tresca, quindi, proprio quella notte doveva esserci un incontro chiarificatore. Tresca era acerrimo nemico di Generoso Pope, che in quel periodo era proprietario e direttore di due giornali sostenitori del fascismo, \"Il Progresso italo-americano\" ed il \"Corriere d'America\", per cui era assolutamente contrario all'ingresso di Pope nel comitato. In sintesi Tresca era convinto che Pope fosse un agente del fascismo negli Stati Uniti, addestrato sia per seminare zizzania fra gli antifascisti che servire da delatore.\nFra i tanti nemici che Tresca si era fatto negli anni a causa della sua instancabile attivit\u00e0, Generoso Pope era legato alla mafia newyorkese e, in particolare, a Frank Garofalo, di cui erano noti gli atti intimidatori nei confronti degli avversari del Pope.\nInoltre Tresca, in forte contrasto con Armando Borghi contrario all'idea di un fronte unito con i comunisti, pur essendo anarchico, era propenso all'ingresso dei comunisti nel comitato antifascista, incluso anche il suo vecchio nemico Vittorio Vidali, che peraltro stava gi\u00e0 lavorando per un fronte unito. Tresca aveva aiutato Vidali nella fuga dai fascisti, ma le vicende della Guerra di Spagna, con i sanguinosi scontri fra comunisti stalinisti da una parte e gli anarchici e poumisti dall'altra, avevano allontanato e reso nemici i due vecchi compagni di lotta, ci\u00f2 non impediva che Tresca comunque appoggiasse l'ingresso dei \"comunisti\" nel \"Comitati per la Vittoria\".\nLo storico Mauro Canali, le cui ricerche contribuirono a sollevare il caso Silone, cio\u00e8 l'ipotesi che Ignazio Silone avesse contatti con i servizi segreti fascisti, potendo aver a disposizione la documentazione desecretata dell'OSS, \u00e8 pervenuto alla conclusione che gli investigatori americani avessero subito individuato la pista giusta per individuare gli assassini di Tresca, ovvero Carmine Galante e Frank Garofalo, che agirono su ordine di Vito Genovese, in quel momento in Italia e con ottimi rapporti sia con Mussolini che con altri personaggi di spicco del fascismo.\nEzio Taddei era un bersagliere ed anarchico, amico di Tresca, denunci\u00f2 in un suo libro i possibili mandanti ed esecutori dell'assassinio di Carlo Tresca:\nLo stesso fece Piero Calamandrei stigmatizzando l'assassinio di Carlo Tresca con queste parole:\nIpotesi.\nGeneroso Pope.\nStando alle documentazioni raccolte da Mauro Canali si deduce come i sospetti di Tresca nei confronti di Generoso Pope avessero un fondamento: negli archivi fascisti \u00e8 stato trovato uno scritto, datato 26 novembre 1934, nel quale il console italiano riferisce che Pope si stava illudendo di poter creare con le sue azioni spaccature all'interno della dirigenza dell'International Ladies Garment Workers' Union (ILGWU), pubblicando sui suoi giornali articoli di Luigi Antonini, Arturo Giovannitti, Serafino Romualdi e di militanti dell'organizzazione Stampa Libera. D'altro canto, sempre il Pope, aveva indetto una sottoscrizione per sostenere lo sforzo bellico fascista nel conflitto italo-etiopico, inoltre aveva indicato nel corso delle celebrazioni della vittoria fascista al Madison Square Garden, in Mussolini, come il pi\u00f9 grande uomo al mondo. Nel 1941, questi fatti inducono la Mazzini Society a chiedere al Dipartimento di Giustizia statunitense un'indagine sul comportamento di Pope. La reazione del Pope, avvenuta nel settembre del 1941, fu quella di prendere pubblicamente distanza dal regime fascista. \"Il Martello\" ovviamente \u00e8 in prima linea nella campagna contro il Pope, che rischiava anche un sequestro di beni, e di qui, il suo \"spontaneo\" allontanamento dal regime fascista. Avvicinatosi il Pope alla Mazzini Society, Tresca \u00e8 uno dei principali oppositori al suo ingresso. Tuttavia pu\u00f2 contare sull'appoggio sia di Vanni Montana che di Luigi Antonini, i quali sostengono che, se nei comitati unitari antifascisti, \"Comitati della Vittoria,\" possono entrare i comunisti ci pu\u00f2 essere posto anche per un antifascista dell'ultima ora qual era il Pope.\nPrecedentemente Tresca, nel 1934, aveva pubblicato contro il Pope articoli che rivelavano sue pressioni ai danni di Girolamo Valenti per il lavoro svolto su Stampa Libera. Il mezzo coercitivo era indicato nell'intervento del mafioso Frank Garofalo, e Tresca ribadiva nel suo scritto, che proprio per la pericolosit\u00e0 del mafioso, il Valenti rischiava aggressioni fisiche, ed anche peggio, se non avesse smesso di denunciare fatti in cui il Pope era coinvolto. Inoltre ribadiva che, sempre Pope, era in ottimi rapporti con individui, quali Frank Costello, altra figura di spicco della malavita newyorkese, padrino del figlio di Pope, nonch\u00e9 con Lucky Luciano e Vito Genovese.\nI rapporti denunciati dal Tresca tra Pope e la mafia, furono poi accertati agli inizi degli anni cinquanta da una commissione senatoriale statunitense, presieduta da Kefauver, costituita con il compito di indagare sul crimine organizzato.\nVito Genovese.\nVito Genovese, dopo essere emigrato da Napoli negli USA, inizi\u00f2 negli anni venti la sua carriera mafiosa al servizio del boss di New York Giuseppe Masseria. Coinvolto in traffici illeciti ed estorsioni, Masseria utilizzava Genovese per i lavori pi\u00f9 sporchi, compresi quelli in cui era necessario esercitare violenza. Charles \"Lucky\" Luciano fu di Genovese un socio della prima ora ed un benefattore. La loro relazione dur\u00f2 40 anni, fino alla morte di Luciano. Avevano iniziato assieme da ragazzi negli slum di New York\".\"\nTresca verr\u00e0 ucciso, secondo la pi\u00f9 recente ricostruzione storica, da un killer della mafia su invito di Benito Mussolini.\nSubito dopo l'omicidio, fu catturato Carmine Galante, legato a Vito Genovese, ma facente parte della famiglia di Joseph Bonanno. Galante venne visto alla guida di una macchina che si allontanava dal luogo dell'omicidio, ma gli venne fornito un alibi. L'assassinio sarebbe avvenuto su ordine di Vito Genovese. Galante fece la sua carriera da autista di Joseph Bonanno, boss dell'omonima famiglia, divenendo poi caporegime e infine capobastone. Ed ancora da scritto di Joseph Bonanno\n ovvero ancora da scritto di Joseph Bonanno\nci\u00f2 non toglie che subito dopo lo sbarco alleato, Vito Genovese, secondo il metodo mafioso, adeguandosi al potere dominante e lavorando per i propri interessi, quando lo ritiene possibile, si schiera con gli alleati:\nLeonardo Sciascia sulla situazione specifica inerente a Vito Genovese e della Sicilia nel suo complesso dopo lo sbarco alleato scrive un articolo da cui si trae\nVito Genovese era in Italia quando Tresca viene assassinato, perci\u00f2 come esecutore aveva un alibi inattaccabile. Si era rifugiato in Italia, gi\u00e0 dal 1935, con il beneplacito del fascismo, sfuggendo ad un arresto per omicidio negli Stati Uniti, dove era ricercato per l'uccisione di un mafioso suo avversario: l'OSS investigando sulla protezione avuta dal Genovese prender\u00e0 atto che la Casa del fascio di Nola fu costruita con un finanziamento dello stesso mafioso, e sempre il Genovese lo ritroviamo, nel periodo attorno dell'armistizio, immerso nei suoi loschi traffici con il suo \"segretario\", Mike Miranda, esattamente nel Nolano. Stava iniziando ad organizzare il traffico della droga secondo la scelta strategica di Lucky Luciano, di cui il Genovese era socio \"d'affari\". I fascisti non lo infastidivano per nulla, anzi si \u00e8 dimostrato storicamente che avevano ottimi rapporti. Nel prosieguo la moglie di Genovese descriver\u00e0 i suoi viaggi negli Stati Uniti, (commissione Kefauver 1952), per prelevare e rifornire di danaro il consorte che si stava organizzando:qualche \"briciola\" era servita per la casa del fascio di Nola.\nIl Genovese era entrato in \"affari\" con molti imprenditori del posto e aveva stabilito solidi rapporti con Renato Carmine Senise, fascista, e probabilmente proprietario e/o comproprietario della industria Ferrarelle, non per niente Mike Miranda era il rappresentante della Ferrarelle per New York. Il Genovese aveva quindi costruito nel napoletano un insieme di legami che poi gli saranno utile allo sbarco alleato. In questa situazione cambier\u00e0 casacca, ovvero da amico dei fascisti ad antifascista, formalmente, ovviamente. In realt\u00e0 Genovese non era n\u00e9 fascista n\u00e9 antifascista, ma semplicemente un capo mafioso. Occorre tenere conto di un'altra sua importante \"amicizia\" del periodo considerato, quella con Renato Carmine Senise, nipote del capo della polizia fascista Carmine Senise.\nVittorio Vidali.\nI servizi segreti fascisti e gli infiltrati cercheranno di scaricare la colpa del delitto Tresca su Vittorio Vidali, un comunista fedele alla linea moscovita, presente in Messico, e in particolare negli Stati Uniti, con il compito di portar aventi la tattica del \"Fronte Unito Antifascista\" della sinistra stalinista. Era nota l'avversione che Vidali aveva per gli anarchici, e quindi, il personaggio ben si prestava quale capro espiatorio per l'omicidio di Tresca, in linea con la politica del regime fascista di creare conflitti all'interno del fuoriuscitismo antifascista.\nBibliografia.\n\"Regione Abruzzo, Centro servizi culturali di Sulmona, Circolo cultura &amp; societ\u00e0. Giornata della memoria, 20 maggio 1994\""}
{"id": "1840423", "revid": "287204", "url": "https://it.wikipedia.org/wiki?curid=1840423", "title": "Attivit\u00e0 idraulica latente", "text": "Un materiale ad attivit\u00e0 idraulica latente presenta propriet\u00e0 idrauliche quando viene attivato opportunamente. \nInfatti a differenza dei materiali a comportamento pozzolanico, i quali possono indurire solo reagendo con la calce, quelli ad attivit\u00e0 idraulica latente, se finemente macinati ed in presenza di acqua, possono indurire, sebbene lentamente, anche in assenza di idrossido di calcio.\nLa presenza di calce comunque ne accelera l'indurimento. \nQuesti materiali presentano pertanto ottime caratteristiche cementanti quando vengono mescolati al cemento Portland come aggiunte minerali, perch\u00e9 l'idratazione del clinker crea l'ambiente alcalino adatto ad attivarli, grazie alla formazione di idrossido di calcio.\nLa presenza di calce accelera la reazione tra il materiale e l'acqua presente nell'impasto con formazione di prodotti di idratazione analoghi a quelli che si generano a seguito dell'idratazione del cemento portland.\nTra le aggiunte minerali ad attivit\u00e0 idraulica latente utilizzate per i calcestruzzi c'\u00e8 la loppa di altoforno granulare."}
{"id": "1840427", "revid": "1444345", "url": "https://it.wikipedia.org/wiki?curid=1840427", "title": "Don't Worry (Chingy)", "text": "Don't Worry \u00e8 un singolo del rapper statunitense Chingy, pubblicato l'11 gennaio 2005 come secondo estratto dal secondo album in studio \"Powerballin\"'.\nDescrizione.\nIl brano, prodotto da Raphael Saadiq, ha visto la collaborazione della cantante statunitense Janet Jackson. \u00c8 stato pubblicato sotto forma di CD singolo ed \u00e8 stato trasmesso via radio.\nIl brano utilizza un campionamento di \"Just Me and You\" del gruppo Tony! Toni! Ton\u00e9!. Tutte le strofe sono rappate da Chingy, mentre Janet Jackson canta il ritornello.\nSuccesso commerciale.\nNegli Stati Uniti il brano ha raggiunto la posizione 60 nella \"Hot R&amp;B/Hip-Hop Songs\", mentre In Giappone ha raggiunto la posizione 95."}
{"id": "1840428", "revid": "1305772", "url": "https://it.wikipedia.org/wiki?curid=1840428", "title": "Le Sorelle Alfabeto", "text": "Le sorelle Alfabeto \u00e8 un romanzo di Monica McInerney del 2004.\nTrama.\nLola Quinlan si appresta a festeggiare l'ottantesimo compleanno e ha deciso di riunire tutta la famiglia comprese le tre nipoti Anna, Bett e Carrie. Le tre sorelle non si parlano da tre anni, da quando Carrie si \u00e8 fidanzata e sposata con l'ex fidanzato di Bett. \nBett ora lavora a Londra in una casa discografica dove recencisce le nuove band musicali; Anna vive a Sydney con la figlia Ellen e, dopo aver fallito la carriera da attrice, ora presta la voce per pubblicit\u00e0 televisive; Carrie vive ancora nella Clare Valley (Australia) dove \u00e8 cresciuta con le sorelle e lavora al motel dei genitori. \nLola riesce a convincere Anna e Bett a tornare nella Clare Valley a festeggiare il suo compleanno e a risolvere i problemi sorti tre anni prima tra le sorelle. Attraverso espedienti organizzati da Lola stessa, Anna, Bett e Carrie riescono per la prima volta dopo tre anni a raccontarsi la verit\u00e0 sul litigio che ha scatenato la loro divisione. Grazie ai chiarimenti, le tre sorelle tornano, per volere della nonna Lola, ad esibirsi ancora una volta nei panni delle \"Alphabet Sisters\". \nQuando tutto sembra essere tornato a posto tra le tre sorelle, Anna scopre per\u00f2 di avere un tumore ai polmoni molto esteso. Inizier\u00e0 un travaglio di dolore per tutta la famiglia Quinlan che porter\u00e0 le \"Alphabet Sisters\" a riavvicinarsi come non mai. Alla morte di Anna tutto ci\u00f2 che rimane di lei, oltre i ricordi, \u00e8 la figlia Ellen che assomiglia ogni giorno di pi\u00f9 alla madre."}
{"id": "1840434", "revid": "287204", "url": "https://it.wikipedia.org/wiki?curid=1840434", "title": "Olimpiadi degli scacchi del 1931", "text": "Le Olimpiadi degli scacchi del 1931 si tennero dall'11 al 26 luglio 1931 a Praga.\nFu la quarta edizione ufficiale delle olimpiadi organizzata dalla FIDE e comprendeva una sezione \"open\", oltre a numerosi eventi collaterali destinati a promuovere gli scacchi.\nIl torneo vide la partecipazione di 19 squadre nazionali, tutte europee ad eccezione degli Stati Uniti, per un totale di 93 giocatori. Le partite si svolsero con limite di tempo di 120 minuti per le prime 40 mosse.\nIl torneo, giocato con un girone all'italiana su quattro scacchiere, vide la prima vittoria della squadra statunitense, mentre per la prima volta vennero assegnate medaglie ai migliori tre giocatori per ogni scacchiera."}
