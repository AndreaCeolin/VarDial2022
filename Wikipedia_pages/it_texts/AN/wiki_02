{"id": "1790734", "revid": "1149807", "url": "https://it.wikipedia.org/wiki?curid=1790734", "title": "Bust a Groove", "text": "Bust a Groove, pubblicato originariamente in Giappone come , \u00e8 un videogioco musicale sviluppato da Metro Graphics e pubblicato nel 1998 da Enix per PlayStation. Il titolo originale del videogioco \u00e8 stato modificato durante la localizzazione per evitare la confusione con \"Puzzle Bobble\", distribuito negli Stati Uniti d'America e in Europa come \"Bust-a-Move\".\nIl gioco ha ricevuto una conversione arcade distribuita da Atlus e Namco e due seguiti: \"Bust a Groove 2\" (1999), mai commercializzato in Europa, e \"Dance Summit 2001\" per PlayStation 2, pubblicato solo in Giappone.\nModalit\u00e0 di gioco.\nIn \"Bust a Groove\" \u00e8 possibile controllare 14 diversi personaggi, ognuno con il proprio stile musicale. Inizialmente ne saranno selezionabili solo dieci:\nAltri quattro personaggi saranno giocabili una volta completato il gioco alle diverse difficolt\u00e0 disponibili:\nCanzoni.\nLa colonna sonora del gioco \u00e8 curata da Avex Trax.\nAccoglienza.\nKeith Stuart di \"The Guardian\" consider\u00f2 \"Bust a Groove\" come uno dei trenta migliori videogiochi dimenticati nel corso del tempo."}
{"id": "1790735", "revid": "2014155", "url": "https://it.wikipedia.org/wiki?curid=1790735", "title": "Alessandrina di Meclemburgo-Schwerin", "text": "Biografia.\nAlessandrina era figlia del granduca Federico Francesco III di Meclemburgo-Schwerin e della granduchessa Anastasija Michajlovna Romanova. Il padre apparteneva alla famiglia reale del Meclemburgo-Schwerin; la bisnonna paterna (da cui eredit\u00f2 il nome) era Alessandrina di Prussia, figlia di Federico Guglielmo III di Prussia e di Luisa di Meclemburgo-Strelitz. La madre invece era nipote dello zar Nicola I di Russia.\nMatrimonio e figli.\nIl 26 aprile 1898 spos\u00f2 l'erede al trono di Danimarca, il principe Cristiano.\nLa coppia ebbe due figli:\nNel 1902 alla coppia venne assegnato il Palazzo di Marselisborg e il giardinaggio divenne uno dei suoi maggiori interessi.Alessandrina divenne regina nel 1912.\nLe piaceva la musica ed era conosciuta per i suoi lavori di cucito, che vendeva per fini di beneficenza. Dopo la morte di sua suocera Luisa di Svezia nel 1926, le successe come patrona ufficiale delle varie organizzazioni caritatevoli fondate dalla suocera. Le piacevano il golf e la fotografia. Durante la prima guerra mondiale, fond\u00f2 il \"Dronningens Centralkomit\u00e9 af\" per il sostegno alle famiglie povere.\nNel 1947 suo marito Cristiano mor\u00ec ed Alessandrina vide il figlio salire al trono.\nMor\u00ec il 28 dicembre 1952 dopo una lunga malattia. Venne sepolta nella cattedrale di Roskilde."}
{"id": "1790736", "revid": "287204", "url": "https://it.wikipedia.org/wiki?curid=1790736", "title": "Jose Rujano", "text": ""}
{"id": "1790738", "revid": "228587", "url": "https://it.wikipedia.org/wiki?curid=1790738", "title": "Falarica", "text": "Falarica, detta anche phalarica, era un'antica arma ad asta iberica che a volte veniva utilizzata come arma incendiaria.\nDescrizione.\nLa falarica era un giavellotto con un lungo ferro di circa 90 centimetri (pari a tre piedi) di lunghezza detto \"verga\", completato con un breve manico in legno. La verga di ferro aveva una punta molto stretta e una sezione quadrata nella parte inferiore della barra che serviva per aumentare il peso dell'arma e quindi migliorarne ulteriormente la capacit\u00e0 di penetrazione. La punta era fatta in modo da poter contenere uno stoppaccio intriso di sostanze infiammabili come la pece.\nIl giavellotto incendiario che colpiva l'armatura o lo scudo del nemico spargendo fiamme aveva un enorme effetto psicologico (oltre al fatto di poter trapassare un corpo di un uomo) sui soldati nemici e contribuiva a diffondere paura tra le truppe avversarie. La falarica \u00e8 stata usata anche come dispositivo incendiario durante gli assedi, non solo quando veniva gettato contro palizzate in legno al fine di provocare incendi e caos, ma anche perch\u00e9 la pece caduta sugli scudi ed indumenti dei soldati nemici costringeva l'assalitore a gettare le armi per non rimanere bruciato anch'esso.\nEtimologia.\nFalarica deriva dal greco antico \"phalos\", \"phalaros\" (splendido, bianco) e dall'etrusco \"fala\" che ebbe il significato di torre (la cui cima \u00e8 illuminata dal sole e che serviva a dare segnali a mezzo di fuochi.\nOrigini.\nAnche se in alcuni testi la falarica \u00e8 indicata come un equipaggiamento romano, la sua origine sembra essere dalla penisola iberica e vi sono riferimenti al suo uso quando gli Iberi lottarono contro i Cartaginesi in vicinanze di Saguntum.\nCos\u00ec la descrive Vegezio nella sua opera di tecnica militare scritta verso il 370 d.C:\nBibliografia.\nTito Livio, \"Ab Urbe condita libri\", XXI."}
{"id": "1790746", "revid": "228587", "url": "https://it.wikipedia.org/wiki?curid=1790746", "title": "Edgardo Mannucci", "text": " \u00c8 considerato uno dei protagonisti dell'arte plastica informale europea.\nBiografia.\nEdgardo Mannucci scopre molto presto la sua predisposizione per le arti plastiche, infatti all'et\u00e0 di undici anni aiuta il padre nella sua attivit\u00e0 di marmista.\nDopo le scuole elementari frequenta, in una localit\u00e0 vicino Fabriano, la Scuola d'Arte di Matelica, una scuola professionale per la lavorazione del cemento e, conclusa la scuola, parte per il servizio militare.\nNel 1927 torna a Fabriano, ma si trasferisce subito dopo a Roma, dove incontra un altro artista fabrianese, Quirino Ruggeri, che lo ospita nel suo studio, diventando suo allievo e del quale sposer\u00e0 la figlia.\nRuggeri costituisce un punto di riferimento importante per Mannucci, soprattutto per l'interesse che ha verso il primitivismo plastico.\nInizialmente Mannucci viene influenzato dal maestro Quirino Ruggeri, e poi dai neo-cubisti, per poi giungere a una originale scultura informale in un primo momento simbolica e poi materico-gestuale. L'attenzione di Mannucci poi si sposta, sulle possibilit\u00e0 della materia di esprimere emozioni profonde, cos\u00ec con grande creativit\u00e0, libera l'energia imprigionata nella materia trasformandola in movimento.\nNel frattempo studia prima presso il Museo Artistico Industriale, e poi, solo per pochi mesi, all'Accademia di Belle Arti.\nEntra in contatto con il mondo artistico e culturale romano, frequentando Giacomo Balla e Prampolini, Cagli e Afro, Mirko e De Libero Fazzini, Cardarelli, Longhi, Bartoli, Socrate, Cecchi e altri.\nCon Cagli in particolare stringe una solida amicizia, insieme infatti costituiscono il gruppo \"Gli Orientalisti\", che si ispira all'Oriente, mentre del gruppo dei futuristi, condivide soprattutto l'interesse per il tema della velocit\u00e0 e quello dell'energia della materia.\nConcluso il Museo Artistico, nel 1930 lascia lo studio Ruggeri e si trasferisce in via Flaminia; il suo modo di lavorare \u00e8 ancora tradizionale e analitico, ma \u00e8 alla ricerca di forme nuove.\nNel corso degli anni trenta collabora ad allestimenti di ambienti; espone per la prima volta al Circolo \"Gentile\" a Fabriano e prende parte a diverse mostre sindacali interprovinciali delle Marche e al premio Latina.\nNel 1938 si sposa e inizia la sua attivit\u00e0 di insegnante presso il Liceo Artistico di Via Ripetta, continuando in seguito questa attivit\u00e0 come Direttore negli Istituti d'Arte delle Marche.\nNel 1940, parte per la Campagna in Albania.\nPartecipa all'attacco alla Grecia e poi allo sbarco a Creta, dove l'8 settembre 1943 viene fatto prigioniero dai tedeschi.\nAl termine della prigionia subisce un drammatico naufragio a bordo della nave \"Sinfra\", che lo riportava ad Atene: la nave, con a bordo migliaia di soldati italiani prigionieri, viene bombardata dagli inglesi, in pieno mare Egeo; viene poi recuperato in mare insieme ad altri (solo qualche centinaio furono i sopravvissuti).\nNel 1944 torna in Italia, riprende il lavoro realizzando alcuni ritratti e, l'insegnamento al Liceo Artistico di Roma.\nSul finire degli anni quaranta indaga le infinite possibilit\u00e0 della \"forma\", una forma che all'esterno si presenta chiusa, ma all'interno invece \u00e8 animata da un'energia che si apre verso lo spazio.\nFortemente impressionato dalla notizia del bombardamento atomico su Hiroshima, viene a conoscenza della nuova forma di \"energia\" generata dalla scissione dell'atomo. \nMessi da parte i materiali tradizionali, sperimenta l'unione di pi\u00f9 tipi di materie come il rame, l'ottone e il bronzo, giungendo a realizzare forme mai viste, attraverso la tecnica della saldatura diretta, dove la materia incandescente sembra creare energia vitale. Un'operazione che richiama la ricerca materica di Alberto Burri, ed \u00e8 proprio con lui, insieme a Ballocco, Capogrossi e Colla, che Mannucci, tra la fine del 1949 e gli inizi del 1950, partecipa alla costituzione del \"gruppo Origine\".\nMannucci rifiuta ogni linguaggio figurativo tradizionale legato al Novecento, e ne elabora uno suo, del tutto singolare, rivolto alla poetica dell'informale.\nNegli anni cinquanta inizia ad esporre in mostre importanti, e risalgono allo stesso periodo le commissioni per opere pubbliche da parte di alcuni comuni marchigiani, quali il Monumento alla Croce Rossa di Solferino, gli arredi per la Chiesa della Sacra Famiglia di Fabriano e la scultura per la Cassa di Risparmio di Fabriano.\nNegli anni sessanta \u2013 settanta continua la sua ricerca artistica. Ricopre la carica di preside dell'istituto d'arte di Fano \"Adolfo Apolloni\" e poi dell'istituto d'arte di Ancona. \nNel 1966 riceve dal Presidente della Repubblica, la medaglia d'oro per meriti artistici.\nMa Mannucci, oltre a lavorare come scultore, lavora anche come orafo, \u00e8 stato tra i primi a saldare direttamente in metallo e ha continuato a \"scolpire\" gioielli fino ad ottanta anni, portando l'esperienza della scultura contemporanea dentro l'arte orafa. Egli quindi oltre a fondare una scuola d'arte ha creato una \"scuola di pensiero\", tentando di rinnovare un linguaggio che rischiava di rimanere nella pura abilit\u00e0 tecnica, liberando cos\u00ec l'arte orafa dalla sola interpretazione del concetto tecnicistico del \"saper fare\" .\nMuore il 21 novembre 1986 nella sua abitazione di Arcevia.\nNegli ultimi anni della sua vita, Mannucci recupera un modello di classicit\u00e0 ed equilibrio, e infatti, dalle forme scattanti nello spazio, rettilinee o a spirale sempre aperte verso l'esterno, si converte alla forma chiusa della circolarit\u00e0, modello della perfezione e della misura.\nOpere.\nMannucci denomina le sue creazioni \"Opere\" e \"Idee\": in queste creazioni, compaiono strutture, in continua trasformazione, le quali si disegnano nello spazio come nuclei generatori di energia.\nIl materiale che Mannucci preferisce \u00e8 il metallo, che sotto le sue mani acquista movimento e levit\u00e0, cos\u00ec i materiali grezzi si riducono a pure idee.\nGeneralmente, le sue opere sono caratterizzate da linee scattanti e leggeri filamenti, che sottolineano l'apertura verso l'esterno, e allo stesso tempo avvolgono e proteggono il nucleo centrale dell'opera, un nucleo costituito molto spesso da una pietra incastonata su un fusto verticale.\nMusei.\nMusei ed edifici pubblici che espongono opere dell'artista:\nGalleria Nazionale d'Arte moderna e contemporanea Roma\nCollegamenti esterni.\n archivio Mannucci Edgardo via Ramazzani,125 Arcevia (AN) 60011 tel.3384065357"}
{"id": "1790750", "revid": "339392", "url": "https://it.wikipedia.org/wiki?curid=1790750", "title": "Apriori", "text": ""}
{"id": "1790754", "revid": "287204", "url": "https://it.wikipedia.org/wiki?curid=1790754", "title": "Ernst Grunfeld", "text": ""}
{"id": "1790768", "revid": "154059", "url": "https://it.wikipedia.org/wiki?curid=1790768", "title": "Donna volpe", "text": ""}
{"id": "1790769", "revid": "465169", "url": "https://it.wikipedia.org/wiki?curid=1790769", "title": "Moji", "text": "Moji si pu\u00f2 riferire a:"}
{"id": "1790770", "revid": "712828", "url": "https://it.wikipedia.org/wiki?curid=1790770", "title": "Kabaji", "text": ""}
{"id": "1790771", "revid": "1005847", "url": "https://it.wikipedia.org/wiki?curid=1790771", "title": "Elezioni europee del 2004 in Finlandia", "text": "Le elezioni europee del 2004 in Finlandia si sono tenute il 13 giugno."}
{"id": "1790775", "revid": "729019", "url": "https://it.wikipedia.org/wiki?curid=1790775", "title": "Frantopino", "text": "Il frantopino, conosciuto anche come francopino o colichemarde, \u00e8 un tipo di spada da fante con lama larga e piatta a due fili al tallone e al primo tratto, poi bruscamente ristretta e continuata in verduco (forma quadrangolare) come un lungo ed acuminato stile; era in pratica, un'arma che si poteva usare sia da taglio che da punta.\nFu usata verso la fine del XV secolo, specie fra le milizie popolari francesi dette \"Franc-toupins\" che scesero in Italia all'inizio del XVI secolo.\nIndica anche un tipo di lama fatta a tal guisa ed applicata su spadini verso la fine del XVIII secolo."}
{"id": "1790780", "revid": "123360895", "url": "https://it.wikipedia.org/wiki?curid=1790780", "title": "CK One", "text": "cK One \u00e8 un profumo della fashion house statunitense Calvin Klein. Sebbene non sia stato il primo, cK One \u00e8 sicuramente il profumo che ha reso popolari le fragranze Unisex.\nFilosofia.\nCreato dal duo della Firmenich Alberto Morillas e Harry Fremont, cK One \u00e8 una fragranza strettamente legata agli anni novanta, epoca da cui trae origine e di cui \u00e8 diventata un simbolo; La fragranza venne ideata dallo stilista, ispirato dalla figlia e i suoi amici: ragazzi dell'era grunge e della sua cultura politicamente impegnata, ecologista, provocatoria, ragazzi tra i quali vige la parit\u00e0 sessuale, parit\u00e0 che si riflette anche nello stile androgino e casual.\nConfezione.\nLa filosofia che \u00e8 alla base della fragranza si ripropone anche nella confezione: ideato dal artista francese Fabien Baron, l'astuccio \u00e8 in cartone riciclato, montato senza uso di colla ma tramite un sapiente uso di ripiegature; Il flacone \u00e8 in vetro bianco opacizzato, dalla linea molto semplice a forma di fiaschetto, con un tappo in metallo e nebulizzatore estraibile. Lo stesso design \u00e8 stato utilizzato per il profumo cK Be\nEdizioni.\nNegli anni sono state presentate varie edizioni di cK One, alcune differenti solo nella confezione.\nDal 2004 viene inoltre proposta in periodo estivo, una serie fresca e fruttata, dalla durata stagionale, chiamata cK One Summer; i flaconi sono tutti strutturati nello stesso modo, e cio\u00e8 in vetro opaco colorato, con due colori che sfumano uno verso l'altro dall'alto in basso.\nPromozione.\nFra le testimonial del profumo che si sono avvicendate nel corso degli anni vanno ricordate Kate Moss e Jenny Shimizu,"}
{"id": "1790789", "revid": "124478803", "url": "https://it.wikipedia.org/wiki?curid=1790789", "title": "Paolo Stringara", "text": "Carriera.\nGiocatore.\nDa calciatore ha ricoperto il ruolo di centrocampista, prima come mezzala e poi come regista centrale davanti alla difesa. Inizia nel settore giovanile dell', per passare poi nel settembre del 1980 al in serie C, dove giocher\u00e0 per cinque anni (conquistando due promozioni dalla C2 alla C1) intervallati dalla stagione 1983-84 nel in C1.\nNel campionato 1986-87 arriva al in serie B, dove giocher\u00e0 per quattro anni consecutivamente, vincendo il campionato di serie B nella stagione 1987-88. Nel campionato 1989-90, in serie A, conquista con il Bologna (di cui \u00e8 diventato capitano) la qualificazione in Coppa UEFA.\nL'anno seguente, nel campionato 1990-91, passa all'Inter di Giovanni Trapattoni, con la quale arriver\u00e0 secondo in campionato dietro alla e con la quale conquister\u00e0 la Coppa UEFA. L'anno successivo, con l'arrivo all'Inter di Corrado Orrico, trova poco spazio e nel mercato di riparazione passa all' in serie B. L'esperienza in Irpinia non \u00e8 positiva: la squadra, infatti, retrocede. Nel campionato 1992-93 torna al Bologna, che nel frattempo \u00e8 retrocesso in serie B: purtroppo l'annata si concluder\u00e0 con il fallimento della squadra emiliana.\nL'anno successivo torna ad Avellino in serie C, ma subisce un grave infortunio al ginocchio destro e rimane fermo per un lungo periodo, compromettendo la stagione. Nella stagione 1994-95 gioca in C2, nell' del suo vecchio allenatore ai tempi del Siena, Ferruccio Mazzola, retrocedendo. Chiude la carriera nella stagione 1995-96, nell', nelle vesti di giocatore-allenatore, vincendo il campionato Nazionale Dilettanti e portando, per la prima e unica volta nella sua storia, la squadra fra i professionisti.\nIn carriera ha totalizzato complessivamente 82 presenze e una rete in serie A, 107 presenze e 9 reti in serie B, 162 presenze e 11 reti in serie C.\nAllenatore.\nNella stagione 1995-96 intraprende la carriera da allenatore, nelle vesti di allenatore-giocatore, nell'. La squadra disputa il campionato Nazionale Dilettanti e classificandosi prima, davanti al Mantova e al Sassuolo, approda fra i professionisti in C2. L'anno successivo, nel campionato 1996-97, arriva a stagione in corso, al in C2. Vince nuovamente il campionato e conquista la serie C1 battendo, nella finale play-off di Reggio Emilia, la Maceratese. Nella stagione dopo, in C1 sempre con il Livorno, conquista il record di vittorie iniziali, vincendo le prime nove partite di fila. Arriva in semifinale di Coppa Italia di serie C, mentre in campionato perde la finale play-off per la B contro la Cremonese. La stagione 1998-99 lo vede alla guida del in C1. Arriva terzo a pari merito con il Lumezzane, con il quale perder\u00e0 i play-off per la B, nella doppia sfida in semifinale.\nNella stagione 1999-2000, a campionato in corso, arriva alla in C1. Con la squadra in zona play-off, a poche giornate dalla fine, viene esonerato. L'anno successivo inizia la stagione in Abruzzo, alla guida dell', fresca neo promossa in C1. Alla fine del girone di andata, la squadra \u00e8 prima in classifica ma a fine anno si piazza a met\u00e0 classifica. Nella stagione 2001-02, viene chiamato alla in serie B, con la squadra penultima in classifica. Dopo una serie di buoni risultati, tanto da riuscire ad uscire dalla zona retrocessione, nel finale di campionato la squadra accusa una flessione e lui viene esonerato. Nel campionato 2003-04 inizia la stagione con lo in C ma, non riuscendo ad incidere, a met\u00e0 stagione viene esonerato.\nAll'inizio della stagione 2005-06 arriva al ma, con l'avvento del presidente Urbano Cairo, viene allontanato. Nel 2006 \u00e8 chiamato al in C1, a campionato in corso, arrivando sesto e non centrando, per un solo punto, i play-off per la serie B. L'anno successivo, nel 2007, \u00e8 alla in C1, subentrando a met\u00e0 campionato: arriva all'ottavo posto, arrivando anche in semifinale di Coppa Italia di categoria. Nella stagione 2008-09 approda al in C1, chiamato a met\u00e0 campionato, con la squadra in piena zona play-out; fra mille difficolt\u00e0, riesce a chiudere la stagione con un insperato nono posto in classifica. Il 23 ottobre 2009 viene ingaggiato dalla . La squadra \u00e8 penultima in classifica ma, con un eccezionale girone di ritorno, ottiene una meritata salvezza, classificandosi alla fine decima.\nAll'inizio del campionato successivo, nel 2010-11, viene chiamato dal . Con 10 punti in 7 gare, alla prima sconfitta in campionato nella trasferta di Barletta, viene esonerato. Dal 18 ottobre 2011 allena il . La squadra, che al suo arrivo \u00e8 nella zona bassa della classifica, riesce a risalire la graduatoria, conquistando 30 punti in 18 partite ed arrivando anche in semifinale di Coppa Italia di serie C; poi per\u00f2 infila 4 sconfitte di fila in campionato e Stringara viene esonerato. Nel campionato seguente, il 30 ottobre 2012, viene chiamato al , dove dopo 6 partite e 4 punti conquistati viene allontanato. Il 13 gennaio 2015 arriva alla guida del , dove, dopo 9 partite ed 8 punti conquistati, viene esonerato.\nNegli anni seguenti, inizia la collaborazione con il suo ex compagno di squadra J\u00fcrgen Klinsmann, entrando a far parte dello staff della nazionale di calcio degli Stati Uniti.\nDal 2015 Paolo Stringara \u00e8 coinvolto come allenatore nel progetto di una squadra di detenuti che si chiama \u201cLiberi dentro\u201d e riguarda la casa circondariale di Livorno.\nIl 15 Novembre 2021 viene annunciato come nuovo allenatore della Pro Livorno Sorgenti, club di Serie D."}
{"id": "1790792", "revid": "1942768", "url": "https://it.wikipedia.org/wiki?curid=1790792", "title": "Directory corrente", "text": "Per directory corrente, nota anche come directory di lavoro, si intende la directory in cui un processo cerca o crea file e directory i cui nomi non specificano la directory nel file system che li contiene. La directory corrente \u00e8 anche usata come punto di riferimento di partenza quando il nome del file o directory a cui accedere \u00e8 un percorso relativo (relativo appunto alla directory corrente).\nIn molti sistemi operativi, come ad esempio quelli Unix e Unix-like la \"directory corrente\" \u00e8 un attributo specifico di ciascun processo, che pu\u00f2 modificarlo tramite apposite chiamate di sistema (ad esempio \"chdir\" nei sistemi Unix). Generalmente un processo non pu\u00f2 modificare l'impostazione della directory corrente di un altro processo, ma pu\u00f2 avviarne uno nuovo con una directory corrente di sua scelta."}
{"id": "1790793", "revid": "334064", "url": "https://it.wikipedia.org/wiki?curid=1790793", "title": "Bupropione", "text": "Il bupropione, conosciuto anche come anfebutamone (o \"\u03b2-cheto-3-cloro-N-tert-butilamfetamina)\" \u00e8 un farmaco appartenente alla famiglia dei catinoni sostituti (\u03b2-chetoamfetamine) utilizzato come antidepressivo, nella terapia dell'obesit\u00e0, nella disassuefazione da fumo e nell'astenia.\nSi ritiene che bupropione eserciti la sua azione farmacologica inibendo la ricaptazione della dopamina e della noradrenalina. Avendo un'attivit\u00e0 psicostimolante viene particolarmente indicato per le forme depressive in cui prevale ipersonnia, astenia, disfunzioni cognitive e anedonia. Inoltre agendo come antagonista dei recettori dell'acetilcolina di tipo nicotinico viene sfruttato come sostegno nella cessazione all'abitudine al fumo di sigaretta, poich\u00e9 diminuisce il craving ed il piacere indotto dalla nicotina (che invece \u00e8 un agonista dei recettori colinergici). Ha un lieve effetto anoressizzante.\nIn Italia il farmaco \u00e8 commercializzato come aiuto alla cessazione dell'abitudine al fumo di sigaretta con il nome commerciale di Zyban, nella forma farmaceutica di compresse da 150\u00a0mg mentre \u00e8 commercializzato come antidepressivo, in compresse a rilascio modificato da 150\u00a0mg e 300\u00a0mg, con il nome di Wellbutrin ed Elontril.\nIl bupropione abbassa la soglia convulsiva e questa sua azione \u00e8 stata ampiamente pubblicizzata. Tuttavia, alla dose raccomandata, il rischio di convulsioni \u00e8 paragonabile a quello osservato per altri antidepressivi.\nMeccanismo d'azione.\nIl bupropione \u00e8 classificato come un inibitore del reuptake della dopamina e della noradrenalina (NDRI) ed \u00e8 inoltre un antagonista di alcuni sottotipi recettoriali dei recettori nicotinici. Quest'ultimo effetto \u00e8 sfruttato per ridurre il \"craving\" (cio\u00e8 il desiderio) di fumare ed \u00e8 quindi utilizzato come adiuvante per smettere di fumare. Secondo alcuni autori \u00e8 in grado di stimolare il \"release\" di noradrenalina e dopamina. La sua azione farmacologica deve prendere in considerazione anche i metaboliti che contribuiscono all\u2019efficacia terapeutica.\nLa sua capacit\u00e0 di agire su sistema dopaminergico \"in vivo\" \u00e8 dubbia: infatti studi svolti su umano volti a determinare l'attivit\u00e0 farmacologica del bupropione e dei suoi metaboliti sul trasportatore della dopamina (attraverso PET) hanno visto come l'occupazione di tale trasportatore era del 26% per i ricercatori finanziati dalla ditta produttrice (GlaxoSmithKline) e solo del 14% secondo uno studio indipendente. Tale percentuale di occupazione \u00e8 ritenuta insufficiente per esercitare un effetto farmacologico: infatti successivi studi hanno cercato di valutare se il bupropione fosse comunque in grado di determinare un aumento della concentrazione extracellulare di dopamina nel cervello umano, segno di un'attivit\u00e0 farmacologica, non riuscendo per\u00f2 a rilevarlo. Inoltre il bupropione negli umani, viene rapidamente e notevolmente convertito in diversi metaboliti, il pi\u00f9 abbondante dei quali \u00e8 l'idrossibupropione (la cui area sotto la curva della concentrazione plasmatica \u00e8 almeno 20 volte maggiore di quella del bupropione iniziale) che \u00e8 classificato come un inibitore del reuptake e releaser della noradrenalina e antagonista nicotinico, quindi privo di ogni significativa attivit\u00e0 dopaminergica.\nSi assume generalmente che sia inattivo sui neuroni serotoninergici, in realt\u00e0 alcuni studi hanno dimostrato come la somministrazione aumenti il \"firing\" di questi, forse come effetto secondario del fatto che abbia una duplice azione di inibitore del reuptake e releaser di noradrenalina.\nRecentemente \u00e8 stato trovato agire come anti-TNF, un ormone con potente azione pro infiammatoria e bersaglio di farmaci antinfiammatori. Ci\u00f2 potrebbe rendere conto della sua efficacia contro il dolore e potrebbe perci\u00f2 avere effetti anti-infiammatori.\nStoria.\nLa sintesi di questa molecola avvenne nel 1966; tuttavia la sua registrazione avvenne nel 1974, a cura dell'attuale GlaxoSmithKline. La sua commercializzazione come antidepressivo fu approvata dalla Food and Drug Administration (FDA) nel 1985 con un dosaggio consigliato fra i 600/900\u00a0mg seguita per\u00f2 dal ritiro dal commercio a causa di un'alta incidenza di convulsioni.\nIl farmaco \u00e8 stato poi introdotto nuovamente sul mercato nel 1986, una volta individuate pi\u00f9 correttamente le dosi massime terapeutiche (450\u00a0mg/giorno) che consentono di ridurre questo tipo di rischio, che a questi dosaggi \u00e8 pari a quello degli altri antidepressivi, soprattutto per quel che riguarda la formulazione a rilascio modificato. In seguito, a partire dal 1997, il farmaco \u00e8 stato approvato anche come supporto nella terapia per interrompere la dipendenza dal fumo; a partire dal 2006, \u00e8 stato adoperato anche per i disordini umorali stagionali.\nUsi clinici.\nIn Italia il farmaco \u00e8 approvato per il trattamento degli episodi di depressione maggiore e come aiuto nei pazienti nicotino-dipendenti che vogliono cessare l'abitudine al fumo unitamente ad un supporto motivazionale. \u00c8 inoltre recentemente stato commercializzato in associazione ad un farmaco oppioide per il trattamento dell'obesit\u00e0.\nIn particolare, il bupropione \u00e8 utilizzato in quei soggetti che mostrano una depressione caratterizzata da eccessiva sonnolenza diurna, astenia, abulia, mancanza di energia, disfunzioni cognitive, anedonia e perdita di interesse per le attivit\u00e0 quotidiane, eccessivo aumento di peso, disfunzioni sessuali e/o una risposta incompleta al trattamento con farmaci di prima linea, come gli SSRI.\nPu\u00f2 essere utilizzato off-label per il trattamento dell'ansia sociale, per via del suo effetto stimolante, e come adiuvante nel trattamento dell'obesit\u00e0 per via del suo lieve effetto anoressizzante e contro la fame.\nDepressione.\nStudi clinici in doppio cieco controllati con placebo, hanno confermato l'efficacia del bupropione per la depressione clinica.\nStudi comparativi hanno dimostrato l'equivalenza di bupropione e sertralina, fluoxetina, paroxetina ed escitalopram (degli SSRI) come antidepressivo. Uno studio ha inoltre riportato un tasso di remissione significativamente maggiore con il trattamento con bupropione rispetto al trattamento con venlafaxina.\nSpesso buproprione viene aggiunto ad un altro antidepressivo quando questo non sortisce sufficienti effetti clinici o quando se ne vogliono mitigare degli effetti collaterali come senso di affaticamento e disfunzioni sessuali.\nA differenza di quasi tutti gli altri antidepressivi (ad eccezione di moclobemide, nefazodone e Tianeptina) bupropione non causa disfunzione sessuale e la comparsa di effetti collaterali sessuali non \u00e8 differente rispetto ai soggetti trattati con placebo. Il trattamento con bupropione non \u00e8 associato ad aumento di peso. Al contrario, alla fine di ogni studio di confronto tra bupropione e placebo o altri antidepressivi, i soggetti inseriti nel gruppo trattato con bupropione aveva un peso medio inferiore.\nBupropione \u00e8 pi\u00f9 efficace degli SSRI nel miglioramento di alcuni sintomi quali ipersonnia e fatica, nei pazienti depressi.\nIn una meta-analisi comparativa, gli SSRI comportavano solo un modesto vantaggio rispetto a bupropione nel trattamento della depressione associata ad ansia elevata. Questi farmaci sono equivalenti a bupropione nel trattamento della depressione associata ad ansia moderata o bassa.\nSecondo diversi studi, quando un paziente non risponde ad un SSRI la strategia preferita dai clinici \u00e8 l'associazione di un SSRI a bupropione. Per esempio, la terapia di combinazione bupropione e citalopram \u00e8 stata pi\u00f9 efficace rispetto al passaggio ad un altro antidepressivo; l'aggiunta di bupropione ad un SSRI (principalmente fluoxetina o sertralina) ha determinato un significativo miglioramento nel 70-80% dei pazienti che hanno avuto una risposta incompleta ad un trattamento antidepressivo di prima linea.\nIn corso di trattamento con bupropione migliora il senso di \"energia\", che invece tendeva a ridursi sotto l'influenza degli SSRI. Inoltre sono stati osservati miglioramenti dell'umore e della motivazione, nonch\u00e9 qualche miglioramento delle funzioni cognitive e sessuali.\nLa qualit\u00e0 del sonno e l'ansia nella maggior parte dei casi restano invariati.\nNello studio STAR* D, i pazienti che non rispondevano al citalopram venivano assegnati in modo casuale alla terapia di associazione con bupropione o buspirone.\nCirca il 30% dei soggetti di entrambi i gruppi otteneva una remissione. Tuttavia, l'associazione con bupropione sembrava dare i risultati migliori stando all'auto-valutazione dei pazienti, ed era molto meglio tollerata.\nGli autori osservavano che \"questi risultati rivelano un esito pi\u00f9 favorevole con bupropione a rilascio prolungato rispetto alla terapia di associazione con buspirone e citalopram\".\nLo stesso studio indicava anche una remissione pi\u00f9 importante quando i non-responder al citalopram ricevevano terapia di associazione con bupropione invece di essere passati alla sola terapia con bupropione (30% contro 20%).\nAnsia.\nBupropione ha dimostrato una certa efficacia nel trattamento del disturbo d'ansia sociale e dell'ansia associata alla depressione, ma non nel disturbo di panico con agorafobia.\nIl suo potenziale ansiolitico \u00e8 stata paragonata a quella della sertralina e della doxepina.\nTuttavia, pu\u00f2 causare agitazione in alcuni pazienti, specialmente quando somministrato ad alte dosi, come il metilfenidato.\nCessazione del fumo.\nBupropione riduce l'intensit\u00e0 del desiderio di nicotina ed i sintomi di astinenza. Dopo un trattamento di sette settimane, il 27% dei soggetti che hanno ricevuto bupropione ha riferito che il bisogno di fumare \u00e8 stato un problema, contro il 56% di coloro che hanno ricevuto il placebo. Nello stesso studio, solo il 21% del gruppo bupropione riportava sbalzi d'umore, contro il 32% del gruppo placebo.\nUn ciclo di trattamento con bupropione dura da sette a dodici settimane. In genere il paziente cessa di utilizzare tabacco entro una decina di giorni dall'inizio del ciclo. Bupropione, a tre mesi, raddoppia la probabilit\u00e0 di avere successo nello smettere di fumare.\nA distanza di un anno dal trattamento, le probabilit\u00e0 di aver smesso di fumare sono ancora 1,5 volte pi\u00f9 alte nel gruppo bupropione rispetto al gruppo placebo.\nLa terapia di associazione bupropione e nicotina non sembra in grado di aumentare ulteriormente la probabilit\u00e0 di cessare di fumare. In uno studio che confrontava direttamente bupropione e vareniclina, vareniclina ha mostrato un'efficacia superiore. Dopo un anno il tasso di astinenza continua dal fumo era del 10% per il placebo, del 15% per il bupropione, e del 23% per vareniclina.\nBupropione rallenta anche l'aumento di peso che si verifica spesso nelle prime settimane dopo la cessazione del fumo di sigaretta (dopo sette settimane, i soggetti del gruppo placebo hanno avuto un aumento medio di 2,7\u00a0kg di peso, rispetto agli 1,5\u00a0kg per i soggetti del gruppo bupropione). Con il tempo, tuttavia, questo effetto diventa trascurabile (dopo 26 settimane, entrambi i gruppi hanno registrato una media 4,8\u00a0kg di peso).\nDisfunzioni sessuali.\nBupropione \u00e8 uno dei pochi antidepressivi che non causa disfunzioni sessuali.\nNel 2002 in un sondaggio tra psichiatri, fu indicato come il farmaco di scelta per il trattamento delle disfunzioni sessuali indotte da SSRI, anche se questa non \u00e8 un'indicazione approvata dalla Food and Drug Administration (FDA). Il 36% degli psichiatri preferiva passare i pazienti con disfunzioni sessuali indotte dagli SSRI al bupropione, ed il 43% era favorevole ad aggiungere al trattamento bupropione.\nCi sono studi che dimostrano l'efficacia di entrambi gli approcci.\nIl risultato osservato \u00e8 stato un miglioramento sia del desiderio che del piacere legato alla funzione sessuale.\nPer raggiungere questi risultati sembra sia necessaria l'aggiunta di almeno 200\u00a0mg al giorno di bupropione al regime SSRI, in quanto l'aggiunta di 150\u00a0mg al giorno di bupropione non sembra produrre una differenza statisticamente significativa rispetto al placebo.\nDiversi studi hanno evidenziato che bupropione allevia anche la disfunzione sessuale in persone che non soffrono di depressione.\nIn uno studio in doppio cieco comprendente uomini e donne, il 63% dei soggetti dopo 12 settimane di trattamento con bupropione ritenevano la loro condizione migliorata o molto migliorata, rispetto al 3% dei soggetti trattati con placebo.\nDue studi, uno dei quali era controllato con placebo, hanno dimostrato l'efficacia del bupropione per le donne affette da disturbo da desiderio sessuale ipoattivo, con conseguente significativo miglioramento dell'eccitazione, dell'orgasmo e della soddisfazione generale.\nBupropione si \u00e8 anche dimostrato un trattamento promettente per la disfunzione sessuale causata dalla chemioterapia per il cancro al seno e per la disfunzione orgasmica.\nCome avviene per il trattamento del disturbo sessuale indotto da SSRI, pu\u00f2 essere necessario ricorrere ad una dose maggiore di bupropione (300\u00a0mg). In uno studio randomizzato impiegando una dose inferiore (150\u00a0mg) non \u00e8 stata infatti trovata una differenza significativa tra bupropione, terapia sessuale oppure un trattamento associato.\nBupropione non altera l'attivit\u00e0 sessuale negli uomini sani.\nTrattamento dell'obesit\u00e0.\nIl bupropione \u00e8 approvato come farmaco anoressizzante in associazione a naltrexone dalla FDA che dall'EMA, mentre \u00e8 ancora in fase di studio una combinazione con zonisamide.\nUna revisione sistematica e metanalisi condotta nel 2016 ha confrontato l'efficacia dei cinque farmaci approvati per il trattamento dell'obesit\u00e0 (orlistat, lorcaserin, naltrexone/bupropione, fentermina/topiramato, e liraglutide) dimostrando che sono tutti ugualmente efficaci e superiori al placebo nell'ottenere un calo ponderale di oltre il 5% del peso corporeo a 1 anno dall'inizio della terapia. Liraglutide e naltrexone/bupropione erano per\u00f2 caratterizzati da una maggior frequenza di interruzione del trattamento a causa della comparsa di effetti collaterali.\nEffetti collaterali.\nBupropione \u00e8 generalmente ben tollerato e gli effetti collaterali gravi sono molto rari. \nI pi\u00f9 comuni possono essere cefalea, insonnia, acufeni, tremori, disturbi gastrointestinali.\nQuesti effetti sono pi\u00f9 evidenti all\u2019inizio della terapia e tendono a diminuire spontaneamente nel corso del trattamento.\nPi\u00f9 raramente possono presentarsi ipertensione, aumento del battito cardiaco, aumento della sudorazione, aumento della minzione.\nIl rischio di convulsioni, alle dosi consigliate, \u00e8 paragonabile a quello degli altri antidepressivi.\n\u00c8 uno dei pochi antidepressivi a non generare disfunzioni sessuali (insieme a moclobemide, nefazodone, tianeptina e agomelatina), anzi gli studi indicano un miglioramento della libido e della funzionalit\u00e0 sessuale. \nNon genera aumento di peso, \u00e8 stato anzi associato a dimagrimento.\nComunemente agli altri antidepressivi monoaminergici, pu\u00f2 causare un appiattimento emozionale, specie all\u2019inizio della terapia, che \u00e8 comunque meno intenso di quello causato dagli SSRI. Un effetto collaterale non grave e caratteristico \u00e8 la sensazione di avere \u201cle parole sulla punta della lingua\u201d.\nControindicazioni.\nLa casa produttrice del farmaco (GlaxoSmithKline) rende noto che il bupropione non dovrebbe essere prescritto a pazienti con problemi di anoressia, bulimia nervosa, tumori al cervello o altre condizioni che abbassano la soglia delle convulsioni come epilessia sospensione di benzodiazepine o alcol. Il trattamento concominante con un IMAO (inibitore delle monoamminossidasi) \u00e8 fortemente sconsigliato in quanto pu\u00f2 risultare fatale e nel caso specifico della selegilina (compresi i metaboliti desmetilselegilina, l-amfetamina e l-metamfetamina) vi \u00e8 un aumento della tossicit\u00e0 epatica probabilmente per l'interazione fra i vari metaboliti della selegilina e quelli del bupropione (il maggiore \u00e8 l'idrossibupropione); per questo \u00e8 bene che siano trascorse almeno due settimane dal trattamento con un IMAO prima di passare al bupropione.\nCautela riguardo a pazienti con problemi ai reni, ipertensione e giovani adulti al di sotto dei 25 anni di et\u00e0; \u00e8 noto che questo gruppo di pazienti ha un maggior rischio di pensieri/comportamenti suicidi.\nBupropione aumenta i livelli circolanti di antidepressivi triciclici (ad esempio fino a 200% della nortriptilina). Rispetto per\u00f2 agli antidepressivi triciclici (TCA), sembra avere un minor rischio di indurre viraggi espansivi di tipo ipomaniacale o maniacale, tanto che molti l\u2019hanno proposto come prima linea nella depressioni di tipo bipolare (ma non \u00e8 nelle linee guida)."}
{"id": "1790805", "revid": "2002833", "url": "https://it.wikipedia.org/wiki?curid=1790805", "title": "Ryan Drummond", "text": "\u00c8 meglio conosciuto come l'ex voce del personaggio videoludico Sonic the Hedgehog nell'omonima serie di videogiochi SEGA, finch\u00e9 il ruolo non pass\u00f2 a Jason Griffith a partire dal 2005."}
{"id": "1790820", "revid": "123764015", "url": "https://it.wikipedia.org/wiki?curid=1790820", "title": "Eulemur macaco", "text": "Il lemure macaco o lemure nero, \"Eulemur macaco\" (), conosciuto anche come maki macaco o maki nero, \u00e8 una specie di lemure appartenente alla famiglia Lemuridae. Come tutti i lemuri, \u00e8 endemica al Madagascar. Originariamente, si pensava che la specie avesse due sottospecie, \"Eulemur macaco macaco\" e \"Eulemur macaco flavifrons\", entrambi in seguito elevati allo status di specie da Mittermeier \"et al.\" nel 2008 rispettivamente a \"Eulemur macaco\" e \"Eulemur flavifrons\". La differenza pi\u00f9 evidente tra le due specie \u00e8 il colore degli occhi; \"Eulemur flavifrons\", il lemure nero dagli occhi azzurri, presenta occhi azzurri, mentre \"Eulemur macaco\", il lemure macaco, ha occhi marroni o arancioni, e presenta dei ciuffi di pelo sulle intorno alla faccia.\nEntrambe le specie vivono nel nord-ovest del Madagascar. Il lemure macaco si trova nelle foreste umide della regione di Sambirano, in Madagascar e nelle isole vicine. Il lemure nero dagli occhi azzurri \u00e8 limitato alla penisola di Sahamalaza e alle foreste adiacenti. \u00c8 stato osservato come nelle aree in cui l'areale delle due specie si sovrappongono, le due specie possono ibridarsi, come nella Riserva Speciale di Manongarivo.\nDistribuzione e habitat.\nQuesti animali sono diffusi nella regione nord-occidentale del Madagascar e sulle prospicienti isole di Nosy Be e Nosy Komba: sull'isola principale, il fiume Andranomalaza separa l'areale di \"E. macaco\", a nord, da quello di \"Euemur flavifrons\", a sud.\nVive principalmente nella foresta pluviale, sia primaria (ossia ancora intatta) che secondaria (foresta ricresciuta a seguito di un taglio); con l'antropizzazione crescente del suo areale, la specie si \u00e8 adattata a vivere anche nelle piantagioni e nei giardini pubblici.\nDescrizione.\nDimensioni.\nSi tratta di animali della taglia di un gatto domestico: il corpo \u00e8 lungo 50\u201354\u00a0cm e la coda ne misura altrettanti, per un peso che raggiunge i 2,5\u00a0kg.\nAspetto.\n\u00c8 presente un dimorfismo sessuale assai accentuato, sotto forma di dicromatismo: i maschi hanno il pelo nero, talvolta picchettato di rossiccio sugli arti e sul tronco, mentre le femmine hanno un manto bruno-rossiccio con sfumature color porpora sul dorso, mentre la zona ventrale del corpo \u00e8 biancastra.\nAmbo i sessi possiedono una \"barba\" a collana, che nel maschio \u00e8 nera, mentre nella femmina \u00e8 bianco crema.\nBiologia.\nComportamento.\nSi tratta di animali sociali, che vivono in gruppi che vanno da 7-15 individui, solitamente imparentati fra loro: i maschi sono solitamente in numero maggiore rispetto alle femmine, che dal canto loro hanno posizione di dominanza, che si manifesta ad esempio nella scelta dei giacigli migliori per riposare o nell'ordine in cui gli animali raggiungono una fonte di cibo.\nI membri del gruppo comunicano fra loro tramite segnali odorosi e sonori e (seppur limitate) espressioni facciali: molto importante per allacciare o rinforzare relazioni sociali \u00e8 l'attivit\u00e0 di \"grooming\", ossia l'attivit\u00e0 di pulizia reciproca, per espletare la quale questi animali hanno sviluppato una conformazione particolare degli incisivi inferiori ed un'apposita unghia sulle zampe posteriori.\nSono animali principalmente arboricoli, che si muovono fra i rami pi\u00f9 alti saltando e correndo. In caso di pericolo improvviso dal quale non pu\u00f2 mettersi in salvo fuggendo, il maki macaco si finge morto e si lascia cadere dal ramo su cui si trova, salvo poi afferrarsi ad altri rami pi\u00f9 in basso e sparire nel sottobosco.\nAlimentazione.\nDurante la stagione delle piogge, questi animali hanno un regime alimentare prevalentemente frugivoro, anche se sono stati avvistati esemplari nutrirsi di funghi ed occasionalmente millepiedi.\nDurante la stagione secca, invece, la dieta include principalmente nettare, foglie e semi.\nRiproduzione.\nLa riproduzione di questi lemuri \u00e8 un meccanismo ancora non approfonditamente studiato: negli zoo, infatti, si tende ad ospitare un'unica coppia di questi animali, mentre in natura, vivendo essi in gruppo, le femmine scelgono il proprio partner a piacimento. Ne consegue che (similmente alle specie di cappuccino) coppie assortite a caso si riprodurranno solo eccezionalmente in cattivit\u00e0.\nLa stagione degli amori va da giugno a luglio: la gestazione dura circa 4 mesi, in modo che i cuccioli (solitamente uno, ma non \u00e8 infrequente imbattersi in femmine con due gemelli) nascano fra ottobre e dicembre, ossia nella primavera australe, quando c'\u00e8 maggior disponibilit\u00e0 di cibo.\nI cuccioli nascono di colore scuro e solo verso i sei mesi d'et\u00e0 raggiungono il colore specifico per il sesso: nelle prime tre settimane di vita si tengono saldamente attaccati al ventre materno, mentre in seguito si spostano sul dorso e ben presto cominciano i primi tentativi di seguire la madre autonomamente.\nLa femmina si occupa delle attivit\u00e0 di \"grooming\", della difesa e della socializzazione dei propri piccoli: non \u00e8 chiaro invece il ruolo del maschio nelle cure parentali, sebbene in cattivit\u00e0 sono stati registrati vari episodi di infanticidio.\nLo svezzamento viene completato attorno ai sei mesi d'et\u00e0: a due anni i giovani sono maturi sessualmente, ma in genere passa almeno un anno prima che comincino ad accoppiarsi.\nSperanza di vita.\nIn cattivit\u00e0, i maki macaco vivono facilmente oltre i 30 anni: il record di longevit\u00e0 di questa specie \u00e8 di 36 anni e mezzo. Si pensa perci\u00f2 che in natura la speranza di vita di questi animali sia di circa 25 anni.\nConservazione.\nLa Lista rossa IUCN classifica questa specie come in Pericolo."}
{"id": "1790821", "revid": "142504", "url": "https://it.wikipedia.org/wiki?curid=1790821", "title": "Venezia Porto Marghera", "text": ""}
{"id": "1790823", "revid": "122315", "url": "https://it.wikipedia.org/wiki?curid=1790823", "title": "Lemure catta", "text": ""}
{"id": "1790824", "revid": "142504", "url": "https://it.wikipedia.org/wiki?curid=1790824", "title": "Venezia Mestre", "text": ""}
{"id": "1790827", "revid": "767487", "url": "https://it.wikipedia.org/wiki?curid=1790827", "title": "Loose Nut", "text": "Loose Nut \u00e8 il quinto album in studio della band hardcore punk Black Flag, pubblicato nel 1985 dalla SST Records."}
{"id": "1790831", "revid": "125671276", "url": "https://it.wikipedia.org/wiki?curid=1790831", "title": "Viviana Stucchi", "text": "Biografia.\nNata in un piccolo paese della Brianza, acquist\u00f2 grande notoriet\u00e0 per la sua partecipazione allo \"Zecchino d'Oro 1964\" dove interpret\u00f2 il brano vincitore \"Il pulcino ballerino\", scritto da Franco Maresca e Mario Pagano.\nLa canzone ottenne un grandissimo successo e fu quella, tra quelle presentate allo Zecchino d'Oro, ad aver registrato il pi\u00f9 alto numero di vendite.\nViviana Stucchi fu invitata in Germania, a cantarla di fronte agli operai italiani delle fabbriche della Volkswagen.\nPartecip\u00f2 al \"Festival Internazionale dei Ragazzi\" di Sanremo, nell'edizione del 1965, con la canzone \"Il ritratto della mamma\", a cui partecip\u00f2 anche Carla Bissi, diventata negli anni una nota cantautrice sotto lo pseudonimo di Alice.\n\u00c8 docente di Educazione Fisica presso le scuole medie di Mezzago.\nL'8 gennaio 2011 torna a \"Attenti a quei due - La sfida\" cantando insieme a Fabrizio Frizzi la stessa canzone che l'ha resa nota.\nDa novembre 2020 partecipa come concorrente a \"The Voice Senior\", in onda su Rai 1, entrando nel team del rapper Clementino.\nCuriosit\u00e0.\nSposatasi con Ivano Vismara, agente di commercio, ha da lui avuto un figlio, Luca Vismara, nato a Capodanno 1992, il quale ha partecipato come cantante alla diciassettesima edizione di \"Amici di Maria De Filippi\", venendo eliminato prima dell'inizio del serale, e all'edizione 2019 del reality show \"L'isola dei famosi\"."}
{"id": "1790834", "revid": "116733237", "url": "https://it.wikipedia.org/wiki?curid=1790834", "title": "Gesso alabastrino", "text": "Il gesso alabastrino \u00e8 un materiale da costruzione utilizzato in particolare per lavori di stuccatura.\nComposizione e preparazione.\nChimicamente si tratta di un solfato di calcio semiidrato, ottenuto con un processo di calcinazione, ovvero sottoponendo a cottura in forno, solitamente a metano, il gesso (solfato di calcio biidrato), con temperatura costante ed avendo cura che il materiale sia il pi\u00f9 possibile omogeneo. Il prodotto ottenuto viene raffinato in modo da ottenere una dimensione granulometrica assai fine.\nUtilizzo.\nIl gesso alabastrino \u00e8 particolarmente adatto alla stuccatura, alla realizzazione di stampi ed all'integrazione di oggetti in ceramica. Il materiale viene miscelato con acqua (solitamente nel rapporto di 140 parti per 100 di acqua) a mano o con miscelatori a basso numero di giri fino ad ottenere un impasto senza grumi e omogeneo."}
{"id": "1790853", "revid": "287204", "url": "https://it.wikipedia.org/wiki?curid=1790853", "title": "Juan Mauricio Soler Hernandez", "text": ""}
{"id": "1790856", "revid": "228587", "url": "https://it.wikipedia.org/wiki?curid=1790856", "title": "\u00c9cu au soleil", "text": "\u00c9cu au soleil (anche: \"\u00c9cu sol\", cio\u00e8 \"scudo con il sole\") \u00e8 un \u00e9cu d'oro coniato per la prima volta da re Luigi XI di Francia (1461\u20131483) nel 1475.\nStoria.\nL'\"\u00e9cu au soleil\" prese il posto dell'\"\u00e9cu \u00e1 la couronne\", da cui si distingueva perch\u00e9 sopra la corona era raffigurato un piccolo sole; al rovescio era raffigurata una croce gigliata.\nLa didascalia al dritto era \u201eLVDOVICVS DEI GRA FRANCORVM REX\u201c, e quella al rovescio \u201eXPC VINCIT XPC REGNAT XPC INPERAT\u201c.\nIl peso ed il titolo oscillarono: il primo \"\u00e9cu au soleil\" pesava 3,496 grammi e conteneva 3,356 g d'oro (&gt;23 carati), dal 1519 il peso scese a 3,436 g con 3,257 g d'oro, dal 1559 il peso scese ancora a 3,376 grammi e solo 3,235 di oro. Il valore nominale era inizialmente di 33 \"sol\", dal 1487 sal\u00ec a 36 \"sol\" 3 \"denier\", dal 1516 a 40 \"sol\", e dal 1533 a 45 \"sol\".\nSotto Enrico II (1547\u20131559) fu coniato un \"\u00e9cu au soleil\" che prese il nome di \u00e9cu aux croissants (scudo ai crescenti lunari che erano raffigurati ai lati dello scudo reale. Il doppio \u00e9cu prese anche il nome di \"Henri d'or\" (Enrico d'oro).\nL'\"\u00e9cu au soleil\" coniato ancora sotto Carlo IX (1560-1574) con un valore di 50 \"sol\". Sotto Enrico III (1574-1589) ne valeva 65 e sotto Luigi XIII (1610-1643) arriv\u00f2 al 94 \"sol\". Fu coniato anche a Genova da Luigi XII quando prese possesso della citt\u00e0.\nLuigi XIII nel 1640 introdusse una riforma monetaria \u00e8 l'\u00e9cu fu sostituito dal luigi d'oro.\nQuesta moneta fu imitata da molti stati europei.\nIn Italia fu coniato praticamente da tutte le zecche pi\u00f9 importanti: dai Savoia, dai papi ad Avignone, Bologna, Roma e nelle Marche. Fu coniato anche a Ferrara, Firenze, Genova, Lucca, Milano, Napoli, Siena, Venezia.\nFu coniato anche da diverse zecche minori tra cui Carmagnola, Ferrara, Mantova e nel ducato di Castro da Pierluigi Farnese."}
{"id": "1790864", "revid": "62004", "url": "https://it.wikipedia.org/wiki?curid=1790864", "title": "Federico Mart\u00edn Bahamontes", "text": ""}
{"id": "1790877", "revid": "62004", "url": "https://it.wikipedia.org/wiki?curid=1790877", "title": "Alberto Contador Velasco", "text": ""}
{"id": "1790879", "revid": "287204", "url": "https://it.wikipedia.org/wiki?curid=1790879", "title": "David Arroyo Duran", "text": ""}
{"id": "1790881", "revid": "109707197", "url": "https://it.wikipedia.org/wiki?curid=1790881", "title": "Coca-Cola Light", "text": "La Coca-Cola Light \u00e8 una versione della Coca-Cola senza zucchero e senza calorie, conosciuta negli Stati Uniti d'America e in altri paesi anglosassoni con il marchio \"Diet Coke\" (o \"Diet Coca-Cola\"), nel Qu\u00e9bec canadese come \"Coke Di\u00e8te\" e in Giappone come \"No Calorie Coca-Cola\".\nIntrodotta in Italia nel 1983 con il marchio \"Diet Coke\", prende il nome Coca-Cola Light nel 1991; dal 2007 \u00e8 disponibile un\u2019ulteriore versione, che parrebbe essere stata creata per i consumatori maschili, dal nome di Coca-Cola Zero.\nIngredienti.\nCoca-Cola Light \u00e8 a basso contenuto calorico perch\u00e9 sono utilizzati particolari edulcoranti artificiali nella sua produzione: Acesulfame K e Aspartame.\nDi seguito gli ingredienti della Coca Cola Light, elencati nell'ordine di quantit\u00e0 nel prodotto:"}
{"id": "1790882", "revid": "115590953", "url": "https://it.wikipedia.org/wiki?curid=1790882", "title": "Harba", "text": "L'Harba \u00e8 un corto giavellotto usato degli Arabi dell'altipiano dello Yemen.\nLa tradizione vuole che fosse proprio un'arma simile, scagliata dall'abissino Wahshi ad uccidere lo zio di Maometto, Hamza ibn \u2018Abd al-Muttalib nel corso della battaglia di Uhud."}
{"id": "1790884", "revid": "62004", "url": "https://it.wikipedia.org/wiki?curid=1790884", "title": "Marino Lejarreta Arrizabalaga", "text": ""}
{"id": "1790885", "revid": "62004", "url": "https://it.wikipedia.org/wiki?curid=1790885", "title": "Roberto Jaio Laiseka", "text": ""}
{"id": "1790886", "revid": "62004", "url": "https://it.wikipedia.org/wiki?curid=1790886", "title": "Miguel Poblet Orriols", "text": ""}
{"id": "1790891", "revid": "110157", "url": "https://it.wikipedia.org/wiki?curid=1790891", "title": "Hundsangen", "text": "Hundsangen \u00e8 un comune di 2.072 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Wallmerod."}
{"id": "1790893", "revid": "92723", "url": "https://it.wikipedia.org/wiki?curid=1790893", "title": "Poltava", "text": "Poltava (in ucraino e ) \u00e8 una citt\u00e0 di abitanti dell'Ucraina centrale, capoluogo amministrativo dell'oblast' omonima e dello stesso distretto. \u00c8 situata sulla riva destra del fiume Vorskla.\nStoria.\nLa data di fondazione della citt\u00e0 \u00e8 controversa. La tomba di Baltavar Kubrat \u00e8 stata rinvenuta nelle vicinanze: il nome della citt\u00e0 deriva dal titolo che egli, i suoi discendenti ed i suoi successori portavano: Balt-Avar letteralmente significa capo degli Avari ed \u00e8 il titolo degli antichi sovrani della Bulgaria. Nonostante la citt\u00e0 non sia attestata prima del 1174, le autorit\u00e0 cittadine hanno deciso di celebrare i anni dalla fondazione nel 1999 per ragioni che non si conoscono. L'insediamento originale \u00e8 comunque molto antico: gli archeologi hanno scoperto e riportato alla luce una dimora risalente al Paleolitico; nondimeno il territorio di insediamento degli antichi Sciti comprendeva questa zona.\nIl nome attuale della citt\u00e0 \u00e8 fatto tradizionalmente risalire all'insediamento di Ltava, menzionato nella \"Cronaca degli anni passati\" nel 1174. La regione \u00e8 appartenuta al Granducato di Lituania fin dal XIV secolo. Nel 1569 \u00e8 subentrata l'amministrazione polacca. Nel 1648 Poltava venne inglobata dal magnate ruteno-polacco Jeremi Micha\u0142 Wi\u015bniowiecki (1612-51). Poltava \u00e8 stata la base di un distinto reggimento dell'armata dei Cosacchi ucraini. Nel 1667 la citt\u00e0 \u00e8 passata sotto l'Impero Russo.\nNella Battaglia di Poltava, 27 giugno (8 luglio per il calendario gregoriano) 1709, lo zar Pietro I di Russia alla guida di soldati, sconfisse a Poltava un esercito svedese di uomini condotti dal maresciallo di campo Carl Gustaf Rehnski\u00f6ld (che era passato alla guida dell'esercito dopo che il Re di Svezia Carlo XII era stato ferito in battaglia il 17 giugno).\nAncora oggi l'espressione russa \"essere come uno svedese a Poltava\" ha il significato di essere totalmente indifeso. La battaglia segn\u00f2 la fine dell'Impero svedese e l'inizio dell'Impero russo.\nDal punto di vista storico la Battaglia di Poltava si colloca nel novero dei conflitti della cosiddetta Grande guerra del Nord.\nLuoghi.\nIl centro della citt\u00e0 vecchia \u00e8 una piazza neoclassica semicircolare con al centro la colonna Tuscanica di ferro fuso (1805-11) che ricorda il centenario della Battaglia di Poltava, forgiata con 18 cannoni svedesi catturati durante il combattimento. Pietro il Grande celebr\u00f2 la sua vittoria nella chiesa del Salvatore, per questo il reliquiario ligneo del XVII secolo vi \u00e8 stato gelosamente conservato fino ad oggi. La cattedrale a cinque cupole della citt\u00e0, costruita fra il 1699 e il 1709 e dedicata all'Esaltazione della croce, \u00e8 un magnifico esempio di barocco cosacco. Nel suo complesso, la cattedrale presenta un'unit\u00e0 e una coerenza che nemmeno il campanile neoclassico riesce a raggiungere. Un'altra chiesa di spumeggiante barocco, dedicata alla Dormizione della Teotoco \u00e8 andata distrutta nel 1934 e ricostruita negli anni novanta.\nSport.\nCalcio.\nLa squadra principale della citt\u00e0 \u00e8 il Vorskla."}
{"id": "1790894", "revid": "6923", "url": "https://it.wikipedia.org/wiki?curid=1790894", "title": "Antonio Gasbarrone", "text": "Biografia.\nA 10 anni perse il padre Rocco, a 15 anni la madre Faustina, rimanendo con i fratelli Gennaro e Giuseppe e con le sorelle Settimia e Giustina. Pass\u00f2 il tempo con le mandrie al pascolo, vedendo spesso passare le bande dei briganti. Si diede al brigantaggio uccidendo il fratello della donna chiesta in sposa, Michelina Rinaldi, dopo che fu rifiutato dalla famiglia di lei poich\u00e9, in occasione del perdono di Pio VII, fu ritenuto fratello di brigante. Inizialmente fece parte della banda di Domenico il Calabrese, e successivamente riusc\u00ec ad organizzare una banda tutta sua, nel giugno 1814, insieme a Alessandro Massaroni e Bartolomeo Varrone, ambedue di Vallecorsa, e Luigi Masocco, di Giuliano.\nNel febbraio del 1818, fu persuaso dal cardinale Ercole Consalvi, a Terracina, ad abbandonare il brigantaggio e si consegn\u00f2 allo Stato Pontificio insieme ad altri 12 compagni. Venne alloggiato a Castel Sant'Angelo, dove in seguito sposa Demira, sorella del compagno Angelo De Paolis. Nel marzo del 1819 venne spedito a Cento (FE) con la moglie, mentre il cognato venne spedito a Comacchio (FE) e Pietro Rinaldi a Ferrara, tutti con pensione mensile ed alloggio gratuito. Qui nacque il suo primo figlio. Dopo poco tempo i tre tentarono la fuga e Gasbarrone arriv\u00f2 dopo 16 giorni a Carpineto, dove fu ospitato da un pastore suo amico. Qui seppe tutto quello che era successo durante la sua assenza e si riun\u00ec alla banda di Massaroni. Il De Paolis ed il Rinaldi invece furono giustiziati a Bologna per l'omicidio della contessina Mariscotti. Nel 1820 fu amnistiato suo fratello Gennaro, un anno dopo, nel giugno del 1821, a Monticelli, mor\u00ec Massaroni. \nGasbarrone form\u00f2 una nuova banda di 15 persone, con all'interno il sacerdote Nicola Tolfa di Patrica e 4 suoi vecchi compagni: Antonio Vittori, Michele Feudi, Pasquale Di Girolamo e Luigi Minocci. Rientrato nello Stato Pontificio si vendic\u00f2 di un pastore, si diresse poi verso Frascati per assalire la Certosa e dove sequestr\u00f2 4 religiosi: gli eventi non andarono come programmato, ci fu una prima consegna di riscatto con meno denaro della somma richiesta, alla seconda consegna ci fu uno scontro a fuoco dove persero la vita un religioso ed un brigante. Gasbarrone e la sua banda fuggirono in Abruzzo rilasciando i restanti religiosi.\nL'inverno rigido lo riport\u00f2 a rientrare verso zone pi\u00f9 miti ed in questo periodo venne a conoscenza delle misure inasprite nei confronti dei briganti: fu previsto l'arresto dei familiari e la demolizione delle case. Seppe inoltre di una notifica ufficiale di Monsignor Zacchia, Delegato di Frosinone, che cos\u00ec lo defin\u00ec:\nDopo la morte di Massaroni, molti briganti si unirono a lui, e fu con questi che, nel 1822, rap\u00ec il Colonnello austriaco Francesco Gutnohfen a Terracina. Fu in questa occasione che diede prova della sua furbizia. La vallata dove si rifugiarobo, fu accerchiata dalle truppe pontificie, da soldati austriaci e dalla Guardia civica. Questi ultimi avevano un fazzoletto bianco annodato sul cappello come segno di riconoscimento, per confondere i soldati us\u00f2 lo stesso segno: in questo modo pass\u00f2 in mezzo ai soldati senza che fosse sparato un solo colpo, liberando il Colonnello.\nIl 23 agosto 1823 muore Papa Pio VII e diviene Papa Leone XII. In questo periodo, fu di nuovo arrestato il fratello Gennaro e portato a Civitavecchia, insieme agli altri amnistiati. Nel 1825, Papa Leone XII, a conoscenza dell'opera di san Gaspare del Bufalo, invi\u00f2 don Pietro Pellegrini, vicario generale di Sezze, a trattare la resa di Gasbarrone con la promessa del perdono pontificio. Il luogo deputato fu la Chiesa della Madonna della Piet\u00e0 di Sonnino. La trattativa del vicario fu possibile grazie alla partecipazione di due donne di Sonnino, Rosana Jannettoni e Maria Grazia Monacelli, rispettivamente cugina di Alessandro Leoni e cognata di Gennaro Gasbarrone, fratello di Antonio.\nIn cambio della loro resa veniva promesso:\nDopo nove giorni (19 settembre 1825) passati nella Chiesa a mangiare, bere, cantare e ballare, memore del precedente tra il Card. Consalvi e il brigante Masocco, Gasbarrone decise di arrendersi insieme agli altri compagni, tra cui Pietro Masi e Alessandro Leoni. Il 23 settembre entrarono in catene a Roma da Porta San Giovanni e fu inoltre costretto a sposare Gertrude De Marchis.\nQuattro giorni dopo rimise piede a Castel Sant'Angelo, qui fu separato dalla moglie. Dopo 8 mesi fu trasferito nel carcere di Civitavecchia, dove per 7 anni rimase isolato dagli altri. \nNel 1848 fu trasferito a Spoleto e poi a Civitacastellana (1851). Rimase in carcere fino al 1871 quando fu graziato all'et\u00e0 di 78 anni dal neonato Governo Nazionale, in seguito all'Unit\u00e0 d'Italia, dopo aver passato 47 anni in prigione, interrogato pi\u00f9 volte ma senza aver mai subito formale accusa n\u00e9 sentenza di condanna. \nDegli iniziali 36 componenti della banda, ad agosto 1871, ne uscirono liberi in 7, e precisamente:\nIn occasione della liberazione fu pubblicato il seguente sonetto:\nVisse un periodo a Trastevere in Via del Moro, tent\u00f2 di ritornare nel proprio paese natale ma non fu accolto molto bene e fu trasferito nella Pia Casa degli Incurabili di Abbiategrasso, amministrata dalla Congregazione di Carit\u00e0 di Milano, insieme ad un altro superstite della sua banda, Pietro Cipolla.\nMor\u00ec il 1\u00ba aprile del 1882, all'et\u00e0 di 89 anni. Il suo teschio, il suo fucile e i suoi abiti sono conservati nel Museo di antropologia criminale \"Cesare Lombroso\" di Torino.\nIl mito.\nLa fama del mitico brigante divenne nota anche oltralpe; a Parigi fu pubblicata la vita di Antonio Gasperoni, scritta da Pietro Masi (1867). Gasbarrone \u00e8 colui che vide prostrati ai suoi piedi principi e signori, ricchi sfondati che sfruttarono i poveri Cristi; \u00e8 colui che realizz\u00f2 una \u00abrivincita\u00bb contro le umiliazioni dei potenti: \u00abHa umiliato i ricchi - dicono ancora i pi\u00f9 anziani- e ha difeso i poveri. Se ha ucciso qualche poveraccio, questi era reo di delazione, colpa che non era ammissibile agli occhi del brigante sonninese. Chi fa la spia campa poco. Ha tolto poi ai ricchi e ha dato ai poveri\u00bb.\nCos\u00ec lo descrive Pietro Masi:\nStendhal, console francese a Roma, il 29 gennaio 1840 scrisse all'amico Di Fiore: \u00abSu cento stranieri che passano di qui (e nel 1839 cinquemila erano diretti a Roma), cinquanta vogliono vedere il celebre brigante Gasparone, e quattro o cinque M. de Stendhal\u00bb. Stendhal cita il brigante nella sua opera \"Pages d'Italie\" nel capitolo \"Les brigands en Italie\", cos\u00ec lo descrive, in modo eccessivo e non corrispondente alla biografia:\nCultura di massa.\nViene citato ne \"Il conte di Montecristo\" di Alexandre Dumas, che gli fece visita nel 1835 durante la detenzione a Civitavecchia. Joseph M\u00e9ry nella sua opera \"Les nuits italiennes, contes nocturnes\" (1853), dedica un capitolo all'incontro con la banda Gasparoni.\n\u00c8 protagonista di una operetta di Karl Mill\u00f6cker intitolata proprio \"Gasparone\".\nAppare la prima volta nel 1951, sia negli USA che in Italia, in \"Topolino e lo spettro fallito\" (\"The Ghost of Black Brian\") di Walt Disney con il nome di Gaspare Gasparone (in inglese Black Brian) sotto le vesti di un fantasma, una storia a strisce sceneggiata da Bill Walsh e disegnata e inchiostrata da Floyd Gottfredson.\nViene citato nella Grammatica della fantasia, capitolo \"Le fiabe a rovescio\" di Gianni Rodari."}
{"id": "1790896", "revid": "1573940", "url": "https://it.wikipedia.org/wiki?curid=1790896", "title": "Berytidae", "text": "Berytidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente circa 170 specie.\nDescrizione.\nLa morfologia dei Berytidae \u00e8 alquanto singolare rispetto alla generalit\u00e0 dei Pentatomomorfi. Sono insetti di piccole dimensioni, con corpo piuttosto stretto e allungato, tegumento delicato, zampe lunghe e sottili. Per la forma del corpo, gli anglosassoni indicano questa famiglia con il nome comune di \"stilt bug\" (\"cimice trampoliere\").\nIl capo presenta un caratteristico solco trasversale sul vertice, che si estende da un occhio all'altro ed \u00e8 provvisto di ocelli. Le antenne e il rostro sono composti da 4 segmenti. Il primo antennomero \u00e8 in genere pi\u00f9 lungo del capo e quello distale \u00e8 spesso conformato a clava. Nella sottofamiglia dei Berytinae la regione frontale si prolunga con un processo spinoso.\nIl torace \u00e8 stretto, spesso cilindrico, con pronoto allungato e sollevato rispetto al capo e scutello piccolo e triangolare, pi\u00f9 o meno acuto posteriormente. Sul pronoto sono presenti ornamenti del tegumento, costituiti da una densa punteggiatura e, talvolta, da processi spiniformi. Ornamenti possono essere presenti anche sullo scutello. Le emielitre sono in genere ben sviluppate ma strette e allungate. All'interno della famiglia si differenziano due tipi morfologici, uno con emielitre tipiche degli Eterotteri, ossia con parte prossimale sclerificata, l'altro con ali interamente membranose (Methacantinae). Le zampe sono lunghe e sottili, ma con femori leggermente dilatati nella parte distale. I tarsi sono composti da tre segmenti.\nL'addome porta gli stigmi sulla parte dorsale ed \u00e8 provvisto di tricobotri, in numero di tre negli uriti III-IV e di due negli uriti V-VII.\nBiologia.\nI Berytidae sono insetti fitofagi, associati spesso a piante erbacee appartenenti a varie famiglie. Non sono di particolare interesse agrario in quanto le notizie relative a danni economici di un certo rilievo sono scarse.\nSistematica.\nLa famiglia comprende poco pi\u00f9 di 170 specie ripartite fra 36 generi e si suddivide in tre sottofamiglie. Ciascuna sottofamiglia \u00e8 suddivisa in due trib\u00f9."}
{"id": "1790901", "revid": "709565", "url": "https://it.wikipedia.org/wiki?curid=1790901", "title": "Jeff Nathanson", "text": "Biografia.\nNoto per il suo lavoro negli ultimi due capitoli della serie di film \"Rush Hour\", ha inoltre sceneggiato i film di Steven Spielberg \"The Terminal\" e \"Prova a prendermi\". Ha collaborato assieme a George Lucas allo script di \"Indiana Jones e il regno del teschio di cristallo\", sceneggiato da David Koepp. \nNel gennaio 2013 \u00e8 stato ingaggiato per scrivere il quinto capitolo della saga di Pirati dei Caraibi intitolato \"Pirati dei Caraibi - La vendetta di Salazar\", il film \u00e8 uscito nel 2017.\nIl 14 ottobre 2016, riceve sempre dalla Disney l'incarico di scrivere il remake in live action de \"Il re leone\" diretto da Jon Favreau, inoltre scriver\u00e0 la sceneggiatura del sesto film di Pirati dei Caraibi assieme agli sceneggiatori dei primi quattro film, Ted Elliott e Terry Rossio."}
{"id": "1790902", "revid": "27767", "url": "https://it.wikipedia.org/wiki?curid=1790902", "title": "Balaruc les Bains", "text": ""}
{"id": "1790906", "revid": "56620", "url": "https://it.wikipedia.org/wiki?curid=1790906", "title": "Uomini e cani", "text": "Uomini e cani \u00e8 il primo romanzo di Omar Di Monopoli. L'opera narra le vicende del guardiacaccia \"Nico\" immerso nella micro-mafia locale del fittizio paese salentino di \"Languore\".\nL'autore, che vive a Manduria, nel Salento meno battuto dai flussi turistici, ha firmato anche la sceneggiatura del film \"La caccia\" di Edoardo Winspeare, e si \u00e8 ispirato per questa sua prima opera alle realt\u00e0 della sua regione d'origine, la Puglia, con l'intenzione di mostrare la parte meno in luce delle note localit\u00e0 estive di quella fetta di Meridione. Un territorio dimenticato persino dalla grande mafia.\nScelte stilistiche e riproposte editoriali.\nIl titolo \"steinbeckiano\" \u00e8 il primo elemento che richiama lo sfondo narrativo, ricco di vicende spesso macabre, grottesche e non di rado violente, che si caratterizzano proprio per il fatto che ogni personaggio possiede un cane, il quale spesso riflette le caratteristiche \"animalesche\" del proprio padrone (sino a confondersi uno nell'altro in una girandola di ferocia). Infatti non c'\u00e8 nessun personaggio, nemmeno il protagonista, dotato di un ruolo completamente positivo. La storia pu\u00f2 definirsi a tutti gli effetti una vicenda corale popolata solo da \"antieroi\" e \"cattivi\".\nL'autore ha inoltre dichiarato che la scelta del nome del paese inventato in cui si svolgono le vicende, \"Languore\", \u00e8 ricaduta proprio su questo specifico sostantivo per richiamarne l'accezione pi\u00f9 \"ventrale\", nel significato di \"sensazione di fame\" (o anche, pi\u00f9 nello specifico, di \"vuoto\"). Questa scelta pare avesse colpito a tal punto l'editore che questi aveva proposto proprio \"Languore\" come iniziale titolo del romanzo.\nIl romanzo ha anche la specificit\u00e0 di proporre molti dialoghi in un fantasioso dialetto nato da una mescolanza tra brindisino, tarantino e gallipolino, utilizzata proprio per non identificare geograficamente le vicende oltre che per definire una \"lingua\" originale in grado di raccontare nella giusta maniera le vicende cruenti narrate. Tuttavia il dialetto, utilizzato proprio per rappresentare a tutto tondo la realt\u00e0 di profonda ignoranza dei personaggi, \u00e8 stato reso facilmente comprensibile per ogni lettore grazie all'ausilio di numerosi accorgimenti stilistici (come la riproposizione in italiano delle frasi urlate in vernacolo dai personaggi, o il ricorso alla semplice aferesi di parole d'uso corrente per imitare il parlato).\nNel 2018 la casa editrice Adelphi, acquisendo nel proprio catalogo l'opera dello scrittore, ha ridato alle stampe il romanzo, riproponendolo al pubblico in una versione rivista e aggiornata .\nLa 1\u00b0 copertina.\nTratto particolare della prima edizione \u00e8 la copertina che \u00e8 a sfondo bianco sporcata per\u00f2 da delle macchie stampate di sangue, proprio ad indicare la trama sanguinosa e \"sporca\".\nLa 2\u00b0 copertina.\nNella versione riedita dalla casa editrice Adelphi, in copertina compare una elegante foto di Ferdinando Scianna."}
{"id": "1790909", "revid": "599013", "url": "https://it.wikipedia.org/wiki?curid=1790909", "title": "Eduard St\u0103ncioiu", "text": "Carriera.\nSt\u0103ncioiu ha iniziato la sua carriera nel 1998 nello Sportul Studen\u0163esc, dove \u00e8 rimasto per 8 anni. Nell'estate del 2006 si \u00e8 trasferito a parametro zero al CFR Cluj, con cui ha vinto un campionato rumeno nel 2008 e nel 2012."}
{"id": "1790910", "revid": "767487", "url": "https://it.wikipedia.org/wiki?curid=1790910", "title": "Organised Crime", "text": "Organised Crime \u00e8 un album dei Partners in Crime, uscito nel 1985.\nTracce.\nLato A\nLato B"}
{"id": "1790921", "revid": "6923", "url": "https://it.wikipedia.org/wiki?curid=1790921", "title": "Eulemur flavifrons", "text": "Il lemure dagli occhi azzurri (\"Eulemur flavifrons\" ), noto anche come lemure di Sclater, \u00e8 una specie di lemure appartenente alla famiglia Lemuridae, endemico del Madagascar. Questa specie pu\u00f2 raggiungere una lunghezza di 90-100 centimetri ed un peso di 1,8-1,9 kg. Essendo un primate, questi animali possiedono mani forti con palmi umani, che hanno una consistenza gommosa conferendogli una salda presa sui rami. La coda, lunga circa 51\u201365 centimetri, \u00e8 pi\u00f9 lunga del corpo e non \u00e8 prensile.\nCome molte delle specie del genere \"Eulemur\", il lemure nero dagli occhi azzurri \u00e8 sessualmente dicromatico. I maschi sono di un solido colore nero, talvolta con sfumature marroni alla base. Le femmine sono di colore bruno-rossastro, con il ventre pi\u00f9 chiaro. Hanno un muso marrone scuro o grigio e il dorso delle mani e dei piedi sono di un colore simile. Entrambi i sessi hanno occhi azzurri, da cui il nome comune, e sono uno dei pochi primati diversi dagli umani ad avere costantemente gli occhi azzurri. Gli occhi possono variare di colore da un blu elettrico, a un azzurro cielo chiaro a un grigio-blu pi\u00f9 morbido.\nSebbene il lemure nero dagli occhi azzurri e il lemure macaco siano molto simili, possono essere differenziati dal colore degli occhi e dalla mancanza di ciuffi che circondano la faccia del primo, mentre il lemure macaco presenta occhi rosso-arancio e lunghi ciuffi sulle guance. Nella Riserva Speciale di Manongarivo, dove l'areale di queste due specie si sovrappone, c'\u00e8 un rapporto di ibridazione tra le due specie, ma la prole risultante presenta sempre occhi arancioni. Fino al 2008, il lemure nero dagli occhi azzurri era considerato una sottospecie, \"E. macaco flavifrons\", del lemure macaco.\nDescrizione.\nDimensioni.\nMisura circa un metro di lunghezza, di cui poco pi\u00f9 della met\u00e0 spetta alla coda non prensile, per un peso che sfiora i 2\u00a0kg.\nAspetto.\nRispetto all \"Eulemur macaco\", di cui sono stati a lungo ritenuti una sottospecie, questi animali hanno un dicromatismo sessuale ancora pi\u00f9 accentuato, probabilmente il pi\u00f9 accentuato fra i lemuri.\nI maschi, infatti, sono completamente neri, a volte con i peli striati di rosso nella loro parte basale, mentre le femmine sono rosso-ruggine col ventre e la zona attorno alla faccia giallastri: i maschi non hanno ciuffi di pelo sulle orecchie, che invece sono presenti nelle femmine. Ambedue i sessi hanno la pelle nerastra e gli occhi color turchese. Questa caratteristica li rende gli unici primati, oltre agli umani, a possedere occhi di tale colore: la tonalit\u00e0 varia da esemplare ad esemplare, e si trovano esemplari con occhi color blu elettrico, cos\u00ec come animali con occhi azzurrini o grigio-bluastri. Nelle zone in cui le due sottospecie convivono, come ad esempio nella riserva speciale di Manongarivo, capita che vi siano casi di meticciamento: i cuccioli meticci hanno sempre occhi di color arancio, ossia il colore usuale della sottospecie nominale.\nQuesti animali non hanno le ghiandole brachiali presenti in gran parte delle specie congeneri, ma compensano questa mancanza utilizzando le ghiandole urogenitali per marcare i territori.\nDistribuzione e habitat.\nQuesti lemuri si trovano solo nell'area tra i fiumi Andranomalaza e Maeverano, sulla punta nord-occidentale del Madagascar: il suo areale \u00e8 attualmente fortemente minacciato dalla pressione demografica e dall'espansione delle piantagioni e delle industrie di taglio del legname: si pensa che il loro numero allo stato brado oscilli fra le 100 e le 1000 unit\u00e0.\nVive nella foresta secca, sia primaria che secondaria.\nBiologia.\nPur mancando studi esaurienti sul comportamento di questi animali in cattivit\u00e0, si sa in base alle informazioni date dagli abitanti locali che i lemuri dagli occhi azzurri sono animali sociali, che vivono in gruppi che contano dai due ai quindici individui. Nell'ambito di tali gruppi, le femmine hanno ruolo dominante e sono solitamente in numero minore rispetto ai maschi, il che fa supporre che fra questi animali sia praticata la poliginia. Rispetto alla sottospecie nominale, questi lemuri sembrano essere assai pi\u00f9 aggressivi ed i combattimenti fra membri dello stesso gruppo sono all'ordine del giorno, specialmente durante i periodi degli accoppiamenti e delle nascite. In cattivit\u00e0, questi animali mostrano una tendenza all'infanticidio nei confronti di lemuri di altre specie, solitamente assai poco comune fra i lemuri, ed in particolare in cattivit\u00e0.\nCome accade anche in altri lemuri congeneri, questi animali hanno un'attivit\u00e0 scaglionata in vari periodi sia del giorno che della notte, inframezzati da periodi di inattivit\u00e0 e riposo.\nAlimentazione.\nLa dieta di questi animali si basa principalmente su frutta, polline e nettare: quando questi alimenti vengono a scarseggiare, come ad esempio durante la stagione secca, l'animale mangia anche foglie, semi, bacche e raramente qualche Insetto.\nRiproduzione.\nUn picco delle nascite si riscontra fra giugno e luglio: le femmine danno alla luce un unico cucciolo dopo una gestazione di quattro mesi. Il cucciolo viene svezzato attorno ai sei mesi d'et\u00e0, ma raggiunge la maturit\u00e0 sessuale solo attorno ai due anni d'et\u00e0.\nConservazione.\nLa \"IUCN red list\" classifica questa specie come in pericolo di critico di estinzione (\"Critically Endangered\")."}
{"id": "1790923", "revid": "663330", "url": "https://it.wikipedia.org/wiki?curid=1790923", "title": "Sam Worthington", "text": "Biografia.\nSam Worthington nasce a Godalming, in Inghilterra, nella contea del Surrey, dove frequenta la \"Farncombe Junior School\". In seguito si trasferisce insieme alla famiglia a Perth, in Australia.Cresce a Warnbro, sobborgo di Rockingham, nella parte occidentale del paese. Suo padre, Ronald, \u00e8 un dipendente della centrale elettrica della citt\u00e0, mentre la madre \u00e8 una casalinga che ha cresciuto lui e la sorella minore.\nFrequenta il John Curtin College of The Arts, ma abbandona gli studi all'et\u00e0 di diciassette anni iniziando a lavorare nelle costruzioni e accettando altri incarichi occasionali. Alla fine si reca a Sydney, dove esercita il mestiere di muratore fino a che, nel 1995, viene accettato con una borsa di studio al National Institute of Dramatic Art.\nCarriera.\nGli inizi.\nNel 1998, terminati gli studi, inizia a calcare i palcoscenici rappresentando diverse produzioni con varie compagnie, e dal 2000 comincia a farsi le ossa lavorando in alcune serie tv e pellicole australiane, tra le quali \"Bootmen\" (dov'\u00e8 co-protagonista al fianco di Adam Garcia), \"Dirty Deeds\" (2002), \"Gettin' Square\" (2003) e una rivisitazione in chiave moderna del \"Macbeth\" (2006). Nel 2004 recita accanto ad Abbie Cornish nel film indipendente \"Somersault\", che gli frutta un Australian Film Institute. Nello stesso anno \u00e8 il regista, sceneggiatore, direttore della fotografia e compositore del cortometraggio australiano \"Enzo\", della durata di sette minuti.\nIl successo.\nLa carriera cinematografica internazionale di Worthington inizia con una serie di piccoli ruoli in produzioni hollywoodiane quali \"Sotto corte marziale\" (2002) e \"The Great Raid - Un pugno di eroi\" (2005), l'ultimo dei quali \u00e8 stato girato completamente in Australia.\nNel 2006, quando si cerca un sostituto per Pierce Brosnan nel ruolo di James Bond, Worthington \u00e8 in lizza per la parte. Il regista di \"Casino Royale\", Martin Campbell, ha sostenuto che solamente lui e Henry Cavill erano due potenziali alternative a Daniel Craig, ma furono scartati perch\u00e9 ritenuti troppo giovani. Nel 2007 recita nel film \"Rogue\" e lo stesso anno gli viene raccomandato di fare il provino per \"Avatar\". Il regista James Cameron lo raccomanda poi ai produttori di \"Terminator Salvation\", quarto capitolo della saga di Terminator, creata proprio da quest'ultimo nel 1984.\nWorthington ottiene il ruolo del personaggio principale Jake Sully in \"Avatar\" (che manterr\u00e0 per dieci anni il titolo di maggior incasso nella storia del cinema sino all'uscita di ' nel 2019) e quello di protagonista, insieme a Christian Bale, anche in \"Terminator Salvation\". I due film fanno decollare la sua carriera: nel 2010 esce il blockbuster \"Scontro tra titani\", in cui interpreta il protagonista Perseo accanto a Liam Neeson e Ralph Fiennes. Per lo stesso anno esce anche \"Last Night\", accanto a Keira Knightley e Eva Mendes. Nel 2011 ha partecipato come attore nello spot pubblicitario del videogioco ', insieme all'attore e produttore statunitense Jonah Hill Feldstein, Nella serie di videogiochi ha inoltre doppiato il capitano Alex Mason in \"\" del 2009 e \" del 2012\". Nel 2016 prende parte al film sci-fi \"The Titan\", di cui \u00e8 protagonista insieme a Ruth Wilson, e al film di Mel Gibson \"La battaglia di Hacksaw Ridge.\"\nVita privata.\nHa avuto una lunga storia con l'attrice Maeve Dermody, e con la stilista Natalie Mark, anch'essa australiana. Dall'ottobre 2013 ha una relazione con la modella Lara Bingle; il 27 marzo 2015 nasce a Los Angeles, il piccolo Rocket Zot.\nVincitore del premio \"GQ Man of the Year\" del 2009 in Australia, battendo attori quali Eric Bana e Russell Crowe, quando aveva circa trent'anni, Worthington ha venduto la maggior parte dei suoi beni, dai quali ha ricavato pressappoco 2 000 dollari, e con i soldi incassati ha poi acquistato un'automobile in cui ha vissuto fino a quando ha ottenuto il ruolo in \"Avatar\" che, come ha dichiarato, gli ha \"cambiato la vita\".\nDoppiatori italiani.\nNelle versioni in italiano delle opere in cui ha recitato, Sam Worthington \u00e8 stato doppiato da:\nCome doppiatore, \u00e8 sostituito da:"}
{"id": "1790924", "revid": "122315", "url": "https://it.wikipedia.org/wiki?curid=1790924", "title": "Maki macaco", "text": ""}
{"id": "1790926", "revid": "767487", "url": "https://it.wikipedia.org/wiki?curid=1790926", "title": "Watoosh!", "text": "Watoosh \u00e8 un album della band Pop punk canadese Billy Talent (l'album \u00e8 stato pubblicato quando il gruppo si chiamava ancora \"Pezz\"), pubblicato nel 1999 in modo indipendente."}
{"id": "1790927", "revid": "36426", "url": "https://it.wikipedia.org/wiki?curid=1790927", "title": "Ufficio tecnico erariale", "text": ""}
{"id": "1790935", "revid": "514736", "url": "https://it.wikipedia.org/wiki?curid=1790935", "title": "Desamortizaci\u00f3n di Mendiz\u00e1bal", "text": "La desamortizaci\u00f3n fu un lungo processo storico-economico iniziato in Spagna alla fine del XVIII secolo da Manuel de Godoy (1798) e concluso nel XX secolo (16 dicembre 1924). In altri paesi il fenomeno ebbe caratteristiche pi\u00f9 o meno analoghe.\nConsistette nel porre nel mercato, mediante asta pubblica, le terre e i beni improduttivi (manomorta), quasi sempre appartenenti alla Chiesa cattolica o ai suoi ordini religiosi oppure latifondi nobiliari, che erano stati accumulati attraverso donazioni, testamenti e successioni \"ab intestato\".\nAveva come fine di accrescere la ricchezza nazionale e creare una borghesia e una classe media di lavoratori proprietari. Inoltre, l'erario avrebbe potuto ottenere entrate straordinarie con cui si volevano ripagare i titoli del debito pubblico.\nLa \"desamortizaci\u00f3n\" si trasform\u00f2 nella principale arma politica con cui i liberali modificarono l'assetto della propriet\u00e0 dell\"Ancien R\u00e9gime\", per soppiantarlo con il nuovo stato borghese durante la prima met\u00e0 del XIX secolo.\nPrima \"desamortizaci\u00f3n\".\nFu realizzata durante i regni di Carlo III e Carlo IV fra il 1766 e il 1808. Comprende la \"desamortizaci\u00f3n\" di Manuel Godoy e del ministro Cayetano Soler fra il 1800 y 1808. Si espropriarono beni della Compagnia di Ges\u00f9, di ospedali, ospizi, \"Casas de Misericordia\" e collegi universitari e anche beni che non erano sfruttati dai privati.\nSeconda \"desamortizaci\u00f3n\".\nGiuseppe Bonaparte realizz\u00f2 una piccola \"desamortizaci\u00f3n\" che non comport\u00f2 la soppressione della propriet\u00e0, ma la confisca delle sue rendite a favore del vettovagliamento e delle spese di guerra delle truppe francesi.\nTerza \"desamortizaci\u00f3n\".\nMendiz\u00e1bal, ministro della reggente Maria Cristina delle Due Sicilie, nel 1836, ebbe conseguenze molto importanti per la storia sociale della Spagna, bench\u00e9 i suoi risultati (non pi\u00f9 sotto la gestione di Mendiz\u00e1bal, che abbandon\u00f2 il ministero nel maggio del 1836) siano stati relativamente scarsi.\nPoich\u00e9 la divisione dei lotti fu affidata a commissioni municipali, queste approfittarono del loro potere per operare manipolazioni e ritagliare grandi lotti fuori dalla portata economica dei piccoli proprietari e invece accessibili dalle oligarchie pi\u00f9 facoltose.\nI piccoli proprietari non poterono entrare in competizione e le terre furono comperate da nobili e borghesi facoltosi, cosicch\u00e9 non pot\u00e9 formarsi una vera borghesia o classe media che potesse risollevare l'economia del paese.\nI terreni espropriati dal governo furono unicamente ecclesiastici, principalmente quelli che erano improduttivi. Nonostante i vasti espropri, la Chiesa non ricevette nessuna compensazione. Perci\u00f2 la Chiesa decise di scomunicare tanto gli espropriatori quanto i compratori dei terreni, ci\u00f2 che distolse molti dall'acquisto dei terreni, che a volte avveniva attraverso intermediari e prestanome.\nQuarta \"desamortizaci\u00f3n\".\nIl 2 settembre 1841 il progressista Baldomero Espartero, appena nominato reggente, impose l'esproprio dei beni del clero secolare. Questa legge durer\u00e0 meno di tre anni e alla caduta del partito progressista la legge fu abrogata.\nNel 1845, durante il Decennio moderato (\"D\u00e9cada Moderada\"), lo sforzo del governo di ristabilire le relazioni con la Chiesa, porter\u00e0 alla firma del Concordato del 1851.\nQuinta \"desamortizaci\u00f3n\".\nDurante il secondo governo del progressista Espartero, il ministro delle Finanze, Pascual Madoz, realizz\u00f2 una nuova \"desamortizaci\u00f3n\" (1855) che fu messa in atto con maggior rigore di quella di Mendiz\u00e1bal. Il 1\u00ba maggio 1855 si pubblicava su \"La Gaceta de Madrid\" e il 31 dello stesso mese veniva emanato il regolamento attuativo.\nSi dichiaravano in vendita tutte le propriet\u00e0 dello stato, del clero, degli Ordini militari (Ordine di Santiago, Ordine di Alc\u00e1ntara, Ordine di Calatrava, Ordine di Montesa e Ordine di Malta), confraternite, opere pie, santuari, dell'ex infante Don Carlos, i beni dei municipi (\"propios\" e \"comunes\"), della beneficenza e della pubblica istruzione, con alcune eccezioni.\nFu quella che raggiunse il maggiore volume di vendite ed ebbe un'importanza superiore a tutte le precedenti, anche se gli storici si sono occupati tradizionalmente molto di pi\u00f9 di quella di Mendiz\u00e1bal. La sua importanza risiede nella sua durata, nel grande volume di beni interessati e nelle profonde ripercussioni che ebbe nella societ\u00e0 spagnola.\nDopo aver costituito un terreno di confronto fra i conservatori e i liberali, in questo periodo quasi tutti i partiti politici riconobbero la necessit\u00e0 di porre termine alla manomorta per raggiungere un maggiore sviluppo economico. Si sospese l'applicazione della legge il 14 ottobre 1856, per riprenderla daccapo due anni dopo, il 2 ottobre 1858, con il ministero di Leopoldo O'Donnell e le vendite si susseguirono fino alla fine del secolo, nonostante i differenti governi.\nNel 1867 si erano venduti in totale 198.523 lotti rurali e 27.442 urbani. Lo stato incass\u00f2 7.856.000.000 di real fra il 1855 e il 1895, quasi il doppio del gettito della \"desamortizaci\u00f3n\" di Mendiz\u00e1bal. Questo denaro fu impiegato fondamentalmente a coprire il deficit pubblico, per l'estinzione del debito pubblico e per le opere pubbliche, con una dotazione di 30 milioni di real all'anno per la riedificazione e riparazione delle chiese di Spagna.\nIn totale, si calcola che, di tutti i beni espropriati, il 30% appartenesse alla Chiesa, il 20% a opere di beneficenza e il 50% a propriet\u00e0 municipali. Lo statuto municipale di Jos\u00e9 Calvo Sotelo del 1924 abrog\u00f2 definitivamente le leggi di \"desamortizaci\u00f3n\".\nConseguenze.\nMolti quadri e libri dei monasteri furono venduti a prezzi bassi e finirono all'estero, anche se gran parte dei libri furono destinati alle biblioteche pubbliche o universitarie. Restarono abbandonati numerosi edifici di interesse artistico con la conseguente rovina degli stessi (principalmente conventi e monasteri), altri furono destinati ad usi civili.\nLa \"desamortizaci\u00f3n\" dei conventi alter\u00f2 il modello di citt\u00e0. In molte citt\u00e0, i terreni e gli edifici religiosi, ricchi di giardini, furono soppiantati da edifici pi\u00f9 elevati con un pi\u00f9 intenso sfruttamento del suolo.\nMolti antichi edifici religiosi furono trasformati in edifici pubblici, altri furono demoliti per l'apertura di nuove strade o per allargare le preesistenti, altri ancora furono trasformati in chiese parrocchiali o, venduti all'asta, passarono in mani private.\nDi fatto fu inferto un durissimo colpo alla vita religiosa del paese, soprattutto alla vita monastica, che in Spagna aveva avuto una millenaria tradizione."}
{"id": "1790937", "revid": "767487", "url": "https://it.wikipedia.org/wiki?curid=1790937", "title": "Burn the Priest", "text": "Burn The Priest \u00e8 il primo album pubblicato dai Burn the Priest, prima che si chiamassero Lamb of God.\nI brani facevano gi\u00e0 parte da tempo del gruppo, che non comprendeva Morton alla chitarra fino al '97 (vi \u00e8 infatti un raro live in Detroit, Michigan, dove non compare il chitarrista).\nIl disco \u00e8 di completa ispirazione Death metal, sia per i testi musicali e le tematiche trattate, sia per l'ossessivit\u00e0 delle chitarre, sia per il timbro ancora primitivo di voce di Randy Blythe, sia per lo stile ancora acerbo per il quintetto.\nFu l'ultimo disco per questo quintetto, poi Spear spar\u00ec per far posto a Willie Adler e la band cambi\u00f2 nome e genere musicale, spostandosi sin dal successivo prodotto (\"New American Gospel\") sul Metalcore e sul Groove metal."}
{"id": "1790943", "revid": "339392", "url": "https://it.wikipedia.org/wiki?curid=1790943", "title": "Lemure dagli occhi azzurri", "text": ""}
{"id": "1790953", "revid": "682087", "url": "https://it.wikipedia.org/wiki?curid=1790953", "title": "Corona Richmond", "text": "La corona Richmond \u00e8 una protesi odontoiatrica fissa di ricostruzione della corona del dente, costruita, a differenza di altre corone, non su un moncone, ma sfruttando la radice sana.\nViene utilizzata dopo la devitalizzazione del dente, quando si \u00e8 salvata solo in minima parte la corona naturale: la protesi viene ancorata per mezzo di un perno cementato interamente nel canale radicolare. Dopo la preparazione del canale, ottenuta allargando appena la cavit\u00e0 per dare pi\u00f9 stabilit\u00e0 alla protesi, se ne prende l'impronta, che permette all'odontotecnico di realizzare la protesi.\nLa protesi presenta l'inconveniente di essere realizzata in un pezzo unico cementato alla radice. Pertanto pu\u00f2 essere rimossa solo con difficolt\u00e0 e a volte danneggiando la radice, a differenza ad esempio della corona fusa e della corona Veener, nelle quali la protesi della corona \u00e8 distinta da una protesi di moncone che viene cementata nella radice del dente."}
{"id": "1790959", "revid": "287204", "url": "https://it.wikipedia.org/wiki?curid=1790959", "title": "Serie A1 1996-1997 (pallacanestro femminile)", "text": "Il campionato di Serie A1 di pallacanestro femminile 1996-1997 \u00e8 stato il settantunesimo organizzato in Italia.\nLa Pool Comense vinse il suo settimo scudetto consecutivo, undicesimo in assoluto, terminando al primo posto il campionato e battendo poi, nella finale play-off, la Cariparma Parma."}
{"id": "1790960", "revid": "1543377", "url": "https://it.wikipedia.org/wiki?curid=1790960", "title": "Darude", "text": "Ha rappresentato la Finlandia all'Eurovision Song Contest 2019, in collaborazione con il cantante Sebastian Rejman con il brano \"Look Away\", non riuscendo per\u00f2 a qualificarsi per la serata finale.\nBiografia.\nGli inizi.\nVirtanen ha cominciato la sua carriera come musicista amatoriale durante le scuole superiori, producendo musica usando il tracker software del suo PC. Dal momento in cui il suo interesse per la produzione musicale crebbe si spost\u00f2 su tecniche di produzione pi\u00f9 serie.\nDurante un party con i compagni, Virtanen suon\u00f2 la canzone \"Rude Boy\", scritta dall'artista Svedese Leila K, quattro volte. Questo gli fece guadagnare il soprannome di \"Rude Boy,\" che gradualmente mut\u00f2 in \"Da Rude\", il quale a sua volta ispir\u00f2 il nome \"Darude.\"\nVirtanen continu\u00f2 a produrre musica durante la scuola tecnica, pubblicando occasionalmente delle demo alle stazioni radio a partire dal 1997, e offrendo la sua musica per il download su MP3.com. Nel 1999, diede una demo del brano \"Sandstorm\" al suo produttore, JS16 (Jaakko Salovaara). Virtanen firm\u00f2 con JS16's 16 Inch Records label, e \"Sandstorm\" fu pubblicata come singolo.\nCarriera recente.\n\"Sandstorm\" fu una hit di grande successo in Finlandia, giungendo in cima alla classifica dei singoli finlandesi e mantenendo la prima posizione per diciassette settimane consecutive. La voce si sparse rapidamente, e la traccia ebbe un successo globale. Dopo essere diventato il singolo numero 3 nel Regno Unito (diventando la prima incisione di un artista Finlandese a riuscire nell'impresa), \"Sandstorm\" vendette alla fine 2 milioni di copie in tutto il mondo, e fu l'incisione 12 pollici che vendette di pi\u00f9 nel 2000.\nSubito dopo, Darude pubblic\u00f2 il suo album del debutto, \"Before the Storm\", vendendo 800.000 copie in tutto il mondo, raggiungendo la vetta della classifica degli album finlandesi, e facendogli guadagnare tre Grammy awards finlandesi. \"Before the Storm\" venne prodotta da JS16, e presenta due dei suoi remix.\nIl secondo singolo di Darude, \"Feel the Beat\", segu\u00ec da vicino il successo di Sandstorm, raggiungendo la posizione numero #5 nella classifica dei singoli britannici. Le uscite successive, \"Out of Control\" e \"Out of Control (Back for More)\" (un remix con la voce di Tammie Marie) non riuscirono per\u00f2 a ripetere il successo dei primi due singoli di Darude.\nDarude cominci\u00f2 un tour di successo nel 2001, facendo uscire \"Before the Storm: Australian Tour Edition\". Il 2002 vide l'uscita di \"Before the Storm: Special Edition\", che presentava una raccolta di remix di Darude.\nNel 2003, Darude ha pubblicato il secondo album, \"Rush\", assieme ai singoli \"Music\" e \"Next to You\". Tutti e tre hanno avuto modesto successo, con \"Rush\" ha raggiunto la posizione numero 4 nella classifica settimanale finlandese degli album venduti e \"Next to You\" \u00e8 comunemente presentato nei remix di DJ.\nNel 2014 Darude fu ospite di Valve Corporation alla finale del TI4, quarta edizione dell'International di Dota 2: in quell'occasione il brano \"Sandstorm\" ottenne un'immensa visibilit\u00e0 e si diffuse in particolare come meme.\nIl 29 gennaio 2019 \u00e8 stato confermato che l'ente televisivo finlandese Yle l'ha selezionato come rappresentante nazionale per l'Eurovision Song Contest 2019, collaborando con il cantante e conduttore televisivo Sebastian Rejman. I due si sono esibiti nella prima semifinale del 14 maggio, ma non si sono qualificati per la finale, piazzandosi ultimi su 17 partecipanti con 23 punti totalizzati, di cui 14 dal televoto e 9 dalle giurie. Sono risultati i pi\u00f9 votati dal pubblico estone.\nSviluppi recenti.\nDarude \u00e8 attualmente classificato alla posizione numero #57 nella lista dei DJ del 18 maggio 2008 e alla posizione numero #116 nella classifica DJ Mag Top 100.\nDarude ha reso disponibili i suoi singoli \"Tell Me\" e \"My Game\" dal suo nuovo album \"Label This!\" nella sua pagina MySpace ufficiale. \"Tell Me\" \u00e8 stato pubblicato in Finlandia l'11 aprile 2007 e \"My Game\" il 19 settembre 2007.\nLa data di uscita finlandese per \"Label This!\" \u00e8 stata il 24 ottobre 2007."}
{"id": "1790961", "revid": "3831", "url": "https://it.wikipedia.org/wiki?curid=1790961", "title": "Cus Torino Canottaggio", "text": ""}
{"id": "1790962", "revid": "767487", "url": "https://it.wikipedia.org/wiki?curid=1790962", "title": "Ashes of the Wake", "text": "Ashes of the Wake \u00e8 il quarto album in studio della band groove metal statunitense Lamb of God, pubblicato nel 2004 dalla Epic Records.\n\u00c8 considerato a tutt'oggi uno dei migliori lavori del gruppo insieme al successivo \"Sacrament\": entrambi si sono rivelati decisivi per l'affermazione della band nel panorama internazionale e per la definitiva maturazione stilistica, con il passaggio dall'hardcore punk e dal thrash metal dei due precedenti album ad un \"sound\" pi\u00f9 maturo, lavorato e tecnico.\nLa copertina, realizzata da Ken Adams, raffigura delle aquile con un proiettile in bocca e delle figure incappucciate che trainano vagoni merci in mezzo ai ratti; la parte interna dell'artwork ritrae una citt\u00e0 devastata e fumante. I temi centrali sono la guerra, il contesto sociale e il patriottismo con particolare riferimento all'avidit\u00e0 politica, alla mafia (la canzone \"Omerta\" si apre proprio con un discorso di stampo mafioso), all'odio tra le classi sociali e agli orrori della guerra in Medioriente.\nNumerosi sono i pezzi riproposti nei live del gruppo come \"Hourglass\", \"Laid To Rest\", \"Now You've Got Something to Die For\", \"Omerta\" e \"The Faded Line\" (presenti anche nel DVD \"Killadelphia\" del 2005)."}
{"id": "1790963", "revid": "661526", "url": "https://it.wikipedia.org/wiki?curid=1790963", "title": "Skillet", "text": "Gli Skillet sono un gruppo christian rock di Memphis (Tennessee) formatosi nel 1996. Nel corso degli anni, si sono distinti per la variet\u00e0 di generi passati di album in album. Sono uno dei gruppi christian rock pi\u00f9 noti e apprezzati nel loro panorama.\nAttualmente la band \u00e8 composta da: John Cooper (voce solista e basso), Korey Cooper (chitarra e tastiera), Seth Morrison (chitarra), e Jen Ledger (batteria e seconda voce).\nGli Skillet hanno registrato otto album in studio e per due di questi, Collide (2003) e Comatose (2006), hanno ricevuto le nomination ai Grammy. Nei venti anni di attivit\u00e0, la band ha sperimentato altri generi come post-grunge, industrial metal, e symphonic metal.\nStoria.\nGli inizi (1996-1999).\nLa band era inizialmente composta da due membri: John Cooper, ex-cantante di una band del Tennessee che suonava rock progressivo (Seraph), e Ken Steorts, ex-chitarrista degli Urgent Cry. I due si conobbero durante un tour in cui le due band erano impegnate. Queste ultime si sciolsero poco dopo, quindi gli agenti di John e Ken li incoraggiarono a formare una band come progetto parallelo. Suonando due tipi diversi di rock, decisero di nominare l'esperimento \"\"Skillet\" (perch\u00e9 mischiavano tutto - inteso come generi musicali - in padella, che in inglese \u00e8 appunto detta \"Skillet\"). In seguito, Trey McClurkin entr\u00f2 nella band come batterista. Gli Skillet rimasero senza contratto solo per un mese quando attirarono l'interesse dalla major ForeFront Records. Nel 1996, pubblicarono l'album di esordio dal titolo \"Skillet\". Quest'ultimo fu ben accolto, e il trio continu\u00f2 a scrivere nuovo materiale nel loro tour negli Stati Uniti. John Cooper, il cantante, spieg\u00f2 che il progetto nacque come un gioco. Infatti, ogni membro della band faceva gi\u00e0 parte di un'altra band (ognuna delle quali, aveva uno stile e una musica propria). La nuova band sfrutt\u00f2 questa caratteristica, in modo da creare uno stile unico. Il nome scelto per la band fu \"Skillet\", anch'esso nato come scherzo tra i membri, specialmente per Cooper, che afferma (tutt'ora) che non gli piace il nome scelto.\nGli Skillet registrarono il secondo album nel 1997, dal titolo \"Hey You, I Love Your Soul\", che fu presentato nell'aprile del 1998. Il secondo album ebbe un cambiamento di stile in confronto al primo. Con questa pubblicazione, gli Skillet abbandonarono il post-grunge per un leggero rock alternativo. La moglie di Cooper, Korey, fu inserita nella band poco dopo per suonare la tastiera dal vivo, per alleviare le performance di John.\n\"Invincible\", \"Ardent Worship\", e \"Alien Youth\" (2000-2002).\nPoco prima che la band cominciasse a incidere l'album \"Invincible\", Steorts lasci\u00f2 la band per motivi familiari, e Kevin Haaland entr\u00f2 nella band come nuovo chitarrista. Korey Cooper entr\u00f2 nella band permanentemente e suon\u00f2 la tastiera per l'incisione di \"Invincible\". A causa di tale cambiamento, lo stile musicale di \"Invincible\"\" cambi\u00f2 in uno stile pi\u00f9 \"elettronico\". Poco dopo la pubblicazione di \"Invincible\" nel 2000, Trey McClurkin si separ\u00f2 dagli Skillet, e Lori Peters prese il suo posto come batterista. \"\"Invincible\"\" \u00e8 l'album pi\u00f9 venduto fino a oggi.\nLa band, con la nuova formazione, pubblic\u00f2 il primo album dal vivo nell'autunno del 2000, dal titolo \"Ardent Worship. \"La registrazione del nuovo album, \"Alien Youth, \"ebbe notevoli influenze dal precedente lavoro \"Invincible\".\" Con il poco tempo tra il tour e le registrazioni, gli Skillet pubblicarono il suddetto album \"Alien Youth\" il 28 agosto 2001, il primo album in cui John Cooper assunse funzioni di produzione. Prima della pubblicazione di \"Alien Youth\", Haaland lasci\u00f2 la band, e Ben Kasica prese il suo posto suonando la chitarra. Il primo singolo, lo stesso del titolo dell'album, \u00e8 stata la migliore hit nel mercato del christian rock, con i primi eventi live della band.\n\"Collide\" (2003-2005).\nNel 2003, \"Collide\" venne presentato da Ardent Records. Il lavoro attir\u00f2 l'attenzione di Andy Karp, il capo della \"A&amp;R di Lava Records\", e nel 2004 i diritti di \"Collide\" vennero comprati dalla Lava Records, una divisione della Atlantic Records. Il 25 maggio 2004, \"Collide\" fu presentato dalla Lava Records, con la canzone inedita, \"Open Wounds\". \"Collide\" sanc\u00ec un altro cambiamento nello stile musicale per la band. I Linkin Park e i P.O.D. diedero ispirazione al cambiamento musicale di \"Collide\", Cooper dichiar\u00f2: \"Io sono uno di quei compositori che ascoltano quello che passa per la loro testa e distinguono quello che gli piace e che non gli piace. Tutto questo influenza me\".\n\"Comatose\" (2006-2008).\nL'album\" Comatose\" degli Skillet fu presentato il 3 ottobre 2006. Esso contiene i singoli \"Rebirthing\", \"Whispers in the Dark\", \"Comatose\", \"The Older I Get\", \"Those Nights\", e \"The Last Night\". L'album si classific\u00f2 al 55\u00ba posto sulla Billboard 200 e al 4\u00b0 negli USA Top Christian Albums hit-parade.\nNel gennaio 2008, gli Skillet annunciarono che la loro batterista, Lori Peters, si sarebbe ritirata dalla band, poich\u00e9 sentiva che \"era tempo per lei di cambiare strada e cominciare un nuovo capitolo della sua vita.\" L'ultima data della Peters con gli Skillet, si tenne il 31 dicembre 2007. Comunque, durante la pausa natalizia del 2007, la Peters si prese del tempo per istruire la successiva batterista della band, Jen Ledger.\nIl 21 ottobre 2008, fu pubblicato il secondo album live della band, \"Comatose Comes Alive\"; un CD/DVD combinato con le registrazioni dei live della band nel 9 maggio 2008 in un concerto a Chattanooga, Tennessee. Apparve sul Gospel Music Channel, il 5 dicembre 2008. \"Comatose Comes Alive\" aveva anche un lato B con \"Live Free or Let Me Die\" come singolo, e con cinque tracce acustiche che gli acquirenti potevano liberamente scaricare, inserendo nel loro Computer il CD stesso. Il link per scaricare questi brani fu rimosso nel 2009.\nL'album \"Comatose\" fu certificato dalla RIAA, il 3 novembre 2009.\n\"Awake\" (2009-2011).\nGli Skillet annunciarono che sarebbero entrati in studio il 12 gennaio, per terminare la nuova registrazione con il produttore nominato al \"Grammy\", Howard Benson. Inserirono cos\u00ec due canzoni (\"Hero\" e \"Monster\") delle nuove registrazioni, nella scaletta del 2 aprile 2009 a Evansville, in Indiana, come parte del \"Comatose Tour\". L'album fu intitolato \"Awake\". Per ammissione dello stesso Cooper, avrebbe dovuto chiamarsi come la canzone principale presente nell'album, \"Awake and Alive\", ma poi per rendersi pi\u00f9 notabili a livello commerciale, si \u00e8 scelto un nome pi\u00f9 corto, \"Awake\" appunto. L'album contiene dodici canzoni e venne presentato il 25 agosto 2009. Si classific\u00f2 alla seconda posizione nella \"Billboard Top 200\", vendendo circa 68 000 copie nella prima settimana. \"Monster\" venne pubblicata come singolo, il 14 luglio 2009. Contrariamente a quello che ci si aspettava, John Cooper afferm\u00f2 che \"Hero\" non sarebbe stato il singolo di testa. Tuttavia, venne comunque pubblicato nel marzo del 2010. In seguito fu pubblicata una versione deluxe dell'album, con le canzoni extra \"Dead Inside\" e \"Would It Matter\". La versione \"Radio Edit\" di \"Monster\" differisce leggermente dal singolo e dalla versione CD (in questa versione, venne eliminata la voce \"da mostro\" che si sentiva all'inizio dell'ultimo concitato ritornello, e venne sostituita con la normale voce di Cooper).\nLa canzone \"Hero\" venne utilizzata per pubblicizzare il gioco di football del 2009 \"NFL season between the Pittsburgh Steelers and Tennessee Titans\", mentre la canzone \"Monster\" venne usata nell'episodio \"Jason: The Pretty-Boy Bully\" sul Bully Beatdown di MTV. \"Monster\" fu inoltre il tema musicale per l'evento WWE Hell in a Cell, mentre la canzone \"Hero\" fu il tema del WWE Tribute to the Troops e del Royal Rumble 2010. Tutte e due le canzoni, vennero poi incluse nella colonna sonora ufficiale del videogioco WWE SmackDown vs. Raw 2010. Fu anche il tema di apertura del AHL team Lake Erie Monsters di Cleveland, nell'Ohio, e anche il tema di apertura del Fresno Monsters di Fresno, in California. \"Monster\" and\u00f2 in onda agli inizi di alcune partite di football ACC Raycom Sportsdurante, durante la stagione 2009. Nella prima settimana di aprile 2010, venne pubblicata per la \"Rock Band Music Store\" in Rock Band 2. Fu anche accreditata del record pi\u00f9 alto, nel \"Christian Rock\", per la \"\"Billboard\" \"200\"\". Con la pubblicazione da parte degli Underoath, nel 2006, dell'album \"Define the Great Line\" e da parte dei Casting Crowns, che nel 2007 pubblicarono \"The Altar and the Door\", tutti e tre gli album esordirono al secondo posto. \nIl 18 febbraio, gli Skillet vennero nominati per 6 Dove Awards per il 41\u00b0 e annuale \"GMA Dove Awards\". \"Awake and Alive\" venne premiato con il disco d'oro il 2 luglio 2010. Un remix di \"Monster\", venne inserito nella loro podcast. Inoltre nel 2010, \"Ardent\"\" pubblic\u00f2 \"The Early Years\"\", una collezione delle loro canzoni dal 1996 al 2001. Il 12 novembre, gli Skillet pubblicarono una sessione \"iTunes EP\" costituita da alcune loro canzoni, da \"Comatose\" ad \"Awake and Alive\". \"Monster\" venne certificato con il disco d'oro, il giorno dopo. Il 14 febbraio 2011, gli Skillet annunciarono ufficialmente che il loro chitarrista Ben Kasica, sarebbe andato via dalla band. Kasica stette con la band per dieci anni, contribuendo agli album \"Alien Youth\", \"Collide\", \"Comatose\" e \"Awake\", anche all'album-live \"Comatose Comes Alive\". In origine, venne dichiarato che il 20 marzo, Ben avrebbe suonato il suo ultimo concerto. Ma invece, la band annunci\u00f2 che avevano scelto per sostituirlo, Jonathan Salas, come nuovo chitarrista, ma Salas conferm\u00f2 su Twitter, che aveva gi\u00e0 lasciato la band il 9 aprile. Kasica ritorn\u00f2 e suon\u00f2 con la band, fino a che non si scelse il nuovo chitarrista.\nIl 16 aprile, Seth Morrison rimpiazz\u00f2 Kasica come chitarrista principale, e tutt'ora sta suonando con la band. Gli Skillet annunciarono la pubblicazione di \"Awake and Remixed EP\" agli inizi di marzo del 2011. I remix vennero realizzati soltanto da Korey Cooper e da Ben Kasica. Il 2 marzo 2011, gli Skillet svelarono l'artwork per l'album, e John Cooper disse che l'idea venne concepita quando Korey e Ben remixarono la canzone \"Monster\" per il loro album. La 4\u00b0 canzone dall'EP, venne pubblicata il 22 marzo. \"\"Awake\" venne nominato e vinse ai \"Top Christian Album Awards\" al \"Billboard Music Awards 2011\"\" e la canzone \"\"Awake and Alive\", venne inserita come parte della colonna sonora di Transformers 3, nel maggio del 2011.\n\"Rise\" (2013-2014).\nNel giugno del 2011, John Cooper annunci\u00f2 di avere gi\u00e0 pronto il materiale per un nuovo album, ma per l'impegno del tour invernale non fu possibile registrare nulla, fino ai primi mesi del 2012. Nel luglio del 2012, le canzoni scritte arrivarono a sessantuno. E a ottobre, la band registr\u00f2 l'album con Howard Benson.\nJohn Cooper descrisse il nuovo lavoro come un giro sulle montagne russe, con brani aggressivi, inni patriottici, pezzi sinfonici e testi di ispirazione cristiana. L'uscita del nuovo album, \"Rise\", venne inizialmente programmata per maggio 2013, ma nonostante la diffusione del primo singolo, \"Sick of It\" dall'aprile 2013, la pubblicazione venne procrastinata al 25 giugno 2013. Il lato B di \"Sick of It\", ovvero \"American Noise\"\", fin\u00ec in rotazione anche sulle frequenze di Virgin Radio Italia.\nIl terzo singolo, \"Rise\", venne pubblicato il 14 maggio 2013. L'album \"Rise\" esord\u00ec al quarto posto della \"Billboard 200\". Nel novembre 2014, fece il suo esordio come raccolta delle hit della band tra il 1996 e il 2001 \"\"Vital Signs\". Nel primo semestre 2016, era invece prevista l'uscita del nuovo album. Lo stesso John Cooper, disse \"Speriamo di poterlo pubblicare entro marzo\".\nUnleashed (2016-2018).\nIl 18 maggio, gli Skillet pubblicarono un primo teaser del loro primo singolo, \"Feel Invincible\"\" estratto dal nono album in studio, \"Unleashed\", e svelarono un inedito artwork, per il nuovo album. \"\"Feel Invincible\" (di cui viene girato quasi in contemporanea, il video pubblicato successivamente) venne pubblicato integralmente il 20 maggio, mentre il 26 dello stesso mese, venne pubblicato \"Stars\". A luglio, vennero pubblicati \"Back from the Dead\" (8 luglio) e \"I Want to Live\" (29 luglio), come ultimi estratti pre-uscita dell'album. Il 5 agosto venne pubblicato l'album con il relativo apprezzamento da parte della critica. Il 17 novembre 2017, usc\u00ec la deluxe edition dell'album intitolata \"Unleashed Beyond\", che conteneva cinque inediti, tra cui un featuring con l'ex cantante dei Flyleaf Lacey Sturm, un remix di \"Feel Invicibile\" e \"The Resistance\", e una versione acustica di \"Stars\"\", che fa parte della colonna sonora del film \"The Shack\".\n\"Victorious\" (2019).\nNel corso del 2019, la band statunitense rivel\u00f2 che stava lavorando al decimo album. Pi\u00f9 tardi, a maggio, annunciarono l'uscita, per il 2 agosto dello stesso anno. L'album venne chiamato \"Victorious\". Pochi giorni dopo, pubblicarono il primo estratto \"Legendary\", utilizzato in seguito dalla WWE, come canzone d'apertura per lo show Raw. Il videoclip venne reso disponibile in rete, il 17 luglio. In seguito, nel loro canale YouTube ufficiale, pubblicarono altri tre singoli: \"Anchor\", \"Save Me\" e \"You Ain't Ready\". Quest'ultimo, a pochi giorni prima dell'uscita del disco. Fecero anche un lavoro discografico, accompagnato da un tour in giro per l'Europa e per gli Stati Uniti. Il brano \"Victorious\" (che d\u00e0 anche il titolo all'album) \u00e8 un tributo da parte degli Skillet all'ex-cantante dei Linkin Park, Chester Bennington."}
{"id": "1790966", "revid": "62004", "url": "https://it.wikipedia.org/wiki?curid=1790966", "title": "Iv\u00e1n Ramiro Parra", "text": ""}
{"id": "1790967", "revid": "729019", "url": "https://it.wikipedia.org/wiki?curid=1790967", "title": "Janbiya", "text": "Jambiya o Jambia, anche Janyar ( o \u062c\u0646\u0628\u064a\u0629, \"janbiyya\"), \u00e8 il vocabolo per designare una sorta di coltello-pugnale con una corta lama ricurva e abbinata con un fodero ancor pi\u00f9 marcatamente ricurvo. Bench\u00e9 sia di origine araba, \u00e8 oggi principalmente associata alle genti dello Yemen ove \u00e8 tipico accessorio d'abbigliamento maschile a partire dai 14 anni.\nStoria.\nLa \"janbiya\" \u00e8 la forma archetipica di pugnale della Penisola araba dalla quale svilupparono diverse altre armi bianche manesche del tipo coltello nelle terre poi toccate dalla propagazione dell'Islam. Arma d'uso pratico, per la difesa personale o durante il duello, aveva ed ha ancora oggi una fortissima valenza di \"status symbol\" quale denominatore del maschio di et\u00e0 adulta e quale veicolo di comunicazione alla comunit\u00e0 del proprio potere e prestigio all'interno della trib\u00f9. Come la \"katana\" giapponese, pu\u00f2 essere estratta solo in caso di provata necessit\u00e0 o per talune ricorrenze e festivit\u00e0 (una danza dei coltelli con uso delle \"janbiya\" \u00e8 ancora oggi parte integrante del matrimonio yemenita).\nLe origini del \"janbiya\" vanne ricercate nella \"J\u0101hiliyya\", l'Arabia pre-islamica. Pare che fosse gi\u00e0 esistente al tempo del regno himyarita e che venne raffigurata al fianco del sovrano Ma\u02bfd\u012bkarib (ca. 500 a.C.) in un simulacro coevo. Si suppone possa trattarsi della versione accorciata di un'arma pi\u00f9 lunga e antica. Si potrebbe cio\u00e8 trattare di una derivazione della spada-falce kushita, lo \"shotel\", in uso tra le truppe del Regno di Axum, solida compagine statale etiope fruttuosamente intromessasi nelle contese dei regni yemeniti preislamici (v. Storia dell'antico Yemen) nella seconda met\u00e0 del IV secolo.\nLa \"janbiya\" presenta per\u00f2 notevoli vicinanze stilistiche anche con un'altra arma etiope: il pugnale Afar Gile.\nCostruzione.\nArma particolarissima, la \"jambiya\" ha:\nLa cintura cui si aggancia il \"jambiya\" \u00e8 un solido cinturone portato sul basso-ventre, al quale si assicurano solitamente anche porta-monete argentati.\nCome molte altre armi, anche le \"jambiya\" portano il marchio dell'armaiolo che le ha fabbricate. Ci\u00f2 fa s\u00ec che i prezzi per una singola \"jambiya\", venduta completa di fodero, varino dai 500 \"riy\u0101l\" (circa 114 euro) fino ai 200 milioni di \"riy\u0101l\" yemeniti. Il marchio di una \"jambiya\" \u00e8 associato al materiale con cui \u00e8 fabbricato, la qualit\u00e0 e il suo aspetto.\nLe \"jambiya\" di qualit\u00e0 pregiata si distinguono per il colore della lama:\nLe \"jambiya sayfani\" sono portate dagli alti dignitari quali gli \"Hascemiti\" (discendenti arabi di Maometto), dai giudici, dai famosi mercanti e dagli uomini d'affari."}
{"id": "1790974", "revid": "36426", "url": "https://it.wikipedia.org/wiki?curid=1790974", "title": "Villa Bayon", "text": "Villa Bayon si trova in via Beato Ippolito Galantini 10 a Firenze. La casa \u00e8 situata sulla collina di San Gaggio, alle pendici del sistema collinare che delimita a sud il tessuto urbano di Firenze ed in prossimit\u00e0 dell'asse di collegamento della via Senese. Inserita all'interno del \"Villaggio di San Francesco\" (o \"Villaggio dei Ciechi\" - una lottizzazione delineata negli anni Cinquanta e costituita in prevalenza da residenze mono o bifamiliari destinate alla borghesia cittadina), la villa \u00e8 circondata da un giardino alberato completamente recintato a cui si accede da via Galantini.\nStoria.\nLa casa fu commissionata a Leonardo Savioli nel 1963 dalla famiglia Bayon come propria residenza: la scelta di affidare la progettazione all'architetto fiorentino fu per la verit\u00e0 casuale, giacch\u00e9 il committente, che avrebbe desiderato una casa dal carattere inconfondibilmente toscano, scelse il progettista non perch\u00e9 ne conoscesse le opere n\u00e9 la poetica ma semplicemente in quanto autore del piano urbanistico del Villaggio di San Francesco. Le scelte di Savioli, impostate a partire dal 1964 e dettate dal desiderio di dare all'utente la massima libert\u00e0 nella formazione della casa sia al momento della costruzione che nei tempi successivi, riuscirono tuttavia ad imporsi cosicch\u00e9 a partire dal 1966 la costruzione fu avviata secondo i desideri del progettista. La famiglia Bayon vi si trasfer\u00ec nel 1967 ma vi abit\u00f2 soltanto pochi anni, affittandola successivamente a due inquilini.\nDescrizione.\nBench\u00e9 situato in un'area di notevole valore paesaggistico, l'edificio si definisce come un episodio architettonico di assoluta autonomia in cui le ragioni del combinarsi delle forme sembrano prescindere dai tradizionali valori dell'orientamento, della panoramicit\u00e0 e della cultura architettonica locale per privilegiare invece quelli della libera composizione dei volumi, che assumono in questo caso la connotazione di elementi plastici liberamente associati nello spazio per i quali le gerarchie di interdipendenza provengono pi\u00f9 da motivazioni interne che non esterne.\nLa casa presenta una pianta ed una volumetria fortemente articolate, si sviluppa su due piani - ciascuno con autonoma unit\u00e0 abitativa - ed \u00e8 caratterizzata dal trattamento di ciascuno degli ambienti in maniera del tutto autonoma.\nL'impianto planimetrico risulta dalla combinazione dinamica di matrici geometriche (quadrate, rettangolari e circolari) organizzate secondo assi ortogonali e diagonali, alle quali corrispondono in alzato cellule autonome in cui le superfici murarie risultano dalla combinazione di piani rettilinei e curvilinei.\nNell'insieme questa architettura \u00e8 caratterizzata da un sistema principale, il grande tetto-terrazza in cemento armato a faccia vista concepito come struttura autonoma poggiante su pilastri, e dalle unit\u00e0 spaziali sottostanti, combinate tra s\u00e9 in un dinamico gioco di sporgenze e rientranze, pieni e vuoti, zone di luce e zone d'ombra.\nTale sottosistema \u00e8 a sua volta impostato sull'elemento generatore del volume emergente del corpo cilindrico delle scale, a cui conduce un percorso pedonale ruotato di 45\u00b0 rispetto al fronte, ed \u00e8 connotato da alcune presenze plastiche di forte richiamo, quali il volume cilindrico e cupolato del camino e la grande terrazza circolare ad esso addossata.\nL'articolazione spaziale \u00e8 inoltre arricchita dal calibrato gioco dei balconi, caratterizzati dalla combinazione di piani in cemento ed elementi in alluminio, e delle cornici di porte e finestre, articolate ciascuna in maniera autonoma mediante la differenziazione delle dimensioni, la sporgenza della cornice-tettoia o del davanzale, il disegno degli infissi in legno. Tutte le aperture si inseriscono in tale contesto rispondendo al medesimo gioco di dinamismo spaziale, sempre tuttavia nel rispetto dello spazio interno da illuminare e dell'atmosfera che in ogni ambiente si vuole creare.\nRelativamente alla disposizione dei vani al piano terra, caratterizzato da una superficie molto pi\u00f9 ampia del sovrastante, la zona giorno (soggiorno, sala, salone) si configura come un unico spazio aperto e flessibile, articolato da un attento studio di dislivelli, mentre le camere si connotano, secondo una logica gi\u00e0 sperimentata nella villa Taddei a Fiesole, come spazi in cui le pareti assumono il ruolo determinante di setti di chiusura e d'isolamento. Nel piano superiore, nel quale i vani si riducono a 3, permane la differenziazione del trattamento spaziale tra la zona giorno e la zona notte e le superfici dei balconi assumono una grande rilevanza.\nFortuna critica.\nL'edificio godette, sin dalla fase del progetto, di una notevole attenzione da parte della critica che ne sottoline\u00f2 i caratteri salienti: Fanelli (1975) ne evidenzia la ricerca di una spazialit\u00e0 originale, costituita dalla compresenza di organismi diversi inseriti liberamente all'interno di una struttura generale indipendente, Santini (1976) l'anomalia, ed al contempo il valore, del percorso progettuale che arriva a rovesciare l'usuale successione delle fasi costruttive.\nSecondo Brunetti (1982) il progettista in questo edificio che suggerisce il lecorbuseriano padiglione dell'Esprit Nouveau, enfatizza la differenza delle due strutture, il tetto e le cellule sottostanti, tramite una chiara diversit\u00e0 di linguaggio, contrapponendo al brutalismo della copertura il nitido purismo della cellula residenziale."}
{"id": "1790977", "revid": "666668", "url": "https://it.wikipedia.org/wiki?curid=1790977", "title": "Campionato armeno di calcio a 5", "text": "Il Campionato armeno di calcio a 5 \u00e8 la massima competizione armena di calcio a 5 ed \u00e8 organizzata dalla Federazione calcistica dell'Armenia.\nStoria.\nIl campionato si disputa regolarmente dalla fine degli anni 1990, con una costante partecipazione del suo vincitore alle edizioni della Coppa UEFA. Il campionato sin dalle sue origini ha visto il netto predominio delle formazioni della capitale Erevan che hanno vinto tutte le edizioni sin qui disputate. Dopo aver raggiunto anche undici formazioni di prima divisione, nelle ultime stagioni l'organico vive una certa regressione, contando otto formazioni di cui nella stagione 2007-08 una \u00e8 stata esclusa dal campionato."}
{"id": "1790979", "revid": "767487", "url": "https://it.wikipedia.org/wiki?curid=1790979", "title": "Sacrament (album)", "text": "Sacrament \u00e8 il quinto album della band groove metal statunitense Lamb of God, pubblicato nel 2006 dalla Epic Records."}
{"id": "1790981", "revid": "287204", "url": "https://it.wikipedia.org/wiki?curid=1790981", "title": "Making Money", "text": "Making Money (in it., \"Fare soldi\") \u00e8 un romanzo di Terry Pratchett, ambientato nell'universo immaginario del Mondo Disco, pubblicato nel Regno Unito il 20 settembre 2007.\nIl protagonista \u00e8 Moist von Lipwig.\nQuesto romanzo \u00e8 successivo agli eventi descritti in \"Going Postal\" e fino al settembre 2014 non \u00e8 ancora stato tradotto in italiano. \nTrama.\nDopo il successo ottenuto nel risistemare il disastratissimo sistema postale di Ankh-Morpork, il riluttante Moist von Lipwig viene nominato direttore della Real Banca di Ankh-Morpork e della Real Zecca. L'incarico appare intrinsecamente molto pi\u00f9 pericoloso della direzione delle Poste, e tuttavia \u00e8 un'offerta di lavoro che Moist non pu\u00f2 rifiutare."}
{"id": "1790982", "revid": "399", "url": "https://it.wikipedia.org/wiki?curid=1790982", "title": "Versione alfa", "text": "La versione alfa o alpha, in informatica, individua un software che \u00e8 in fase di sviluppo, le cui funzionalit\u00e0 non sono ancora state completamente implementate e che presenta sicuramente una lunga serie di bug che dovranno essere risolti, l'ordine delle versioni di un software sono Pre-Alpha, Alpha, Beta, Gamma, RC, RTM (rilascio ufficiale).\nDescrizione.\nSolitamente durante lo sviluppo di un software vengono realizzate diverse versioni alpha, in alcuni casi (soprattutto nel caso di software open-source) pubbliche, per introdurre nuove caratteristiche del software delle quali \u00e8 necessario controllare il funzionamento a fondo. Le versioni alpha sono quindi da considerare incomplete e mancanti di alcune funzionalit\u00e0 e, spesso, instabili e perci\u00f2 non adatte all'utente finale.\nLa successiva fase di sviluppo \u00e8 la beta, una fase in cui il software ha acquisito quasi tutte le funzionalit\u00e0 finali e necessita delle rifiniture."}
{"id": "1790985", "revid": "1782831", "url": "https://it.wikipedia.org/wiki?curid=1790985", "title": "666 (Billy Talent)", "text": "666 \u00e8 un album della band melodic hardcore punk Billy Talent, pubblicato nel 2007.\nTracce.\nDeluxe Edition.\nDVD Live\nCD Live"}
{"id": "1790988", "revid": "729019", "url": "https://it.wikipedia.org/wiki?curid=1790988", "title": "Flissach", "text": "Il Flissach, anche \"Flyssa\", \u00e8 un'arma bianca manesca del tipo spada originaria del Maghreb, tipica del popolo Cabili. Ha lama diritta, monofilare, con punta molto pronunciata, a volte ricurva. L'elsa \u00e8 interamente in metallo, quasi sempre incisa od intarsiata con ottone, priva di guardia e con pomolo molto pronunciato come nello \"yatagan\" degli ottomani.\nCostruzione.\nIl \"flissach\" \u00e8 una sorta di ibrido tra il costoliere occidentale e lo \"yatagan\" dei turchi ottomani:"}
{"id": "1790989", "revid": "98262", "url": "https://it.wikipedia.org/wiki?curid=1790989", "title": "Stelle alpine", "text": ""}
{"id": "1790992", "revid": "88740", "url": "https://it.wikipedia.org/wiki?curid=1790992", "title": "Melograni", "text": ""}
{"id": "1790993", "revid": "36426", "url": "https://it.wikipedia.org/wiki?curid=1790993", "title": "Corbezzoli", "text": ""}
{"id": "1790994", "revid": "36426", "url": "https://it.wikipedia.org/wiki?curid=1790994", "title": "Testucchi", "text": ""}
{"id": "1790996", "revid": "36426", "url": "https://it.wikipedia.org/wiki?curid=1790996", "title": "Testucchio", "text": ""}
{"id": "1791002", "revid": "484362", "url": "https://it.wikipedia.org/wiki?curid=1791002", "title": "Agapij di Pecerska", "text": ""}
{"id": "1791007", "revid": "834", "url": "https://it.wikipedia.org/wiki?curid=1791007", "title": "Villa Il Roseto (Firenze)", "text": "Villa Il Roseto si trova in via Pian dei Giullari 78 a Firenze. \u00c8 nota soprattutto per il giardino che rappresenta una delle pi\u00f9 complete creazioni di Pietro Porcinai.\nStoria.\nIl giardino viene realizzato tra il 1962 ed il 1965 da Pietro Porcinai per dei clienti affezionati, i Benelli, intorno ad una costruzione del XVI secolo, che venne modificata nella sua struttura e nei suoi rapporti con le pertinenze, trasformandone in maniera forte l'immagine complessiva. La casa era infatti originariamente sopraelevata rispetto al terreno circostante, a cui si raccordava mediante due scalinate; la costruzione della terrazza pensile port\u00f2 il giardino al livello dell'abitazione, alterando le relazioni prospettiche e percettive tra la villa e il suo intorno.\nL'iter progettuale per giungere alla complessa soluzione definitiva fu lungo ed impegnativo, come testimonia la serie progressiva dei disegni prodotti dallo Studio agli inizi degli anni Sessanta.\nIl giardino del Roseto \u00e8 tra le opere pi\u00f9 conosciute di Porcinai e gode di una particolare fortuna critica, soprattutto all'estero, rappresentando la splendida sintesi tra una elegante modernit\u00e0 ed una orgogliosa tradizione. Molti hanno visto nel disegno nettissimo del Roseto l'eredit\u00e0 migliore del giardino formale italiano, accompagnata ad una perfezione tecnica e ad un uso spregiudicato del minerale e del vegetale che ne fanno un giardino assolutamente contemporaneo.\nDescrizione.\nL'invenzione che caratterizza tutto il progetto \u00e8 la costruzione del giardino pensile, in corrispondenza della facciata principale dell'abitazione. Rifacendosi agli schemi propri del giardino di villa rinascimentale, Porcinai individu\u00f2 una parte formale, in relazione diretta con la casa padronale ed una parte agricola che si stempera, quasi senza soluzione di continuit\u00e0, nella campagna circostante. La terrazza, vero e proprio belvedere aperto sul magnifico paesaggio, costituisce in realt\u00e0 la copertura di un ampio ambiente sottostante che risponde a diverse funzioni. Lo spazio, coperto da ampie volte ribassate e sostenute da pilastri di cemento armato, diventa di volta in volta una zona di filtro per l'ingresso principale, un garage con diversi posti auto ed una sala per le feste, curata nei minimi particolari. Splendida la pavimentazione, in mosaico di ciottoli bianchi e neri, cos\u00ec come il trattamento delle superfici curvilinee, graffite con disegni essenziali, simili a quelli usati sugli intonaci dei muri nelle piccole strade vicino ad Arcetri. Il rapporto tra i due livelli, in un gioco sottile di richiami funzionali, materici e percettivi, \u00e8 affidato ad alcune aperture circolari, inserite nel disegno formale della terrazza, che assicurano il passaggio di aria e luce. Una scala elicoidale, tradizionale nei materiali, ma modernissima nel disegno, protetta da una spessa siepe di Buxus sempervirens, dal disegno circolare, assicura il collegamento tra i piani, consentendo l'ingresso alla zona soprastante. Alla base della scala, dalla ringhiera in ferro lavorato, una fontana circolare in pietra serena conclude il disegno del \"pozzo\", tra piante rampicanti, ricadenti e fioriture da ombra.\nUn altro elemento di rimando tra i due livelli \u00e8 costituito da alcuni esemplari di \"Quercus ilex\" e \"Platanus acerifolia\", che, piantati al livello inferiore, svettano con le chiome al di sopra della terrazza, creando un'abile illusione percettiva.\nNella realizzazione della terrazza Porcinai ha associato ai materiali e alle modalit\u00e0 colturali della tradizione (pavimentazioni di pietra arenaria subbiata, pavet di ciottoli, superfici erbose, ars topiaria) un disegno modernissimo e astratto, tutto costruito sugli infiniti rimandi alla forma circolare. La parte agricola \u00e8 una citazione raffinata del paesaggio circostante: \"Olea europaea\", \"Quercus ilex\" e \"Cupressus sempervirens\" si accompagnano agli arbusti aromatici della tradizione toscana e ad un roseto, pensato in accordo con il nome della propriet\u00e0. Il campo da tennis \u00e8 protetto da una quinta di sempreverdi che ricorda le siepi formali dei giardini rinascimentali, mentre la piscina \u00e8 inserita nel terreno ad una quota leggermente sopraelevata, ricavando inferiormente ad essa, gli spogliatoi.\nLa costruzione del giardino pensile proietta lo sguardo dell'osservatore, dall'abitazione padronale verso l'esterno, fino a raggiungere i campanili e le guglie del centro storico di Firenze, prima individuabili difficilmente, soltanto da punti di vista privilegiati. Il complesso si inserisce con grazia nel paesaggio circostante, minimizzando l'impatto degli elementi pi\u00f9 forti, come il campo da tennis e la piscina, accuratamente schermati con barriere vegetali e giochi di livello ed occultati cos\u00ec, con garbo, alla vista esterna, vicina e lontana."}
{"id": "1791011", "revid": "729019", "url": "https://it.wikipedia.org/wiki?curid=1791011", "title": "Lanzichenetta", "text": "La Lanzichenetta, anche Lanzighinetto, (\"Katzbalger\" in lingua tedesca) era una spada da fanteria a lama larga, acuminata e lunga circa 80 centimetri. La guardia era fatta con un tondino in ferro sagomato a forma di otto. Prende il nome dai lanzichenecchi che la importarono anche in Italia nel periodo a cavallo tra la fine del XV e l'inizio del XVI secolo. La sua lunghezza era dovuta all'uso per il quale venivano praticate cio\u00e8 tagliare le picche del quadrato di fanteria nemico.\nStoria.\nLa spada tedesca inizialmente nota come \"katzbalger\" ha legato il suo nome e la sua storia al corpo di fanteria che la rese famosa in tutta Europa: i Lanzichenecchi.\nIl nome originario della lanzichenetta, \"katzbalger\", significa in lingua tedesca \"pelliccia di gatto\". Si tratta di un'allusione alla bassa estrazione sociale dei lanzichenecchi, portatori di quest'arma, ritenuti incapaci di provvedere all'acquisto di un fodero vero e proprio e quindi costretti a servirsi della pelle di un felino domestico in sostituzione di esso. In realt\u00e0, studi recenti hanno dimostrato che spesso i \"lanzi\" annoveravano tra le loro file membri della ricca borghesia se non della nobilt\u00e0, n\u00e9 appare plausibile che il fante lanzichenecco, abituato a vivere delle proprie armi, non fosse solito approfittare della prima retribuzione adeguata per migliorare il suo equipaggiamento. Si \u00e8 quindi cominciato a ritenere che il nome \"katzbalger\" volesse alludere alla ferocia ferina con cui il fante armato di lanzichenetta affrontava la mischia (\"balgen = azzufarsi,\" in lingua tedesca).\nCome altre spadone \"da piede\", la \"katzbalger\" era un'arma solida ed affidabile, dalla lama massiccia, atta soprattutto a colpire di taglio. Le ridotte dimensioni della spada la rendeva molto efficace nelle mischie tra picchieri, quando i soldati, passando sotto la selva delle picche protese in avanti, entravano in contatto diretto. La \"katzbalger\", pesante e molto corta (la lama difficilmente superava il mezzo metro di lunghezza), veniva vibrata come una mannaia contro le aste delle picche, al fine di tagliarle, o verso le parti del corpo dell'avversario non protette da armatura, per mutilarlo. Il \"lanzo\" portava la \"katzbalger\" quasi parallela alla cintura, spesso spostata sui lombi, per non dare impaccio durante la marcia e nelle prime fasi della lotta, quando si utilizzavano la picca o l'alabarda.\nAl volgere del XVI secolo, la lanzichenetta, come altre spade da fante, cadde in disuso in favore di armi dalla lama pi\u00f9 lunga e dal fornimento pi\u00f9 elaborato, atto a difendere meglio la mano che le brandiva (v. striscia e Spade con Elsa a Cesto).\nCostruzione.\nLa Lanzichenetta era un'arma di dimensioni contenute, lunga nel suo insieme circa 80 cm:"}
{"id": "1791012", "revid": "547034", "url": "https://it.wikipedia.org/wiki?curid=1791012", "title": "Dispositivo a caratteri", "text": "Un dispositivo a caratteri (da \"character device\") \u00e8, nei sistemi operativi Unix e Unix-like, un tipo speciale di file che rappresenta una periferica ( /dev/sda) o un dispositivo virtuale su cui \u00e8 possibile effettuare operazioni di input/output per singoli byte, o comunque per quantit\u00e0 di dati non rigidamente predeterminate.\nI dispositivi a caratteri sono caratterizzati da due numeri, detti \"major number\" e \"minor number\", che li identificano internamente al \"kernel\", e che sono specifici per la particolare implementazione.\nPer esempio, in un sistema basato sul kernel Linux, il dispositivo a carattere codice_1, che rappresenta una stampante collegata alla porta parallela, ha il \"major number\" corrispondente a 6 ed il \"minor number\" a 0.\nI dispositivi a caratteri, pur potendo esistere in qualsiasi punto del \"file system\", sono tipicamente raccolti all'interno della directory /dev; essi presentano nomi e comportamenti che sono specifici per la particolare implementazione.\nPer ragioni di sicurezza (dato che provvedono accesso diretto all'hardware) possono essere creati solo dal \"superuser\" (root) tramite l'apposito comando mknod.\nEsempi tipici di dispositivo a caratteri sono quelli che rappresentano le porte seriali, oppure /dev/null o ancora /dev/zero."}
{"id": "1791013", "revid": "62004", "url": "https://it.wikipedia.org/wiki?curid=1791013", "title": "Sylvester Szmyd", "text": ""}
{"id": "1791015", "revid": "666668", "url": "https://it.wikipedia.org/wiki?curid=1791015", "title": "Campionato azero di calcio a 5", "text": "Il campionato azero di calcio a 5 \u00e8 la massima competizione azera di calcio a 5 organizzata dalla Federazione calcistica dell'Azerbaigian.\nStoria.\nIl campionato si disputa regolarmente tutti gli anni dalla met\u00e0 degli anni 1990, tra i pi\u00f9 datati campionati nelle repubbliche ex-sovietiche. Il torneo si \u00e8 sempre dimostrato combattuto sino alla seconda parte del 2000 con l'avvento dell'Araz Nax\u00e7ivan, vincitore di ben 13 edizioni: prima della formazione della regione autonoma di Nax\u00e7ivan, nessuno aveva vinto per pi\u00f9 di tre volte consecutive il massimo trofeo nazionale."}
{"id": "1791016", "revid": "2057934", "url": "https://it.wikipedia.org/wiki?curid=1791016", "title": "Monti Ausoni", "text": "I Monti Ausoni sono un gruppo montuoso dell'Italia centrale, appartenente all'Antiappennino laziale, contenuto interamente nel Lazio meridionale, che costituisce il settore centrale della catena dei Monti Volsci.\nTerritorio.\nConfinano con i monti Lepini a nord ed i monti Aurunci a sud. Sono compresi tra le province di Latina e di Frosinone.\nI monti sono di formazione calcarea e in diverse zone presentano fenomeni di natura carsica. Nel comprensorio dei Monti Ausoni, tra Pastena e Falvaterra, si trovano le omonime grotte (Grotte di Pastena, Monumento naturale delle Grotte di Falvaterra e Rio Obaco), tra le pi\u00f9 estese del Lazio.\nAll'inizio del '900, nel tentativo di delineare dei confini geografici al termine popolare romanesco \"ciociaria\" (\"ciocieria\") (utilizzato come termine spregiativo per alcuni territori poveri intorno Roma e poi erroneamente, a partire dal periodo fascista, per la Provincia di Frosinone), la geografa Adele Bianchi propose i Monti Ausoni come l'estrema propaggine meridionale.\nParco regionale Monti Ausoni e Lago di Fondi.\nIl 19 novembre 2008 \u00e8 stato istituito il Parco naturale regionale monti Ausoni e lago di Fondi, che occupa una superficie di 12.909,00 ettari."}
{"id": "1791030", "revid": "62748", "url": "https://it.wikipedia.org/wiki?curid=1791030", "title": "Le genovesi", "text": "Le genovesi, con sottotitolo \"Streghe, sante, prostitute, schiave, muse ed eroine\", \u00e8 il titolo di un saggio scritto da Luca Ponte e pubblicato nel 2008 dalla Fratelli Frilli Editori di Genova. In prima edizione \u00e8 stato pubblicato nel 2004 all'interno della collana \"Xenos\".\nIl libro consta di nove capitoli incluso quello finale dedicato a proverbi in lingua ligure sulle donne, ed \u00e8 corredato da un'appendice con un repertorio di nomi di donne genovesi d'epoca contemporanea oltre che da un indice delle liguri citate nel testo.\nLa \"navigazione\" attraverso il testo, ordinato tematicamente, consente una ricostruzione, sia pure parziale, della storia di Genova o, quantomeno, di alcuni suoi costumi, come ad esempio l'applicazione di una gabella sul meretricio istituita nella Repubblica all'inizio del XV secolo.\nUltime matriarche, fra storia e leggenda.\nCon tale saggio l'autore ha inteso delineare una \"galleria\" di figure femminili genovesi restituite non in una veste agiografica ma in una chiave ed in un contesto storico-biografico. Non casualmente a fornire lo spunto per delineare questa sorta di \"excursus\" delle principali figure femminili che hanno alimentato lo stereotipo delle genovesi sono state numerose fonti storiche e letterarie (incluse alcune leggende tramandate oralmente nei secoli), minuziosamente referenziate nell'ampia bibliografia che correda il volume.\nIl testo, in realt\u00e0, non si limita a descrivere alcune delle donne genovesi di cui si \u00e8 occupata la storia, ma prende in esame figure femminili originarie di localit\u00e0 che appartengono ad ogni buon conto al cosiddetto \"arco\" di Liguria: quella zona, cio\u00e8 che si estende dall'estrema Liguria degli intemeli (ed oltre, fino alle un tempo genovesi Nizza e Marsiglia) al lembo di regione occupato dall'attuale provincia della Spezia, con \"escursioni\" nel Basso Piemonte. In una parola, viene preso in esame tutto il territorio che storicamente apparteneva un tempo alla gloriosa Repubblica di Genova.\nL'indagine - che arriva a comprendere, come recita il sottotitolo, una vasta tipologia di donne - prende l'avvio con l'esame della figura femminile cos\u00ec come \u00e8 apparsa, fra storia e leggenda, fin dai tempi preistorici. La \"dea\" o \"donna mortale\" citata in apertura di tomo, si riferisce a Circe, dea dalle \"belle trecce\", maga capace di ammaliare (e trasformare in porci) gli uomini di Ulisse, cos\u00ec come Omero racconta nell'Odissea. Ebbene: l'ammaliatrice Circe, che d\u00e0 il nome anche al promontorio del Circeo (forse la leggendaria isola Eea) e che \u00e8 stata cantata da Ovidio nelle sue \"Metamorfosi\" e da Apollonio Rodio nelle \"Argonautiche\", sarebbe stata originaria della Liguria, come testimonia del resto Euripide ne \"Le troiane\".\nMa le donne genovesi dei tempi pi\u00f9 recenti che prendono corpo fra le pagine del libro sono donne in carne ed ossa, non frutto di leggenda. Donne di grande solidit\u00e0 e forza, tanto fisica quanto morale, si dimostrano in grado di competere con l'uomo nel lavoro, nel governo di casati e potentati, di lottare tenacemente accanto a lui nelle moderne conquiste sociali, nelle battaglie patriottiche per la libert\u00e0.\nRegine del matriarcato, spesso divise fra peccato e santit\u00e0 (passando per la stregoneria delle \"b\u00e0zzure\" di Triora perseguite dall'Inquisizione), furono fra le ultime a cedere le armi davanti al dilagare della visione patriarcale delle moderne societ\u00e0."}
{"id": "1791032", "revid": "110157", "url": "https://it.wikipedia.org/wiki?curid=1791032", "title": "Dispositivo a blocchi", "text": "Un dispositivo a blocchi (da in lingua inglese \"block device\", in italiano anche file di dispositivo o device file), nei sistemi operativi Unix e Unix-like, \u00e8 un tipo speciale di file che rappresenta una periferica (ad esempio /dev/sda) o un dispositivo virtuale su cui \u00e8 possibile effettuare operazioni di input/output per blocchi di byte di dimensione predeterminata (tipicamente dispositivi di memoria di massa come i dischi rigidi).\nDescrizione.\nIl device driver \u00e8 un modulo, un driver, che fa da interfaccia tra il kernel e la periferica fisica.\nI dispositivi a blocchi sono caratterizzati da due numeri, detti \"major number\" e \"minor number\", che li identificano internamente al \"kernel\", e che sono specifici per la particolare implementazione.\nPer esempio, in un sistema basato sul kernel Linux, il dispositivo a blocchi codice_1, che rappresenta un disco rigido, ha il \"major number\" corrispondente a 8 ed il \"minor number\" a 0.\nI dispositivi a blocchi, pur potendo esistere in qualsiasi punto del \"file system\", sono tipicamente raccolti all'interno della directory /dev; essi presentano nomi e comportamenti che sono specifici per la particolare implementazione.\nPer ragioni di sicurezza (dato che provvedono accesso diretto all'hardware, o ad esempio ai dati di un \"file system\" senza la mediazione dei permessi per i file in esso contenuti) essi possono essere creati solo dal \"superuser\" (root) tramite l'apposito comando mknod, ed \u00e8 opportuno che non siano accessibili ad utenti ordinari."}
{"id": "1791035", "revid": "287204", "url": "https://it.wikipedia.org/wiki?curid=1791035", "title": "Francisco Salmer\u00f3n", "text": "Biografia.\nFrancisco Salmer\u00f3n y Alonso era figlio di Francisco Salmeron Lopez e di Rosalia Alonso Garcia entrambi di Alhama la Seca in provincia di Almer\u00eda in Andalusia, dove abitualmente risiedevano. Il padre era un medico che per le sue idee liberali aveva dovuto rifugiarsi temporaneamente a Torrej\u00f3n de Ardoz in provincia di Madrid, dove nacque Francisco.\nRientrata la famiglia a Alhama la Seca, Francisco ebbe i suoi primi rudimenti di latino e di materie umanistiche in generale dal padre stesso. Frequent\u00f2 il seminario di Almer\u00eda e studi\u00f2 giurisprudenza nel collegio di \"San Bartolom\u00e9 y Santiago\" di Granada. Nel 1842 si trasferisce a Madrid per frequentare il quarto anno della facolt\u00e0 di Diritto.\nNel 1847 inizia la professione di avvocato penalista e comincia a scrivere articoli su diversi giornali tra i quali \"La Restauraci\u00f3n\", \"La Reforma\" e \"La Revista Jur\u00eddica\" dove espone le sue idee liberali in favore del suffragio universale, dell'obbligo scolastico e dell'abolizione della pena di morte.\nDurante la rivoluzione del 1848 fu perseguitato politico e infine fu incarcerato nel 1854. Dopo la scarcerazione prese parte attiva agli avvenimenti politici del cosiddetto \"biennio progressista (1854\u20131856)\" ricoprendo incarichi importanti.\nFu eletto deputato per la provincia di Almer\u00eda alle \"Cortes costituyentes \" nate dalla rivoluzione. Fu un apprezzato oratore, dote che us\u00f2 in Parlamento per difendere le sue idee progressiste come la libert\u00e0 di religione e di stampa, cio\u00e8 per uno Stato laico. Si trovava all'interno del Congresso quando nel luglio 1856 fu bombardato dall'esercito durante il colpo di Stato del generale O'Donnell che pose fine al \"biennio progressista (1854\u20131856)\".\nDurante la rivoluzione del 1868 \u00e8 eletto segretario della Giunta di difesa di Madrid che approver\u00e0 una dichiarazione di diritti che accoglie tutte le idee progressiste difese da Salmeron. Eletto deputato per Almer\u00eda nel 1869, fu tra i fautori di Baldomero Espartero. Sotto Amedeo I viene eletto Ministro d'Oltremare in uno dei governi presieduto da Manuel Ruiz Zorrilla.\nFu un convinto sostenitore della Prima repubblica spagnola in cui ancora ricopr\u00ec l'incarico di Ministro d'Oltremare dall'11 al 24 febbraio 1873 sotto la prima presidenza di Estanislao Figueras y Moragas. Quando il 18 luglio 1873 viene eletto Presidente della Repubblica, suo fratello minore Nicol\u00e1s Salmer\u00f3n, egli viene eletto Presidente del Congresso, incarico che cesser\u00e0 il 6 settembre 1873 al subentrare il governo di Emilio Castelar. Dopo la caduta della Prima repubblica spagnola, Francisco Salmeron torna alla sua professione di avvocato penalista, che non aveva mai smesso completamente, essendo quella la sua unica fonte di sostentamento."}
{"id": "1791038", "revid": "486946", "url": "https://it.wikipedia.org/wiki?curid=1791038", "title": "QuickStep", "text": ""}
{"id": "1791040", "revid": "599013", "url": "https://it.wikipedia.org/wiki?curid=1791040", "title": "Sengoku", "text": ""}
{"id": "1791043", "revid": "287204", "url": "https://it.wikipedia.org/wiki?curid=1791043", "title": "Blazer", "text": "Il blazer \u00e8 una giacca sportiva di lana blu, con bottoni di metallo e taschino, su cui pu\u00f2 essere applicato il monogramma della persona che lo porta, oppure uno stemma. \nIl primo vero Navy Blazer, come venne battezzato, fu creato nel 1873 per l'equipaggio della fregata britannica \"HMS Blazer\", in occasione della visita della Regina Vittoria. Sua Maest\u00e0 apprezz\u00f2 a tal punto l'eleganza della giacca, da decretarne la messa in uso per tutti gli equipaggi della Royal Navy. Non \u00e8 un caso infatti che la ditta Gieves &amp; Hawkes, tradizionale confezionatrice di divise per la marina, sia tuttora un'autorit\u00e0 in questioni di blazer..\nDall'uso militare, il blazer pass\u00f2 nel XIX secolo a divisa ufficiale indossata dai membri dei circoli di canottieri d'Inghilterra. Si diffuse poi nel resto del mondo fino a diventare d'uso comune, formale e informale.\nTra i personaggi celebri che ne hanno fatto un tratto del loro stile ci fu l'avvocato Gianni Agnelli che adorava indossare il blazer sopra ai blue jeans stirati con la piega e i mocassini da guida con i chiodini."}
{"id": "1791044", "revid": "1573940", "url": "https://it.wikipedia.org/wiki?curid=1791044", "title": "Hemiphractidae", "text": "Hemiphractidae \u00e8 una famiglia di anfibi anuri diffusi in America Centrale e Sud America.\nTassonomia.\nComprende 119 specie suddivise in 2 sottofamiglie con 6 generi:."}
{"id": "1791046", "revid": "36426", "url": "https://it.wikipedia.org/wiki?curid=1791046", "title": "Villa Ognissanti", "text": "Villa Ognissanti si trova sul viale Gaetano Pieraccini 24 a Firenze. L'ospedale, nonostante la vicinanza, non fa parte dell'ospedale di Careggi ma dell'Azienda ospedaliera universitaria Meyer, anche se ad esso vi \u00e8 una cooperazione per quanto riguarda con la concessione d'utilizzo dell'elibase e dei laboratori per lo studio di emocomponenti. La villa sorge immersa all'interno di un'ampia area verde a ridosso delle colline, delimitata a nord dal podere non ancora edificato denominato Ponte Nuovo e verso sud da un'area a destinazione agricola inclusa nel Parco Storico delle Colline per il suo alto valore paesaggistico. L'accesso al complesso ospedaliero di villa Ognissanti \u00e8 ubicato in viale Pieraccini 24 attraverso una strada privata interna alla propriet\u00e0. La strada di accesso \u00e8 costeggiata sulla sinistra da uno slargo pianeggiante adibito a parcheggio esterno al muro di cinta della villa. Al termine della strada si trova la palazzina della portineria al confine con il muro di cinta.\nStoria.\nLa costruzione venne iniziata nel 1912 e nel corso degli anni Venti, con l'ausilio della manodopera dei prigionieri di guerra, prosegu\u00ec l'edificazione del complesso dando l'avvio alla progressiva destinazione di questa parte di citt\u00e0 ad attrezzature sanitarie.\nOggi nella villa \u00e8 ospitato il nuovo ospedale pediatrico Meyer.\nDescrizione.\nIl complesso di villa Ognissanti \u00e8 formato da diversi immobili dislocati all'interno del parco.\nI tre padiglioni, denominati ala est, ala ovest e corpo centrale, sono orientati lungo l'asse est-ovest. Gli edifici sono costituiti da un piano terreno ribassato di servizio, e due piani, ai quali si accede da una gradonata esterna ad unica rampa posta sul fronte; esistono inoltre vani scala di servizio interni.\nLe due ali di forma rettangolare sono disposte in modo simmetrico rispetto al corpo centrale. L'ala ovest era originariamente uguale alla ala est, ma in seguito ai lavori di trasformazione e adeguamento dei reparti ospedalieri le distribuzioni interne si sono differenziate.\nUn corridoio centrale di distribuzione lungo l'asse longitudinale dei due blocchi serve camere e servizi su entrambi i lati. Ai due estremi del corridoio si trovano due stanze di ampie dimensioni destinate alla degenza.\nAlcuni degli ambienti conservano ancora parte dell'arredo originario, tramezzi in ghisa e vetro e un grande radiatore centrale.\nLa palazzina della portineria, posta all'ingresso del parco, \u00e8 un edificio a pianta quadrata con un piano seminterrato e tre livelli. Il piano terreno posto a quota m. 1,50 rispetto al piano stradale si raggiunge per mezzo di una scala esterna. Sul retro dell'ingresso, collegato alla portineria ed al corpo principale da un percorso coperto in quota, si trova il padiglione denominato \"Ex Cucine\": presenta una grande stanza centrale a tutta altezza di m. 7, ed alcuni vani di servizio.\nGli spogliatoi collocati sul retro della villa, sono sistemati all'interno di una palazzina a due piani vicino al muro di confine. A lato dell'edificio si \u00e8 conservata negli anni un'alta ciminiera in mattoni, appartenente all'antico forno di incenerimento.\nIl parco.\nIl percorso esterno \u00e8 l'elemento caratteristico del parco, \u00e8 un passaggio coperto che collega l'ingresso con la villa. Tale percorso inizia dalla portineria in quota e raggiunge con un andamento semicircolare il punto in cui il corpo centrale si connette alle due ali laterali. \u00c8 coperto da un tetto metallico a doppia falda e sorretto da colonnine in ghisa. Nella parte iniziale in quota il percorso \u00e8 sostenuto da un basamento in muratura intonacata.\nIl parco della villa presenta una vegetazione abbastanza fitta, con alberi di grandi dimensioni ormai cinquantenari. Le essenze prevalenti sono pini, cedri e ippocastani. Il parco necessita di maggiori cure che preservino le alberature esistenti."}
{"id": "1791052", "revid": "1702319", "url": "https://it.wikipedia.org/wiki?curid=1791052", "title": "Trench", "text": "Il trench \u00e8 un tipo di impermeabile, caposaldo intramontabile del guardaroba classico, maschile e femminile, da quasi un secolo.\nStoria.\nL'origine di questo indumento \u00e8 datata piuttosto indietro nel tempo, esso deriva dal \"trench coat\", ossia il cappotto militare d'ordinanza dei soldati che combattevano in trincea, la parola inglese \"trench coat\" infatti significa proprio \"cappotto da trincea\".\nQuale sia stata la ditta che per prima ha prodotto il capo non \u00e8 per\u00f2 completamente accertato, tutti i principali produttori, con marchi che esistono ancora oggi, reclamano la prima paternit\u00e0 del trench.\nIl pi\u00f9 antico di questi \u00e8 senza dubbio Makintosh, adesso di propriet\u00e0 giapponese, ha origine dalla ditta Charles Macintosh &amp; Co. fondata a Manchester nel 1824, dopo che uno dei suoi fondatori Charles Macintosh invent\u00f2, nel 1823, un modo per impermeabilizzare i tessuti spalmandoli di un sottile strato di gomma; \u00e8 un dato di fatto che la Macintosh fu tra le prime aziende di impermeabili, proprio per questo nei paesi anglofoni, l'impermeabile \u00e8 chiamato anche \"Mac\", \u00e8 altrettanto vero per\u00f2, che la loro foggia era piuttosto diversa da quelle dell'attuale \"trench\".\nDalla sua sartoria, fondata nel quartiere londinese di Mayfair nel 1851, John Emary mise a punto un tessuto impermeabile all'acqua, questo chiamato e brevettato Aquascutum, dal latino acqua e scudo, gli render\u00e0 possibile la costruzione di impermeabili che avranno un enorme successo, tanto da procurargli la commessa per la fornitura dei capi dati ai soldati impiegati nella guerra di Crimea e nelle guerre Boere. Nel 1895, la popolarit\u00e0 acquisita sar\u00e0 tale da portare la societ\u00e0 a mutare il nome del marchio in Aquascutum e a prendere una nuova sede in Regent Street, dal 1897, dopo aver fatto un impermeabile per Re Edoardo VII, si freger\u00e0 della Royal Warrant. \nAquascutum, a partire dal 1914, per vestire i soldati in partenza per la Grande Guerra, inizia a produrre il \"trench\" in modo pressoch\u00e9 uguale a quello che sar\u00e0 il modello definitivo di cui stiamo trattando. \nAllo stesso modo, nel medesimo periodo, per lo stesso fine, stava lavorando anche la ditta Burberrys. \nIl suo fondatore Thomas Burberry, nel 1879, aveva inventato e brevettato con il nome di \"gabardine\", un tessuto in cotone pesante che non permetteva all'acqua di entrare scivolando sopra le strette maglie tessute molto fini. Perci\u00f2, da circa quell'anno, con la sua ditta fondata nel 1856, un po' dopo rispetto ad Aquascutum che lo faceva gi\u00e0 dal 1870, aveva iniziato la produzione dei suoi impermeabili su larga scala; anche questi furono usati nelle guerre boere e dal 1891 grazie al negozio aperto a Londra furono disponibili al pubblico. Il loro modello denominato \"Tielocken\" appare nel 1912 ed \u00e8 veramente molto simile all'attuale \"trench coat.\" \nDopo la seconda guerra mondiale, dove fu usato da vari eserciti, continu\u00f2 ad essere prodotto come proposta per l'abbigliamento civile, reso famoso da attori come Humphrey Bogart, Alain Delon e Peter Sellers nella saga della \"Pantera Rosa\", \u00e8 ormai un classico dell'abbigliamento sia maschile che femminile.\nCaratteristiche.\nAnche se spesso il termine \u00e8 usato impropriamente e in modo generico per tutti i tipi di impermeabile, pu\u00f2 essere chiamato trench solo un capo che presenta specifici particolari, di seguito elencati, che lo distinguono dagli altri modelli.\nUn capo che ha le caratteristiche appena enunciate pu\u00f2 quindi essere denominato trench, per i puristi, per\u00f2 l'originalit\u00e0 assoluta, vista la paternit\u00e0 di questo indumento,si ha a patto che sia anche \"made in England\", cio\u00e8 prodotto in Inghilterra.\nTradizionalmente \u00e8 realizzato in gabardina di cotone ma pu\u00f2 essere anche cotone misto con fibre sintetiche e di cotone spalmato gomma; ne sono stati fatti anche in lana e in pelle ma quello di cotone o misto \u00e8 sicuramente quello pi\u00f9 fedele alla norma oltre, grazie a una maggior praticit\u00e0, ad essere il pi\u00f9 comune oggi. Originariamente color khaki, cammello, verde oliva, ha con gli anni ampliato la gamma ad altri colori, in varie sfumature, non pi\u00f9 legati all'uso militare ma diventati ormai classici come i beige, i grigi, il ghiaccio, il blu e il nero.\n\u00c8 un impermeabile quindi protegge da vento e acqua, meno dal freddo, perci\u00f2 originariamente e ancora oggi pu\u00f2 comprendere la possibilit\u00e0 di abbottonare al suo interno un'imbottitura, di lana o altre fibre, per ottenere maggiore isolamento termico."}
{"id": "1791060", "revid": "339392", "url": "https://it.wikipedia.org/wiki?curid=1791060", "title": "T-Mobile Team", "text": ""}
{"id": "1791066", "revid": "838137", "url": "https://it.wikipedia.org/wiki?curid=1791066", "title": "More ferarum", "text": ""}
{"id": "1791069", "revid": "1305772", "url": "https://it.wikipedia.org/wiki?curid=1791069", "title": "Shanks", "text": ""}
{"id": "1791070", "revid": "768068", "url": "https://it.wikipedia.org/wiki?curid=1791070", "title": "Nodo di Iside", "text": "Il Tiet, o nodo di Iside U33-X1:Z1-V39 \"tjt\" era un potente amuleto egizio comparso durante il Nuovo Regno, che assicurava protezione in vita e nel corso del viaggio verso l'aldil\u00e0, connesso al culto di Osiride e chiamato in origine anche \"Nodo di Seth\" o \"Nodo della vita\".\nIl nodo come simbolo magico, egizio e non, rappresenta un punto di convergenza tra le forze umane e quelle divine e ci\u00f2 che veniva legato dai maghi egizi su questa terra lo sarebbe stato anche in cielo.\nCitato nel Libro dei morti - cap. 156 - l'amuleto doveva essere portato al collo per ottenere la protezione di Iside della quale rappresentava la magia ed il sangue. Era perci\u00f2 realizzato in pietra rossa come il diaspro ma anche in oro che restava sempre il metallo pi\u00f9 ambito.\nIl tiet era molto simile all'ankh, ma con le braccia rivolte verso il basso e secondo la tradizione egizia doveva essere purificato con l'acqua profumata di un fiore chiamato \"ankham\", forse identificabile con il gelsomino egiziano dall'intenso profumo. Successivamente veniva \"caricato\" dei suoi poteri dai sacerdoti e dalle sacerdotesse del culto di Iside mediante riti molto particolari.\nIl simbolo veniva usato spesso nella decorazione di tombe, nei bassorilievi e nei corredi funerari in unione al pilastro djed, simbolo di stabilit\u00e0 connesso ad Osiride.\nA partire dal Nuovo Regno, l'amuleto si trasforma in nodo nel vestiario raggiungendo la massima diffusione nel periodo tolemaico-romano. Seguendo percorsi ancora non ben identificati, questo simbolo si \u00e8 trasmesso dall'iconografia classica a quella sacra medievale e rinascimentale: basti citare la \u00abMadonna del parto con due angeli e due donatori\u00bb di Rossello di Jacopo Franchi (1377-1456), oggi a Firenze, Museo di Palazzo Davanzati , oppure la \u00abMadonna della Misericordia\u00bb, di Piero della Francesca (1416-1492), oggi a Sansepolcro, Museo Civico , o anche \u00abMadonna con Santa Maria Maddalena e San Giovanni Battista\u00bb di Andrea Mantegna (1431-1506), oggi a Londra, National Gallery.\nQuesto nodo aveva la forma dell'amuleto, poteva essere fatto alla cintura oppure alle stole dove, usando gli angoli superiori, si formava un cappio che doveva trovarsi esattamente tra i seni mentre ai lati del nodo pendeva ci\u00f2 che restava degli angoli usati.\nPer realizzare il nodo di Iside, si doveva procedere cos\u00ec:\nEsistono versioni pi\u00f9 complesse del nodo, ma richiedono una notevole quantit\u00e0 di stoffa. Pu\u00f2 essere usato, nella maniera pi\u00f9 semplice anche un nastro.\nIl tiet o nodo di Iside raggiunse la massima diffusione proprio quando arrivarono i dominatori stranieri e la civilt\u00e0 egizia iniziava cos\u00ec il suo implacabile declino.\nL'antico popolo della valle del Nilo si rifugi\u00f2 per mantenere parte della propria identit\u00e0 nella religione e nella magia, uniche cose che gli appartenevano e che gli avevano donato millenni di gloria."}
{"id": "1791071", "revid": "486946", "url": "https://it.wikipedia.org/wiki?curid=1791071", "title": "Predictor-Lotto", "text": ""}
{"id": "1791077", "revid": "1573940", "url": "https://it.wikipedia.org/wiki?curid=1791077", "title": "Villino Galeotti-Flori", "text": "Il villino Galeotti-Flori, poi Toccafondi, si trova in via XX Settembre 72 a Firenze. L'edificio sorge all'inizio del quartiere Statuto nei pressi della Fortezza da Basso e non lontano da piazza della Libert\u00e0, in una zona a carattere prevalentemente residenziale, sorta a cavallo tra Ottocento e Novecento lungo il torrente Mugnone.\nStoria.\nIl permesso di costruzione del villino di propriet\u00e0 del marchese Alberto Galeotti Flori venne rilasciato dal Comune di Firenze in data 11 maggio 1914. Fu realizzato su progetto dell'architetto Giovanni Michelazzi, la cui firma \u00e8 apposta in facciata, e venne terminato nel 1915. Le ringhiere in ferro battuto furono realizzate dalle Officine Michelucci di Pistoia.\nDopo il 1945 l'edificio pass\u00f2 di propriet\u00e0 di Dino Toccafondi e, a causa dei gravi danni subiti durante il conflitto bellico, venne ristrutturato totalmente, con alcune variazioni interne rispetto all'impianto originario.\nLa facciata, che stando alle testimonianze dei proprietari aveva conservato una certa integrit\u00e0 perdendo soltanto alcune decorazioni a mosaico, forse opera di Galileo Chini, venne restaurata fedelmente.\nArchitettura.\nDi impianto regolare, si eleva su due piani e si conclude con una gronda molto sporgente, sostenuta da coppie di mensolotti in legno. Il fronte, di dimensioni assai esigue, presenta due ingressi, di accesso rispettivamente all'abitazione e al seminterrato. Il trattamento di facciata passa da un rivestimento in pietra artificiale a fasce orizzontali fino all'altezza dell'architrave del portoncino d'ingresso, ad una tessitura in laterizio a vista, sulla quale risalta la finta pietra forte (in realt\u00e0 conglomerato cementizio) usata per evidenziare i settori di collegamento tra le aperture del pian terreno e quelle del primo piano, i mensoloni a riccio di sostegno del balcone, le spesse incorniciature semicircolari delle due porte-finestre del primo piano.\nAll'estremit\u00e0 destra del fronte, immediatamente sotto la cornice di sutura tra la parte basamentale e il settore superiore, \u00e8 posta l'iscrizione con la firma dell'architetto Michelazzi.\nEscludendo il portoncino di accesso al seminterrato, aperto successivamente a filo di parete, tutte le aperture sono incassate nello spessore della facciata e fiancheggiate da esili scanalature terminanti a foglia incise sugli spigoli delle aperture stesse.\nA pian terreno, sulla destra del portone di ingresso, si apre un grande finestrone con arco a sesto ribassato, tripartito in senso verticale da due pilastrini e bipartito orizzontalmente da una travatura che segna il livello del solaio, decorata con inserti in laterizio.\nLe tre bucature inferiori, che danno luce al seminterrato, sono chiuse da grate in ferro battuto a disegno geometrico.\nIn virt\u00f9 del \"continuum\" compositivo proprio dell'architettura del Michelazzi, ambedue le aperture del pian terreno sono direttamente collegate a quelle del primo piano tramite settori in finta pietra nei quali spiccano gli inserti decorativi in laterizio, con rose stilizzate, piccola cornice e mattoncini posti a taglio. Piuttosto greve risulta la modellazione dei mensoloni di sostegno del balcone di destra del primo piano, su cui si apre la grande porta-finestra a trifora, con colonnette e capitelli di sapore neoromanico.\nNella lunetta superiore, delimitata da una spessa ghiera a finti conci di pietra, torna la tessitura di mattoni a vista, in sostituzione, secondo la testimonianza dei proprietari, di un inserto a mosaico, probabilmente opera del Chini, distrutto durante la guerra.\nUn'incorniciatura molto spessa contorna anche l'altro piccolo balcone del primo piano, posto in asse con il portone d'ingresso e sostenuto da tre brevi mensole in finta pietra.\nLe ringhiere, il soprapporta, il piccolo davanzale della finestra a pian terreno sono in ferro battuto, di pregevole disegno a rose stilizzate e motivi geometrici.\nInterno.\nAll'interno l'abitazione si compone di un pian terreno rialzato di otto gradini dall'ingresso sulla strada e di un primo piano collegati dalla scala interna originale, rivestita di graniglia di cemento e chiusa da un ampio lucernario.\nLa scaletta interna di comunicazione con il seminterrato, dove in origine erano ospitati i servizi e la cucina, \u00e8 stata chiusa in tempi recenti per ricavarvi un ripostiglio, sulla sinistra della scala principale.\nIl pian terreno consta di tre grandi ambienti di soggiorno comunicanti fra loro, illuminati dalle due aperture opposte del finestrone tripartito su via XX Settembre e della finestra rettangolare sulla facciata posteriore. La lanterna a vetri colorati del soffitto, che prendendo luce da una \"corte pensile\" illuminava il vano principale, \u00e8 stata rovinata durante la guerra e quindi chiusa da un solaio in muratura.\nSono ancora in loco le pavimentazioni originali, a parquet a piccoli riquadri nei primi due vani e in graniglia di cemento nel terzo. Il settore di fondo del pian terreno, in parte mutato rispetto alla disposizione originaria, ospita la cucina ed un piccolo soggiorno e comunica con la scala esterna che consente la discesa al giardino posteriore.\nIl primo piano si compone di quattro stanze pi\u00f9 due bagni ed un bagnetto di servizio. Rispetto alla disposizione originale le uniche variazioni hanno riguardato la camera di fondo, ridotta per ricavare un secondo bagno, e il volume della \"corte pensile\" - su cui si apriva la lanterna a vetri del soggiorno sottostante - chiusa ed utilizzata come guardaroba.\nSulla facciata posteriore, che presenta un avanzamento del settore di sinistra, il fabbricato si eleva per tre piani fuori terra, senza elementi di rilievo nell'impaginazione compositiva.\nFortuna critica.\nRisalente all'ultima produzione michelazziana e ancora condotta \"ad un livello tecnologicamente eccellente\" (Dezzi Bardeschi 1981), l'opera presenta \"sintomi di un processo involutivo\" (Cresti 1970) per le allusioni neo-medievali evidenti in facciata - spiegabili forse come adeguamento alle richieste della committenza - che alludono al formulario liberty ma che nello stesso tempo \"dimostrano l'incrinatura del rigore stilistico e il ricorso a modelli storicistici contraddittori del significato stesso del Liberty\" (Cresti 1978)."}
{"id": "1791080", "revid": "36426", "url": "https://it.wikipedia.org/wiki?curid=1791080", "title": "Villino Toccafondi", "text": ""}
{"id": "1791082", "revid": "110157", "url": "https://it.wikipedia.org/wiki?curid=1791082", "title": "Hollywood Records", "text": "La Hollywood Records, Inc. (nota anche semplicemente come Hollywood o con la sigla HWR) \u00e8 una casa discografica statunitense, fondata da Michael Eisner nel 1989 a Burbank, in California.\nL'etichetta, che nacque con il fine di pubblicare e distribuire le colonne sonore di alcuni studi cinematografici, tra cui Hollywood Pictures, Touchstone Pictures, Lucasfilm e Walt Disney Studios, si \u00e8 poi affermata sul mercato musicale promuovendo diversi artisti di fama internazionale. Fin dalla nascita, il catalogo della Hollywood Records ha spaziato tra vari generi, spesso lontani tra loro, tra cui pop, rock, country, hip hop, rap e alternative, fino ad estendersi alla musica metal.\nL'azienda \u00e8 oggi parte del Disney Music Group e opera nel settore della registrazione, della produzione e della distribuzione musicale, focalizzandosi soprattutto sui generi pop, rock, alternative e country.\nStoria.\nLa Hollywood Records fu fondata nel 1989 a Burbank, nella contea di Los Angeles. L'idea di ampliare le attivit\u00e0 del colosso dell'intrattenimento The Walt Disney Company nel settore musicale venne lanciata dall'allora presidente e CEO del gruppo, Michael Eisner, con lo scopo di distribuire le colonne sonore di varie case cinematografiche e, allo stesso tempo, di sviluppare e promuovere le carriere di diversi artisti.\nIl fiorente periodo che stava vivendo l'azienda in quegli anni la portarono ad espandere le proprie attivit\u00e0 anche nel settore dell'intrattenimento e dello spettacolo per un pubblico adulto, attraverso l'acquisizione di diverse aziende del settore, come Touchstone Pictures ed ABC. Nel 1989 venne costituita la Hollywood Records, Inc. con lo scopo di produrre e promuovere le produzioni musicali del gruppo, in particolare quelle destinate ad un pubblico non infantile, fino ad allora affidate a partner esterni, come Capitol Records, RCA Victor, Columbia Records e Decca Records.\nDopo alcune trattative fallite per mettere sotto contratto artisti come i Nirvana, i Smashing Pumpkins, i Naughty by Nature, i Cypress Hill e Dr. Dre, l'etichetta ottenne il suo primo successo nel febbraio del 1990, quando acquis\u00ec i diritti per il Nord America dell'intero catalogo musicale dei Queen. Nel 1997 la Hollywood Records ampli\u00f2 le sue attivit\u00e0 attraverso la creazione della Lyric Street Records, etichetta interamente dedicata al genere country, e l'acquisizione dell'etichetta discografica indipendente Mammoth Records, specializzata nel genere alternative rock, con artisti come Seven Mary Three, Juliana Hatfield, Joe Henry e Squirrel Nut Zippers. L'anno successivo, pur continuando ad operare come un'etichetta discografica indipendente all'interno del conglomerato dell'intrattenimento californiano, la Hollywood entr\u00f2 a far parte del Buena Vista Music Group, che riunisce tutte le attivit\u00e0 musicali della Walt Disney in un'unica entit\u00e0, comprendente le case discografiche Hollywood Records, Mammoth Records, Lyric Street Records e Buena Vista Records, le etichette Disney Sound e Walt Disney Records legate all'intrattenimento per un pubblico scolare, le societ\u00e0 di distribuzione Disney Music Publishing e Wonderland Music Company e la Buena Vista Concerts.\nSotto la guida di Bob Cavallo e Abbey Konowitch, rispettivamente presidente e general manager della Hollywood Records, l'etichetta mise in atto una riorganizzazione delle sue attivit\u00e0 e conobbe un periodo di buoni successi commerciali grazie ad artisti come Hilary Duff, Jesse McCartney, i Breaking Benjamin, i Plain White T's, gli Atreyu, Selena Gomez, Miley Cyrus, Demi Lovato, Jonas Brothers, Juliana Hatfield, i Rascal Flatts e gli Evans Blue, spaziando dal genere pop alla musica rock e alternative.\nNel 2008, in seguito a una riorganizzazione delle attivit\u00e0 musicali della Disney, il Buena Vista Music Group cambi\u00f2 nome in Disney Music Group e venne lanciata in Nord America una nuova filiale della Lyric Street, denominata Carolwood Records. Nel 2010, tuttavia, le attivit\u00e0 delle due etichette dedicate al genere country furono inglobate nella Hollywood Records, che ne acquis\u00ec il catalogo. Sul finire dell'anno successivo Ken Bunt assunse la carica di presidente e CEO dell'etichetta, avviando una nuova strategia di gestione e marketing e scritturando diversi nuovi artisti. Nel 2013 la Hollywood Records strinse un accordo con la major Universal Music Group, allargando la licenza di distribuzione in seno alla Universal fin dal 2005 a livello commerciale, promozionale e creativo. Nello stesso anno lanci\u00f2 l'etichetta DMG Nashville con sede nel Tennessee, nata sulle ceneri della Lyric Street Records e specializzata nella musica country.\nOggi la Hollywood Records \u00e8 attiva in due settori: la distribuzione di colonne sonore cinematografiche e televisive e la produzione e promozione musicale, con artisti di fama internazionale, sia mainstream che dal profilo meno commerciale, come i Breaking Benjamin, i Queen, Grace Potter and the Nocturnals, Demi Lovato, Zella Day, gli R5, Redlight King e i Joiwave.\nEtichette.\nLa Hollywood Records opera, oltre che con l'etichetta principale, anche attraverso alcune sottoetichette specializzate e, nel corso degli anni, ha acquisito i cataloghi di altre case discografiche, come Mammoth Records e Lyric Street Records.\nDismesse.\nLa Hollywood Records, inoltre, ha avviato delle collaborazioni con altre case discografiche, tra cui Syco Entertainment, Island Records e Republic Records, e opera in Europa attraverso la sussidiaria Hollywood Records UK Ltd con sede a Londra.\nArtisti.\nNegli anni la Hollywood Records ha promosso artisti di fama internazionale, tra cui i Queen, i Duran Duran, gli Atreyu, Jesse McCartney, Hilary Duff, gli Evans Blue, i Plain White T's, gli Allstar Weekend, i Rascal Flatts, SHeDAISY e Miley Cyrus. Oggi l'etichetta si focalizza in particolare sui generi pop, rock, alternative e country e distribuisce le colonne sonore per diverse case cinematografiche, tra cui Marvel Studios, Touchstone Pictures, Lucasfilm e ABC Studios. Di seguito la lista degli artisti scritturati nel corso degli anni dalla Hollywood Records:\nDistribuzione.\nAl momento del suo lancio, l'etichetta non possedeva una propria rete di distribuzione e, mantenendosi indipendente sul fronte della gestione e del marketing, affid\u00f2 la distribuzione del proprio catalogo alla Elektra Records. Successivamente, tra il 1995 e il 2005, strinse degli accordi con la Warner Music Group per il mercato domestico ed internazionale e con la Sony Music Entertainment per il mercato asiatico.\nDopo la cessazione di tali accordi, la compagnia avvi\u00f2 una collaborazione con la Universal Music Group e con la EMI Music. La prima si occup\u00f2 della distribuzione in Nord America, America Latina e Asia (ad eccezione del mercato giapponese, dove l'etichetta \u00e8 stata distribuita dalla Avex Music Creative fino al 2014, e della Corea del Sud, dove \u00e8 stata distribuita dalla Seul Records) mentre alla seconda fu affidata la distribuzione in Europa, Africa, Medio Oriente, Australia e Nuova Zelanda. Quando, nel 2012, la Universal port\u00f2 a termine l'acquisizione di EMI Music, la Hollywood Records ritratt\u00f2 gli accordi per la distribuzione dei propri cataloghi, annullando la licenza in seno alla EMI e ampliando la collaborazione con la Universal a livello commerciale e creativo.\nOggi l'etichetta \u00e8 distribuita nel mercato domestico dalla consociata Disney Music Publishing e dalla Universal Music Distribution, quest'ultima responsabile della distribuzione del suo catalogo anche nei mercati internazionali ad eccezione della Russia, dove, nel 2013, la Hollywood Records ha avviato una collaborazione con la Warner Music."}
{"id": "1791084", "revid": "84184", "url": "https://it.wikipedia.org/wiki?curid=1791084", "title": "Bellamy", "text": ""}
{"id": "1791085", "revid": "1573940", "url": "https://it.wikipedia.org/wiki?curid=1791085", "title": "Hyperoliidae", "text": "Hyperoliidae \u00e8 una famiglia di anfibi anuri di taglia medio-piccola.\nTassonomia.\nComprende 228 specie nei seguenti generi:\nDistribuzione.\nLa gran parte delle specie sono diffuse nell'Africa sub-sahariana, con l'eccezione del genere \"Heterixalus\" (che comprende 11 specie), endemico del Madagascar, di \"Kassina jozani\", endemica di Zanzibar e di \"Tachycnemis seychellensis\", endemica delle Seychelles."}
{"id": "1791089", "revid": "438678", "url": "https://it.wikipedia.org/wiki?curid=1791089", "title": "Justine Suissa", "text": "Carriera.\nInsieme ai dj Jono Grant, Paavo Siljam\u00e4ki e Tony McGuinness, gi\u00e0 membri del gruppo Above &amp; Beyond, fa parte del gruppo degli OceanLab.\nJustine Suissa inizia la sua carriera di cantante nel 2000, collaborando con Chicane per la realizzazione del singolo \"Autumn Tactics\". L'anno successivo avviene l'incontro con i dj Jono Grant, Paavo Siljam\u00e4ki e Tony McGuinness, membri del gruppo Above &amp; Beyond: nasce cos\u00ec una collaborazione stabile che d\u00e0 origine al gruppo OceanLab.\nParallelamente a questo progetto, Suissa continua a collaborare con vari artisti: decisivo in questo senso \u00e8 il 2003, quando \u00e8 con il dj Silvester per il singolo \"One More Step To Heaven\" e con Masters &amp; Nickson per il brano \"Out There (5th Dimension)\".\nSempre nel 2003 collabora con Robbie Rivera per il brano \"Girlfriend\", che viene edito con il nome di Keylime e con Armin Van Buuren per \"Never Wanted This\".\nNel 2004 \u00e8 di nuovo con Armin Van Buuren per \"Burned With Desire\" e collabora con Markus Schulz per \"Somewhere (Clear Blue)\".\nNel 2005 si rinsalda l'amicizia con Van Buuren con la realizzazione del singolo \"Wall Of Sound\", e si bissa nel 2006 con \"Simple Things\": nel 2006 abbiamo un altro bis con la collaborazione con Robbie Rivera per \"Float Away\".\nSegue un lungo periodo in cui si dedica esclusivamente al progetto OceanLab, salvo poi tornare alla collaborazione con Markus Schulz nel 2010 con il singolo \"Perception\"."}
{"id": "1791090", "revid": "62004", "url": "https://it.wikipedia.org/wiki?curid=1791090", "title": "Gerolsteiner", "text": ""}
{"id": "1791094", "revid": "298226", "url": "https://it.wikipedia.org/wiki?curid=1791094", "title": "Lycogala epidendrum", "text": "Lycogala epidendrum, volgarmente conosciuta (in alcuni paesi) come \"latte di lupo\" o \"dentifricio melma\", \u00e8 un mixomycete cosmopolita, che viene spesso erroneamente considerato un fungo.\nDescrizione.\nGli \"aethalia\" o corpi fruttiferi, si presentano disseminati o in gruppi su legno umido marcescente, da giugno a novembre. Questi \"aethalia\" sono piccoli, a forma di gocce (come puntaspilli) rosa e poi brune. Finch\u00e9 immaturi secernono una pasta rosa attraverso le pareti esterne allorch\u00e9 rotte. A maturit\u00e0 il colore tende a diventare ancor pi\u00f9 bruno. Quando sterili, individui unicellulari si spostano come piccolissime amebe rosse organismi chiamati plasmodi, masse di protoplasma che inglobano batteri, spore, protozoi, e particelle di materia organica morta attraverso fagocitosi (vedi Mycetozoa per maggiori informazioni).\nNelle stadio di plasmodi gli individui sono di colore rossastro ma pressoch\u00e9 invisibili. Quando le condizioni (per la sopravvivenza) cambiano, gli organismi unicellulari si aggregano per mezzo di segnalazioni chimiche fino a formare l\"'aethalium\" o corpo fruttifero. La maniera pi\u00f9 sintetica di descrivere la sua forma a questo stadio sarebbe una goccia di circa 0,3\u00a0cm - 1,5\u00a0cm di diametro. Il colore \u00e8 abbastanza variabile, e va dal rosa-grigio al giallo-bruno o verdastro-nero, con gli individui maturi tendenti infine a tonalit\u00e0 pi\u00f9 scure. Pu\u00f2 essere rotondo o alquanto schiacciato (per compressione reciproca) con una grana verrucosa o rugosa. Finch\u00e9 immaturo \u00e8 pieno di un fluido pastoso rosa che a maturit\u00e0 diventa una massa polverosa di minuscole spore grigie. Le spore misurano 6 - 7.5\u00a0\u00b5m, sono rotonde con una \"texture\" reticolata, ed appaiono di colore da ocra a lavanda. I \"capillitia\", elementi sterili nella massa soprale, sono lunghi appiattiti, e si sviluppano in tubi ramificati con rughe e pieghe trasversali."}
{"id": "1791098", "revid": "339392", "url": "https://it.wikipedia.org/wiki?curid=1791098", "title": "Vocal trance", "text": ""}
{"id": "1791099", "revid": "1494169", "url": "https://it.wikipedia.org/wiki?curid=1791099", "title": "Unibet.com", "text": ""}
{"id": "1791102", "revid": "1305772", "url": "https://it.wikipedia.org/wiki?curid=1791102", "title": "Polarium Advance", "text": "Polarium Advance (Ts\u016bkin Hitofude (\u901a\u52e4\u30d2\u30c8\u30d5\u30c7) in Giappone) \u00e8 un videogioco per Game Boy Advance, sviluppato da Mitchell Corporation. Si tratta della conversione per il Game Boy Advance del puzzle game per Nintendo DS Polarium.\nModalit\u00e0 di gioco.\nL'area di gioco \u00e8 composta da una griglia composta di tasselli quadrati, i quali possono essere bianchi o neri. Il concetto attorno a cui ruota il gioco \u00e8 l'invertibilit\u00e0 dei singoli tasselli: sullo schermo di gioco si traccia una linea unica, senza interruzioni o sovrapposizioni, e tutti i tasselli facenti parte del percorso cambieranno la loro \"polarit\u00e0\" (da bianco in nero o viceversa). La linea viene tracciata semplicemente con l'uso di un tasto e della croce direzionale come soluzione alternativa all'uso del touch screen fatto dalla versione originale per Nintendo DS.\nSono presenti tre modalit\u00e0 di gioco: Puzzle, Contro il tempo e Allenamento.\nPuzzle.\n\u00c8 la modalit\u00e0 principale e si suddivide a sua volta nelle seguenti sottovoci:\nContro il tempo.\nLa classica modalit\u00e0 a tempo. Sono presenti due varianti: Facile e Difficile: quella facile presenta 10 puzzle di difficolt\u00e0 bassa mentre quella difficile ne presenta 5 di difficolt\u00e0 alta. All'interno di questa sezione c'\u00e8 anche la voce \"classifica\" per vedere i tempi realizzati.\nAllenamento.\nQuesta sezione \u00e8, banalmente, quella che comprende i tutorial del gioco e le spiegazioni sulle caselle speciali e le tecniche avanzate di gioco."}
{"id": "1791103", "revid": "62004", "url": "https://it.wikipedia.org/wiki?curid=1791103", "title": "Discovery Channel (ciclismo)", "text": ""}
{"id": "1791104", "revid": "71155", "url": "https://it.wikipedia.org/wiki?curid=1791104", "title": "OceanLab", "text": "OceanLab \u00e8 un gruppo musicale di vocal trance formata da Jonathan Grant, Tony McGuinness, Paavo Siljam\u00e4ki (Above &amp; Beyond) e Justine Suissa, una cantante che ha anche collaborato con altri artisti come Chicane e Armin van Buuren. Le loro tracce sono state remixate da Cosmic Gate, Ferry Corsten, Geert Huinink, Higher Ground, Kyau &amp; Albert, Maor Levi, Markus Schulz, Mike Shiver, Daniel Kandi, Sonorous, Myon &amp; Shane 54, Jaytech, Lange, Michael Cassette, Andy Duguid, Gareth Emery, Oliver Smith, Andrew Bayer, 16 Bit Lolitas, Duderstadt, Signum, Jer Martin, PROFF, Ronski Speed, Martin Roth, Ercola, James Grant, Alex Odden, Floris de Haan, Paul Brekeman, Boldt &amp; Steinweg, Andreas Reuterberg e Filo &amp; Peri.\nCuriosit\u00e0.\nNel dicembre 2008 il trio Above &amp; Beyond ha aperto una competition per il video del singolo \"On a Good Day\" in uscita nei primi mesi del 2009. I video degli utenti vengono ospitati da un apposito canale su YouTube."}
{"id": "1791106", "revid": "1573940", "url": "https://it.wikipedia.org/wiki?curid=1791106", "title": "Blissidae", "text": "Blissidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente oltre 400 specie.\nDescrizione.\nLa famiglia \u00e8 morfologicamente eterogenea, con dimensioni e forme variabili secondo il gruppo sistematico. Il corpo pu\u00f2 essere corto e di profilo ellittico oppure pi\u00f9 o meno stretto e allungato, con tegumento di aspetto pruinoso. \nIl capo \u00e8 pi\u00f9 stretto del margine posteriore del pronoto ed \u00e8 provvisto di ocelli. Antenne e rostro sono composti da 4 segmenti.\nLe emielitre possono avere differenti sviluppi, a volte ben sviluppate, a volte ricoprenti l'addome solo parzialmente, fino a varie forme di meiotterismo. Le zampe mostrano i femori leggermente dilatati, in particolare nel paio anteriore. Nel genere \"Ischnodemus\" i femori anteriori sono fortemente dilatati e provvisti di processi spinosi.\nL'addome porta gli stigmi in posizione dorsale, ad eccezione di quelli del VII urite, che sono dislocati in posizione ventrale.\nImportanza e diffusione.\nLa famiglia comprende specie fitofaghe associate per lo pi\u00f9 a Monocotiledoni. Molte specie sono citate come agenti di danno nei confronti delle Graminacee e, in particolare, cereali, foraggere ed essenze per tappeti erbosi. La letteratura riporta notizie di gravi danni causati da questi insetti alle coltivazioni di frumento e miglio nella seconda met\u00e0 del Secolo XIX ad opera di \"Blissus leucopterus\".\nA differenza degli altri Ligeoidei, che si nutrono per lo pi\u00f9 a spese di semi, i Blissidae attaccano le parti vegetative delle piante e sovente si insediano nella guaina fogliare, restandovi nascosti. Gli studi sulla biologia e la morfologia fanno presupporre che esista una specificit\u00e0 trofica, con frequenti casi di monofagia o, comunque, di polifagia associata a ristretti raggruppamenti tassonomici delle specie botaniche attaccate.\nLa famiglia \u00e8 cosmopolita, con una maggiore diffusione nelle regioni tropicali, ma le singole specie o i singoli generi hanno distribuzioni circoscritte e si verificano molteplici endemismi, in particolare nelle regioni tropicali del continente americano. La famiglia \u00e8 del tutto assente in Nuova Zelanda.\nSistematica.\nComplessivamente i Blissidae sono rappresentati da oltre 430 specie, ripartite fra 50 generi, di cui 35 composti al massimo da cinque specie e 19 composti da una sola specie. Sistematicamente si suddivide in due sottofamiglie:\nLa posizione sistematica del gruppo \u00e8 controversa: oltre all'inquadramento sistematico adottato in questa sede, diversi Autori e fonti adottano in alternativa l'inserimento del gruppo al rango di sottofamiglia dei Lygaeidae con la denominazione \"Blissinae\"."}
{"id": "1791108", "revid": "62004", "url": "https://it.wikipedia.org/wiki?curid=1791108", "title": "US Postal Service Pro Cycling Team", "text": ""}
{"id": "1791109", "revid": "1543377", "url": "https://it.wikipedia.org/wiki?curid=1791109", "title": "Polywell", "text": "Il Polywell \u00e8 un dispositivo di confinamento del plasma che combina elementi di fusione a confinamento inerziale elettrostatico e a confinamento magnetico, concepito, in ultima analisi, per produrre energia da fusione nucleare. Il nome Polywell \u00e8 l'unione delle parole poliedro e buca di potenziale (potential well).\nIl Polywell consiste di avvolgimenti disposti in una configurazione poliedrica, all'interno della quale i campi magnetici confinano una nube di elettroni. Questa configurazione intrappola elettroni nel centro del dispositivo; si crea cos\u00ec un potenziale elettrico negativo quasi sferico che \u00e8 utilizzato per accelerare e confinare gli ioni da fondere. Il Polywell \u00e8 stato sviluppato da Robert W. Bussard (deceduto nel 2007) all'interno di un contratto di ricerca con la marina militare statunitense per il miglioramento del fusore di Farnsworth-Hirsch.\nProgettazione.\nFusore di Farnsworth-Hirsch.\nUn fusore di Farnsworth-Hirsch tradizionale consiste in una camera a vuoto contenente una griglia esterna caricata positivamente che circonda una griglia interna caricata negativamente: nel complesso il dispositivo costituisce un grande tubo catodico a griglie sferiche. Nuclei atomici (ioni positivi) adatti alla fusione nucleare sono iniettati all'interno delle due griglie: gli ioni sono quindi respinti dalla griglia esterna e accelerati verso la griglia interna. Nella maggior parte dei passaggi gli ioni positivi attraversano la griglia interna senza interagire con altre particelle e sono nuovamente respinti verso il centro del dispositivo a causa del campo prodotto dalla griglia positiva che incontrano sul lato opposto a quello di iniezione. A seguito dei ripetuti passaggi \u00e8 possibile che. occasionalmente, gli ioni positivi colpiscano la griglia interna o altri nuclei ad alta energia. Impatti particolarmente favorevoli tra due nuclei ad alta energia portano alla fusione nucleare. \nDato che nel sistema non sono presenti campi magnetici esterni, le perdite per radiazione di sincrotrone sono molto limitate. Inoltre, il fatto che le particelle in moto siano ioni piuttosto che elettroni riduce di molto le perdite dovute alla radiazione di frenamento.\nIl problema fondamentale con il fusore di Farnsworth-Hirsch tradizionale \u00e8 la griglia centrale. Gli impatti tra i nuclei che non producono fusione hanno il solo effetto di danneggiare e riscaldare la struttura interna. Ben prima di raggiungere l'autosostentamento della fusione nucleare, la griglia interna viene vaporizzata dal calore prodotto.\nL'approccio Polywell.\nPrincipio di funzionamento.\nCos\u00ec come nel fusore, anche nel Polywell gli ioni positivi sono confinati grazie all'attrazione degli elettroni caricati negativamente, con la \ndifferenza sostanziale che nel Polywell le cariche negative non risiedono su una griglia solida ma sono confinate nella regione centrale tramite opportuni campi magnetici. Invece che da griglie caricate elettricamente, il volume del reattore \u00e8 definito dagli avvolgimenti elettrici esterni che creano il campo magnetico. \nIl vantaggio degli avvolgimenti rispetto ai campi elettrostatici consiste nel fatto che il campo magnetico li protegge dall'impatto con ioni e elettroni. D'altra parte, la presenza di elettroni in movimento nella sezione centrale del Polywell aumenta di molto le perdite per Bremsstrahlung, che nel fusore sono molto pi\u00f9 contenute.\nIl campo magnetico \u00e8 generato da una disposizione poliedrica degli avvolgimenti; grazie a questa disposizione si ottengono linee di campo magnetico che puntano tutte verso il centro o via dal centro. Lo scopo \u00e8 quello di creare una bottiglia magnetica in cui ogni faccia del poliedro agisce da specchio magnetico con grande rapporto di campo, e in cui tutte le cuspidi del campo sono punti (invece che linee). \nIl campo magnetico \u00e8 nullo al centro e il flusso magnetico si intensifica negli spazi tra una spira e l'altra. \nI campi magentici sono introdotti essenzialmente per confinare gli elettroni nella regione centrale del poliedro, per questo non sono particolarmente intensi..\nI poliedri utilizzabili sono quelli che hanno un numero pari di facce ad ogni vertice, in modo che i poli degli avvolgimenti possano alternarsi. Sono infiniti i poliedri che soddisfano questa condizione, per esempio gli antiprismi, le bipiramidi 2n-gonali e tutti i poliedri rettificati (completamente troncati). \nLa forma della buca di potenziale magnetica interna \u00e8 il poliedro duale del poliedro esterno.\nUna volta che \u00e8 stato prodotto il campo magnetico desiderato, si introducono elettroni all'interno del dispositivo. Gli elettroni rimangono confinati nel volume centrale grazie agli specchi magnetici e producono una regione a potenziale elettrico negativo al centro del Polywell. Si introduce quindi un certo numero di ioni positivi - idealmente dotati di un unico valore di energia in ingresso - che iniziano a muoversi all'interno della buca di potenziale centrale creata dagli elettroni. Si forma quindi un plasma di cariche positive e negative oscillanti attorno al centro del Polywell e dotate di una certa probabilit\u00e0 di collisione reciproca.\nUna frazione degli urti tra gli ioni porta alla fusione dei nuclei, mentre una gran parte degli urti provoca scattering Coulombiano tra le particelle cariche e la dispersione dei valori di energia dei nuclei.\nDa notate che, per poter mantenere la buca centrale di potenziale negativo, il numero degli ioni iniettati deve essere una frazione del numero di elettroni presenti nel dispositivo.\nIl metodo utilizzato da Bussard per stimare il numero delle effettive reazioni di fusione che avvengono nel nucleo consiste nel conteggio dei neutroni che fuoriescono dal dispositivo. Un flusso di neutroni maggiore corrisponde a un maggiore numero di reazioni di fusione nucleare, e viceversa.\nConfronto con gli altri sistemi di confinamento.\nIl Polywell \u00e8 fortemente correlato al concetto del fusore nucleare, dato che entrambi i dispositivi confinano gli ioni tramite un campo diretto verso l'interno. Il campo di confinamento \u00e8 elettrico nel fusore, mentre \u00e8 magnetico nel Polywell. Entrambi i dispositivi operano con una distribuzione di energie ioniche altamente non-termica, idealmente mono-energetica. D'altra parte, collisioni Coulombiane tra le particelle cariche e instabilit\u00e0 collettive hanno la tendenza a creare un profilo di distribuzione termica delle energie, e quindi \u00e8 necessario spendere lavoro esterno per mantenere la distribuzione mono-energetica.\nDato che nel Polywell le particelle cariche sono confinate magneticamente invece che elettricamente, il dispositivo fa parte della categoria dei dispositivi a fusione tramite confinamento magnetico; in particolare rientra nella categoria delle bottiglie magnetiche. In comune con le bottiglie magnetiche c'\u00e8 il minimo del campo nella regione centrale, il confinamento dovuto in parte all'effetto specchio e in parte alla distribuzione non termica delle energie degli elettroni. A differenza delle bottiglie magnetiche convenzionali, il Polywell non solo presenta un minimo del campo nel centro ma, grazie alla simmetria poliedrica di linee entranti e uscenti il campo al centro risulta proprio nullo. Inoltre, il Polywell non ha un asse magnetico, ma piuttosto una serie di assi multipli simmetrici.\nPossibilit\u00e0 di generare potenza netta.\nLe principali difficolt\u00e0 del Polyell nel raggiungere l'autosostentamento della fusione nucleare (e quindi la produzione netta di energia) sono rappresentate dall'emissione di radiazione di frenamento a seguito dello scattering Coulombiano e la conseguente dispersione dei valori di energia degli ioni positivi, che si allontanano dai valori ideali necessari per la fusione. \nIn generale se le collisioni Coulombiane nel centro del dispositivo sono molto numerose la perdita di energia per Bremsstrahlung supera il guadagno prodotto dalla fusione dei nuclei e il Polywell non pu\u00f2 funzionare come reattore a fusione.\nRobert W. Bussard era convinto che il Polywell potesse produrre energia netta se alimentato con boro-11 e protoni (nuclei di idrogeno). Secondo Bussard, le elevate velocit\u00e0 e dunque le ridotte sezioni d'urto per collisioni Coulombiane degli ioni nel centro del dispositivo avrebbero reso le collisioni di termalizzazione molto improbabili, mentre la termalizzazione alla periferia del dispositovo dovuta alle basse velocit\u00e0 delle particelle cariche nelle regioni pi\u00f9 deboli della buca di potenziale non avrebbe avuto un effetto rilevante sullo spettro di velocit\u00e0 degli ioni nelle regioni centrali.\nBussard riteneva anche che, utilizzando avvolgimenti superconduttori, le sole perdite di energia significative sarebbero state quelle elettroniche. Senza documentare i suoi calcoli Bussard stimava che, in queste condizioni, la potenza di fusione emessa sarebbe stata proporzionale alla settima potenza della dimensione caratteristica, mentre il guadagno energetico sarebbe stato proporzionale alla quinta potenza della dimensione caratteristica.\nQueste stime - se verificate - consentirebbero a un modello dieci volte pi\u00f9 grande dell'ultimo dispositivo testato da Bussard (il \"WB-6\") di funzionare come una vera centrale nucleare a fusione.\nSviluppo del Polywell.\nNel 1985 Bussard fond\u00f2 la EMC2, una societ\u00e0 dedicata allo studio della fusione nucleare tramite Polyweel. I primi lavori vennero finanziati dalle agenzie di sicurezza Statunitensi (DTRA e DARPA). Nel 1987 Bussard ottenne un contratto di collaborazione con la Marina Statunitense che gli consent\u00ec di proseguire gli studi fino al 2005, anche se gran parte dei risultati dei suoi studi vennero coperti dal segreto militare, specialmente per il periodo compreso tra il 1994 e il 2005.\nNel corso dei questi anni vennero testate diverse possibili configurazioni per il Polywell. Oggi queste configurazioni prendono il nome di \"Whiffleball\" (abbreviato \"WB\") e, con il progredire degli esperimenti, la quantit\u00e0 di energia intrappolata nel dispositivo \u00e8 andata sempre crescendo.\nAnche la forma della configurazione poliedrica dei campi magnetici \u00e8 stata ottimizzata nel corso degli esperimenti. Il \"WB-1\" originale, ad esempio, utilizzava una configurazione cubica, il \"WB-6\" usa la configurazione a cubottaedro, mentre il progettato \"WB-8\" dovrebbe utilizzare un icosaedro.\nNel 2005, a conclusione della fase iniziale del progetto, la configurazione \"WB-6\" ha prodotto un numero di reazioni di fusione stimato in 10^9 con reazioni Deuterio - Deuterio con una tensione di 12,5 kV (basato sul rilevamento di tre neutroni per test, con un ampio intervallo di fiducia). Egli dichiar\u00f2 che il tasso di fusione del WB-6 (il sesto prototipo di Polywell) \u00e8 circa 100.000 volte maggiore di quanto ottenuto da Farnsworth in condizioni simili di profondit\u00e0 del potenziale e regime di funzionamento.\nRicercatori indipendenti all'Universit\u00e0 del Wisconsin-Madison hanno annunciato conteggi di neutroni fino a 5x10^9 al secondo a tensioni di 120 kV.\nCon il successo del \"WB-6\" Bussard credeva che il sistema avesse ormai dimostrato la capacit\u00e0 di produrre energia netta dalla fusione nucleare, al punto che, a suo parere, non erano pi\u00f9 necessari altri modelli a scala intermedia prima di un vero reattore a fusione. Come faceva notare: \"Siamo probabilmente le uniche persone nel pianeta che sanno come costruire un sistema di fusione nucleare di potenza pulita, che dia con certezza un bilancio energetico positivo\". Bussard propose di ricostruire il \"WB-6\" in maniera pi\u00f9 robusta per verificare la sua performance. \nDopo aver condotto e pubblicato i risultati di dozzine di test ripetibili Bussard, prima della sua morte, intendeva convocare una conferenza di esperti nel campo della fusione nucleare, nella speranza che lo seguissero nello sviluppo di un impianto dimostrativo a scala reale.\nA suo parere le uniche migliorie che potevano ancora essere adottate riguardavano la forma degli avvolgimenti. Per questo propose due macchine sperimentali aggiuntive, alla stessa scala del \"WB-6\", (denominate \"WB-7\" e \"WB-8\") destinate a queste verifiche. Come scrisse:\nAttivit\u00e0 sul Polywell.\nDopo una pausa di circa due anni negli esperimenti, dovuta essenzialmente alla mancanza di fondi, nell'agosto 2007 l'EMC2 ricevette un nuovo contratto di ricerca da 1,8 milioni di dollari da parte della Marina Statunitense per continuare lo sviluppo del reattore. \nSubito prima della morte di Bussard, avvenuta nell'ottobre del 2007, Dolly Gray, che dal 1985 era, assieme a Bussard, la cofondatrice, presidente e CEO di EMC2, aiut\u00f2 a costituire il piccolo team di scienziati a Santa Fe che avrebbe dovuto portare avanti la ricerca. \nIl gruppo era guidato da Richard (Rick) Nebel e includeva Jaeyoung Park (entrambi fisici del Los Alamos National Laboratory - LANL), Mike Wray - che condusse i test chiave del 2005 - e infine Kevin Wray, specialista di computer per la conduzione dei test, per le misurazioni e l'elaborazione dei dati ottenuti.\nVenne quindi costruita la macchina \"WB-7\", una versione pi\u00f9 robusta del \"WB-6\". Come i precedenti modelli, il Polyweel \"WB-7\" venne progettato dall'ingegnere Mike Skillicorn e assemblato presso San Diego utilizzando macchine a controllo numerico prima di essere spedito a Santa Fe nel centro di test della EMC2. Da notare che il \"WB-7\" non corrisponde all'originale concezione desiderata da Bussard, dato che non \u00e8 dotata di avvolgimenti \"quadrati\".\n\"WB-7\" raggiunse il suo \"primo plasma\" nel gennaio del 2008. ma, a causa delle restrizioni alla pubblicazione poste dalla US Navy. fino al 2010 non venne pubblicata alcuna informazione sui risultati ottenuti.\nNell'agosto del 2008 il team concluse la prima fase dell'esperimento sul \"WB-7\" e sospese i lavori, rimanendo in attesa di una peer review dei loro risultati e di un verdetto dai finanziatori federali per stabilire se l'esperimento dovesse procedere alla fase successiva. Secondo Nebel, il leader del gruppo di ricerca, \"abbiamo riscontrato un discreto successo\", riferendosi allo sforzo del team per riprodurre i risultati promettenti ottenuti da Bussard. Sempre secondo Nebel: \"I risultati sono una miscela piuttosto complessa... (ma il team ha) ... un piano per proseguire ... In generale siamo contenti di quello che abbiamo ottenuto, e abbiamo imparato moltissime nuove cose\".\nAttivit\u00e0 sul Polywell nell'anno fiscale 2009.\nNel settembre del 2008 il Naval Air Warfare Center, Weapons Division, con sede a China Lake (California), ha pubblicamente richiesto l'attivazione di un contratto di ricerca per un dispositivo a fusione \"Wiffle-Ball\" elettrostatico. Questa \"pre-solicitation\" era mirata verso la EMC2 come fornitore preferenziale.\nNell'ottobre del 2008 la US Navy sollecitava pubblicamente due ulteriori contratti e anch'essa indicava la EMC2 come fornitore preferenziale. Nei due contratti si richiedeva lo sviluppo di una strumentazione migliore e lo sviluppo di una pompa a iniezione di ioni. Rick Nebel commentava: \"Questo non \u00e8 un grande accordo. Questi sono fondi scarsi, piccole somme date ad interim. Lo si potrebbe definire 'restare a galla' finch\u00e9 non prenderanno una decisione.\" A parte i commenti del Dr. Nebel, non esiste evidenza diretta che queste \"pre-solicitation\" siano mai state concesse alla EMC2.\nNel dicembre del 2008, a seguito di molti mesi di indagine da parte di una commissione di esperti incaricata della revisione dei primi risultati ottenuti del WB-7, sempre Richard Nebel commentava: \"Non vi \u00e8 nulla in quella ricerca che suggerisca che questo non funzioner\u00e0\", ma aggiunse anche che \"questa \u00e8 una dichiarazione molto diversa dall'affermare che funzioner\u00e0.\"\nSteven Chu, Premio Nobel per la fisica e Segretario dell'Energia degli Stati Uniti d'America, rispondendo a una domanda riguardante il Polywell in una conferenza tenutasi nella sede di Google nel 2007, afferm\u00f2 che: \"da quel che si sa oggi, non vi sono sufficienti informazioni per poter valutare la probabilit\u00e0 che possa funzionare oppure no... Ma Io sto cercando di ottenere ulteriori informazioni.\"\nNel gennaio del 2009 il Naval Air Warfare Center pre-sollecitava un contratto per la \"modifica e le prove sul apparato plasma Whiffleball 7\" che sembrano essere fondi destinati agli strumenti sviluppati in un precedente contratto, cos\u00ec da installare un nuovo tipo di connettori (giunti) tra le spire e operare il \"WB-7\" con le modifiche apportate. L'unit\u00e0 modificata da allora venne denominata \"WB-7.1\". Questa \"pre-solicitation\" inizi\u00f2 come un contratto di 2 milioni di $, ma la somma finale stanziata risultl di 3 milioni, il che suggerisce che i precedenti pre-solleciti siano stati inclusi nello stanziamento complessivo.\nNell'aprile del 2009, il Dipartimento della Difesa americano pubblicava un piano per finanziare la ricerca sul Polywell con ulteriori 2 milioni di dollari come parte del programma American Recovery and Reinvestment Act del 2009. La citazione nella legislazione era etichettata come \"Plasma Fusion (Polywell) - Dimostrazione di un sistema elettrostatico di confinamento del plasma di fusione per applicazioni in terraferma e a bordo delle navi; progetto congiunto OSD/USN.\" La citazione suggerisce l'ulteriore sviluppo del dispositivo da destinare a 'Forniture di Energia per uso Domestico/Distribuzione' ('Domestic Energy Supply / Distribution').\nNel maggio del 2009 Richard Nebel fu intervistato da un blog di divulgazione scientifica/futurologia. Nebel afferm\u00f2: \"Speriamo di avere un prodotto con un guadagno netto di energia in sei anni. Potrebbe avere bisogno di pi\u00f9 tempo, ma certamente questo non sar\u00e0 un progetto di sviluppo che avr\u00e0 bisogno di 50 anni. [...] Quindi, se il concetto funziona, potremo avere un impianto commerciale in funzione gi\u00e0 nel 2020.\"\nNel settembre del 2009, il FBO (Website della Federal Business Opportunities) confermava lo stanziamento dei fondi del 'Recovery Act' sotto contratto della marina degli Stati Uniti per 7,86 milioni di dollari per costruire e testare l'apparato \"WB-8\", il successivo prototipo Polywell. Questo dispositivo produrr\u00e0 un campo magnetico 8 volte superiore rispetto al \"WB-7\", con attese di migliori prestazioni. Di particolare importanza all'interno del contratto della Marina era l'opzione da 4,46 milioni di dollari per un ulteriore sviluppo: \"... basandosi sui risultati delle prove sul WB-8, e la disponibilit\u00e0 di fondi governativi, il \"contractor\" dovr\u00e0 sviluppare una successiva macchina WB (WB-8.1) che includa le conoscenze e le migliorie conseguite con il WB-8. Si spera di aggiungere una migliore capacit\u00e0 nella conduzione degli ioni, e che una reazione del tipo \u201cProtone-Boro11\u201d venga dimostrata\".\nNel settembre del 2009, lo \"US Department of Defense\" annunciava lo stanziamento. L'annuncio dichiarava che il finanziamento era concesso per scopi di \"ricerca, analisi, sviluppo, e test in supporto del Plan Plasma Fusion (Polywell) Project\". Gli sforzi coperti dal premio Recovery Act valideranno la fisica basica del concetto Plasma Fusion (Polywell), e forniranno alla Marina Statunitense i dati per applicazioni potenziali della fusione Polywell.\" Si prevede che il contratto-base per WB-8 sia completato nell'aprile del 2011. Il contratto opzionale per il \"WB-8.1\" ha come data di completamento il 31-Ottobre-2012.\nAttivit\u00e0 sul Polywell \"Wiffle Ball\"-8 nell'anno fiscale 2010.\nA parte del sito del \"Recovery Act Tracking\", alla fine del 2010 non era stata fornita alcuna indicazione sui progressi fatti su questo contratto.\nIl contratto ha queste date di consegna per i \"Contract Line Item Numbers\" (CLINs).\nIl primo rapporto trimestrale (\"quarterly report\") nel sito del Recovery Act dichiarava:\nIl principale obiettivo di questo trimestre era la progettazione, l'acquisto dei materiali e la costruzione delle attrezzature per il nuovo dispositivo WB-8 Polywell. Anche il lavoro teorico \u00e8 stato iniziato in modo da costruire gli strumenti computazionali richiesti per analizzare e capire i dati del WB-8.\nIl secondo \"quarterly report\" nel sito del Recovery Act affermava:\nRientriamo nel bilancio e nel calendario per la nuova struttura di test di laboratorio. Il principale obiettivo \u00e8 stato la costruzione, ottenimento e risistemazione del personale e della camera di reazione. (Formato lievemente differente per ottenere un numero, e dunque si trova su di una pagina diversa)\nIl quarto rapporto trimestrale sul Recovery Act site dichiarava:\nWB8 \u00e8 in costruzione in ogni sua parte, vengono fatti progressi sul modello teorico del Polywell.\nSono stati messi sotto contratto 2 fisici a tempo pieno. (Nella pagina originale). Il sito dei lavori \u00e8 stato traslato a San Diego (California). La conferma dello spostamento del laboratorio a San Diego \u00e8 stata fornita da una visita sul sito.\nAttivit\u00e0 sul Polywell WB-8 nell'anno fiscale 2011.\nIl 1Q FY11 report dichiara: La costruzione del dispositivo \"WB-8 \u00e8 stata completata. Il primo plasma \u00e8 stato generato con successo il 1\u00b0 Nov. del 2010.\" Si nota che non viene pi\u00f9 menzionato il nome del Dr. Nebel come Company Officer, incarico occupato invece dal Dr. Jaeyoung Park.\nIl 2Q FY11 report dichiara: \"Come scritto nel 1Q/2011, il dispositivo WB-8 opera come da progetto e sta generando risultati positivo. EMC2 sta pianificando di condurre esaurienti esperimenti sul WB-8 nei prossimi 9-12 mesi basandosi sullo schema corrente del contratto di finanziamento.\" (notare che il REPORT si avvale dell'anno)\nIl profilo del Dr. Rick Nebel (su LinkedIn) dichiara che adesso lui \u00e8 un \"Indepedent Research Professional\" a Santa Fe (Nuovo Messico). Il profilo del Dr. Jaeyoung Park su LinkedIn lo elenca come il CEO/Presidente di Energy/Matter Conversion Corp. (EMC2).\nIn un'intervista concessa a maggio, riferendosi al WB-8, il Dr. Park commentava che:\nIl Dr. Park si rifer\u00ec anche alla posizione della Marina USA sui possibili usi futuri della tecnologia Polywell, dicendo che:\nIl 3Q FY11 report dichiara: \"Come scritto nel 2Q/2011, il dispositivo WB-8 ha dimostrato eccellenti propriet\u00e0 nel confinamento del plasma . EMC2 sta conducendo esperimenti con laser eccitati ad impulsi ad alta potenza sulla macchina WB-8 per testare la legge di scala del plasma \"Wiffle-Ball\" sull'energia del plasma e il confinamento.\" Questo rapporto viene mostrato come il \"Final Report\", nome che suggerisce sia che il compito \u00e8 stato\ncompletato oppure che \u00e8 stata trovata una diversa fonte di finanziamento.\nCome dichiara il rapporto 3Q/2011, il dispositivo WB-8 ha generato pi\u00f9 di 500 \"colpi\" di plasma ad alta potenza. EMC2 sta conducendo test sul \"Wiffle-Ball plasma scaling law\" che descrive il riscaldamento e confinamento del plasma."}
{"id": "1791110", "revid": "287204", "url": "https://it.wikipedia.org/wiki?curid=1791110", "title": "Bouygues Telecom", "text": ""}
{"id": "1791116", "revid": "1632387", "url": "https://it.wikipedia.org/wiki?curid=1791116", "title": "Paramount (album)", "text": "Paramount \u00e8 il settimo album del gruppo musicale tedesco Sieges Even, pubblicato nel 2007."}
{"id": "1791117", "revid": "62004", "url": "https://it.wikipedia.org/wiki?curid=1791117", "title": "Tinkoff (ciclismo)", "text": ""}
{"id": "1791120", "revid": "767487", "url": "https://it.wikipedia.org/wiki?curid=1791120", "title": "Cofidis", "text": "Cofidis \u00e8 una compagnia francese, specializzata nel credito a distanza. La societ\u00e0 \u00e8 leader francese nel suo settore, ma esercita l'attivit\u00e0 anche in altri paesi d'Europa (Belgio, Spagna, Portogallo, Italia, Repubblica Ceca e Grecia).\nFondata nel 1982, ha lanciato il concetto di \"credito per telefono\". Al giorno d'oggi \u00e8 attiva anche nel prestito via Internet.\nSport.\nLa compagnia \u00e8 proprietaria e \"main sponsor\" della squadra ciclistica Cofidis."}
{"id": "1791125", "revid": "732240", "url": "https://it.wikipedia.org/wiki?curid=1791125", "title": "Augusta Frederica di Hannover", "text": ""}
{"id": "1791126", "revid": "1613185", "url": "https://it.wikipedia.org/wiki?curid=1791126", "title": "Villino Ravazzini", "text": "Il villino Ravazzini \u00e8 un edificio in stile \"liberty\", situato a Firenze in via Scipione Ammirato 101.\nQuesta zona, retrostante piazza Beccaria, \u00e8 un quartiere ottocentesco, contraddistinto dalla presenza di numerosi villini - tipologia edilizia propria della residenza piccolo e medio borghese del primo Novecento - e delle residenze di diversi artisti fiorentini (Chini, Tofanari, Vannetti) che nei primi venti anni del Novecento scelsero questo quartiere per fissarvi la loro dimora o il loro studio. Attiguo al villino Broggi-Caraceni si trova anche il villino Broggi-Caraceni, dello stesso architetto Michelazzi.\nStoria.\nCostruito per conto di Ettore Ravazzini su progetto di Giovanni Michelazzi, il villino venne terminato presumibilmente nel 1907, come farebbe pensare la data del rilascio (5 marzo 1907) del permesso di allacciamento degli scarichi alla fogna stradale dell'allora via Tommaseo.\nLe decorazioni ceramiche in facciata, ideate dal Michelazzi, furono realizzate dalla Manifattura Fontebuoni-Arte della Ceramica di Galileo Chini. Il villino fu acquistato dalla famiglia Vigna nel 1942.\nArchitettura.\nArretrato rispetto al filo stradale dal quale \u00e8 separato da una recinzione con due cancellate in ferro battuto di raffinato disegno, il villino, di impianto regolare circondato da un piccolo resede, si qualifica essenzialmente per la qualit\u00e0 formale e la perfetta integrazione degli elementi decorativi nell'impaginazione della facciata principale.\nL'intero fronte, che presenta alla base una lunga terrazza rialzata da sette gradini, \u00e8 tripartito da quattro lesene a tutt'altezza, caratterizzate a mo' di pilastri fino all'imposta degli archi ciechi che coronano le porte-finestre del piano terreno; superiormente le lesene sono qualificate dall'inserimento di elementi decorativi (fiocchi e cartelle), snellite fino al sottogronda e concluse da una sorta di trifoglio con ricciolo, ai lati del quale sono applicate le eleganti, leggerissime mensole in legno traforato di sostegno della gronda.\nInterpretata con grande raffinatezza, quest'ultima costituisce un elemento di forte caratterizzazione della facciata per il suo notevole aggetto, per il rivestimento in legno del sottogronda e per il coronamento a piccole volute formate dai ferri di ancoraggio della doccia.\nNei tre settori delimitati dalle lesene, trattati con un rivestimento a fasce orizzontali per tutto il pian terreno e, oltre la piatta cornice marcapiano, ad intonaco liscio, sono collocate le aperture, commentate dai pannelli in ceramica policroma con motivi floreali. Al piano terreno i pannelli ceramici sono inseriti nelle campiture verticali che affiancano le porte-finestre, mentre al primo piano rimarcano il settore dei parapetti, sottolineando la sinuosa cornice del davanzale. Si ripetono infine in un'alta fascia a coronamento delle finestre rettangolari del primo piano, delimitata superiormente dal cornicione sottogronda. Quest'ultimo raccorda anche le facciate laterali che tuttavia non presentano elementi di rilievo.\nSulla facciata est si ripete al primo piano la triplice scansione delle tre finestre rettangolari con di cornice superiore, mentre nella facciata ovest si apre un portoncino, coperto da una tettoia in legno e laterizio di struttura tradizionale, aggiunta negli anni '50, e sormontato da un ampio finestrone chiuso da una grata a protezione dei vetri piombati e colorati, realizzati di recente, che danno luce alla scala interna. La facciata posteriore, al pari delle altre semplicemente intonacata, ripropone la triplice scansione delle aperture, con una porta-finestra al piano terreno e due porte-finestre al primo piano, aperte su un balcone aggiunto negli anni '50.\nSi accede all'interno del villino sia dal portoncino laterale sia dalla porta-finestra centrale del fronte principale. Gli ambienti interni sono distribuiti intorno allo spazio del vano scala, aperto e illuminato dal finestrone laterale, e non recano traccia delle decorazioni originarie che presumibilmente si orchestravano sui toni dell'azzurro, dato che il villino era conosciuto con l'appellativo di \"Villino Azzurro\".\nFortuna critica.\nOggetto di una rivalutazione critica attuata negli ultimi trent'anni insieme all'intera produzione architettonica di Giovanni Michelazzi, il piccolo, elegante fabbricato, tra i primi costruiti dal Michelazzi stesso, affida la propria qualificazione al \"rapporto tra organismo totale e dettaglio\", opponendo alla apparente semplicit\u00e0 dell'insieme dettagli decorativi la cui \"invenzione e qualit\u00e0 formale\" ne costituiscono gli \"elementi qualificanti in senso liberty\" (Cresti, 1978)."}
{"id": "1791127", "revid": "290351", "url": "https://it.wikipedia.org/wiki?curid=1791127", "title": "Rabobank", "text": "Il Rabobank Groep N.V. (\"Co\u00f6peratieve Centrale Raiffeisen-Boerenleenbank B.A.\") \u00e8 un fornitore di servizi finanziari olandese.\nIl gruppo offre servizi di banca al dettaglio e all'ingrosso, gestione dei risparmi, leasing finanziario, servizi immobiliari e di assicurazione. Il gruppo \u00e8 costituito da 152 Rabobank locali indipendenti (ma strettamente legate fra loro) con 1061 filiali, a cui si aggiungono l'organizzazione centrale, Rabobank Nederland, e diverse sussidiarie.\nStoria.\nLa Rabobank \u00e8 nata nel 1972 dalla fusione tra due banche cooperative agricole, la \"Co\u00f6peratieve Centrale Raiffeisen-Bank\" (dal nome di uno degli ideatore del credito cooperativo, Friedrich Wilhelm Raiffeisen) di Utrecht e della \"Co\u00f6peratieve Centrale Boerenleenbank\" di Eindhoven. Nel 1980 ha assunto formalmente il nome Rabobank, contrazione di \"Raiffeisen-Boerenleenbank\".\nNel mondo il Rabobank Groep ha oltre 60\u00a0000 dipendenti in 603 uffici e pi\u00f9 di 1,7 milioni di membri; serve infine circa 9,5 milioni di clienti in 46 paesi. In termini di capitale di classe 1 \u00e8 tra i primi 25 istituti finanziari al mondo."}
{"id": "1791136", "revid": "16344494", "url": "https://it.wikipedia.org/wiki?curid=1791136", "title": "Double Dragon II", "text": ""}
{"id": "1791138", "revid": "16344500", "url": "https://it.wikipedia.org/wiki?curid=1791138", "title": "Double Dragon 2", "text": ""}
{"id": "1791139", "revid": "1305772", "url": "https://it.wikipedia.org/wiki?curid=1791139", "title": "Gekko (disambigua)", "text": ""}
{"id": "1791140", "revid": "1754196", "url": "https://it.wikipedia.org/wiki?curid=1791140", "title": "Gecko (disambigua)", "text": ""}
{"id": "1791141", "revid": "767487", "url": "https://it.wikipedia.org/wiki?curid=1791141", "title": "Save (fiume africano)", "text": "Il fiume Save (o Sabi) \u00e8 un fiume dell'Africa orientale. Nasce nello Zimbabwe, non molto distante dalla capitale Harare.\nIl fiume nella sua parte iniziale scorse da nord verso sud, tra gli altopiani dello Zimbabwe, per poi piegare ad est, verso l'oceano Indiano quando entra in Mozambico.\nQui attraversa la citt\u00e0 di Massangena, segna il confine settentrionale del parco nazionale di Zinave per sfociare nell'oceano, in un vasto delta. Alla sua foce si trova la citt\u00e0 di Nova Mambone."}
{"id": "1791142", "revid": "1573940", "url": "https://it.wikipedia.org/wiki?curid=1791142", "title": "Heterixalus", "text": "'Forever Studios' \u00e8 un genere di anfibi anuri della famiglia Hyperoliidae, endemico del Madagascar.\nTassonomia.\nComprende le seguenti specie:"}
{"id": "1791143", "revid": "92723", "url": "https://it.wikipedia.org/wiki?curid=1791143", "title": "Villino Uzielli", "text": "Il villino Uzielli si trova in piazza D'Azeglio 39 a Firenze, nel cuore di uno dei quartieri ottocenteschi pi\u00f9 raffinati e signorili della citt\u00e0.\nStoria.\nL'edificio occupa in parte l'area di quella che \u00e8 stata una delle prime costruzioni realizzate nella zona, dopo che erano state tracciate le vie e il perimetro della piazza. Qui, infatti, sorgeva il teatro Principe Umberto, inaugurato nel luglio del 1869. L'edificio and\u00f2 distrutto in un violento incendio sviluppatosi nel dicembre del 1889, di cui esiste ampia documentazione fotografica.\nIl villino, che ora si trova al suo posto, fu eretto dall'architetto Paolo Emilio Andr\u00e9 (genero di Adolfo Copped\u00e8) tra il 1902 e il 1904 su committenza di Paolo Uzielli, e presenta una originale commistione di elementi propri del linguaggio \"Jugendstil\" (elementi in ferro dei balconi, elementi che legano i due balconi) con altri recuperati dalla tradizione neorinascimentale, ovviamente riletti nello spirito dell'epoca e comunque di indubbia originalit\u00e0, tanto da rendere l'edificio unico nel panorama fiorentino. Alcune modifiche intervenute nel tempo (le fotografie scattate attorno al 1910, ad esempio, mostrano il balcone sorretto da monumentali teste bovine) e di come l'attuale stato di conservazione della facciata non restituisca pi\u00f9 la policromia offerta dagli inserti dipinti con elementi floreali al primo e all'ultimo piano.\nAbit\u00f2 qui con la famiglia, nel 1949, lo scrittore e saggista Raffaello Franchi.\nDal 1967 \u00e8 protetto da vincolo conservativo.\nDescrizione.\nEsterno.\nIl villino presenta un impianto a sviluppo longitudinale, articolato in un corpo principale collegato ad un secondo corpo di fabbrica sul retro.\nIl blocco principale, a tre piani fuori terra pi\u00f9 un seminterrato, \u00e8 affiancato da due stretti corpi laterali su cui si aprono i portoni, e presenta una facciata imponente, movimentata dalle masse aggettanti dei balconi e dal sovrabbondante ed eterogeneo apparato decorativo. Si conclude con un grande tetto in aggetto, con sottogronda decorato, sostenuto da coppie di mensoloni in legno. Da segnalare inoltre l'uso combinato di pietra naturale arenaria e di pietra artificiale modellata in situ, a determinare il complesso apparato decorativo, che per altro fu causa del procrastinarsi del lavori rispetto ai tempi preventivati. \nLa facciata \u00e8 trattata con un rivestimento a lunghe fasce orizzontali al primo piano, simili a obelischi e inframmezzate da cornici e da decorazioni a fogliami e ghirlande; ai piani superiori invece \u00e8 coperta da intonaco liscio, serrata alle estremit\u00e0 e tripartita all'interno da larghe lesene concluse da capitelli corinzi oltre i quali si distende un'alta fascia sottogronda decorata e sui quali poggiano i mensoloni di sostegno della gronda.\nIn facciata si aprono tre finestre per piano con relativo balcone. Il settore centrale, inquadrato da due lesene raddoppiate, \u00e8 quello maggiormente caratterizzato in senso formale, con la progressione verticale di ampie aperture di differente disegno.\nAl pian terreno, al di sopra delle finestrelle ad arco del seminterrato scavate sotto le mensole di sostegno degli stretti balconi con balaustra interamente in muratura - decorata da cartelle ricadenti dai davanzali e da ghirlande - si disegna un ampio fornice con centina ad arco ribassato e decori floreali nei cunei superiori.\nAll'interno del fornice si apre la porta-finestra sormontata da un pregevole pannello in legno, tuttora ben conservato, scolpito a motivi floreali.\nAl primo piano il balcone aggettante con balaustrata a pilastrini \u00e8 sostenuto da mensoloni di \"turgida modellazione\" che hanno sostituito le due teste bovine originarie. Il balcone \u00e8 inoltre incorniciato da due pesanti pilastri decorati, rastremati verso l'alto e conclusi da un ricciolo su cui poggia il balcone del secondo piano. La porta-finestra del piano nobile \u00e8 ad arco, incorniciata da una spessa ghiera decorata, mentre l'apertura del secondo piano appare architravata e tripartita.\nLe differenze esistenti tra le finestre laterali riguardano invece la modellazione dei balconcini, che a ciascun piano ripropongono la morfologia del balcone centrale, e le incorniciature superiori, a timpano triangolare sostenuto da protome a pian terreno, a timpano curvilineo al primo piano ed infine a spessa cornice rettilinea al piano conclusivo.\nSi affiancano al corpo di fabbrica principale i due stretti corpi laterali con i portoni architravati, sovrastati da una lunetta e arricchiti da decorazioni a rilievo. Ambedue i corpi laterali sono coperti a terrazza, con balaustrata in muratura, e si elevavano originariamente fino all'altezza del primo piano. Una successiva sopraelevazione ha portato il corpo laterale di sinistra al livello del solaio del secondo piano.\nInterno.\nL'ingresso all'edificio avviene dal portone di destra e immette in un lungo vestibolo lastricato, coperto da volte a vela costolate in pietra serena e impostate su peducci riccamente ornati.\nIl vestibolo \u00e8 chiuso all'estremit\u00e0 opposta da un secondo portone che immette nel cortiletto tra il corpo principale e il corpo sul retro, circondato da un resede. All'interno del vestibolo si aprono, sulla parete sinistra, la finestra e la porta di accesso della portineria, ambedue commentate da cornici in pietra serena molto stilizzate di impronta secessionista, al pari della scritta \"portiere\" sulla cornice della porta. Le due aperture sono separate da una cancellata in ferro battuto, agganciata a due pilastrini in pietra serena con falso capitello scolpito. In fondo alla parete si apre la grande porta a vetri di accesso alla scala interna in pietra.\nDi ampie dimensioni, il vano scala, che contiene anche l'ascensore, \u00e8 illuminato da un lucernario in legno e vetro e da due finestroni laterali ad arco. Sui due ripiani si aprono un totale di cinque porte incorniciate, pi\u00f9, al primo piano, un corridoio che disimpegna gli accessi di altri appartamenti.\nNegli interni sono da segnalare vari significativi esempi di progettazione unitaria assolutamente aggiornati al gusto internazionale dei primi del Novecento, con interventi pittorici e decorativi di Galileo Chini e Giuseppe Catani Chiti, e arredi della Casa Artistica (il laboratorio artigiano della famiglia Copped\u00e8), tutti accuratamente descritti nella relazione storico artistica stilata nel 1997 da Mirella Branca e Mariachiara Pozzana, finalizzata al vincolo architettonico dell'edificio e in parte pubblicata da Ulisse Tramonti.\nPertinenze.\nAttiguamente, al 36-37, si trova una palazzina di pertinenza. Fu eretta nel 1870 dall'impresario e maestro muratore Martino Cambi su commissione di Guido Uzielli, fratello di Paolo, e ampliata e ridisegnata ai primi del Novecento su progetto dell'architetto Riccardo Mazzanti, a seguito dell'acquisto di nuovi terreni resisi disponibili dopo l'incendio che aveva distrutto il teatro Principe Umberto che qui sorgeva. Originariamente sulla destra l'edificio si estendeva per un solo piano, coronato da una serra, eliminata nel 1910 e sostituita con ambienti in muratura su progetto dell'architetto Filippo Gomez Homen, ampliamento questo che peraltro consent\u00ec a Paolo Uzielli, fratello di Guido, di portare il basso corpo a sinistra del suo villino confinante agli attuali due piani, dotandolo di un grande terrazzo panoramico. Attualmente l'edificio si presenta, rispetto al contesto, sufficientemente anonimo, per l'uniforme parato a finti conci di pietra che si estende per otto assi, accompagnato dal terrazzo continuo del primo piano. Sicuramente notevole, invece, la grande terrazza a giardino che corona l'edificio.\nFortuna critica.\nDefinito un \"esempio eclettico\" caratterizzato dalla \"corposa opulenza della sua tessitura decorativa\", l'edificio rivela stimolanti richiami al filone modernista soprattutto \"per alcuni ingegnosi dettagli di facciata\" ma nel connotato complessivo \"porta in s\u00e9 non pochi retaggi di temi tradizionali della vecchia architettura fiorentina\"."}
{"id": "1791149", "revid": "339392", "url": "https://it.wikipedia.org/wiki?curid=1791149", "title": "Ceramiche Panaria-Navigare", "text": ""}
{"id": "1791153", "revid": "486946", "url": "https://it.wikipedia.org/wiki?curid=1791153", "title": "Limicola", "text": ""}
{"id": "1791154", "revid": "36426", "url": "https://it.wikipedia.org/wiki?curid=1791154", "title": "Capitelli corinzi", "text": ""}
{"id": "1791155", "revid": "75435", "url": "https://it.wikipedia.org/wiki?curid=1791155", "title": "2 Samuele", "text": ""}
{"id": "1791159", "revid": "126257", "url": "https://it.wikipedia.org/wiki?curid=1791159", "title": "Luis Chiron", "text": ""}
{"id": "1791160", "revid": "84184", "url": "https://it.wikipedia.org/wiki?curid=1791160", "title": "Brogi", "text": ""}
{"id": "1791163", "revid": "110157", "url": "https://it.wikipedia.org/wiki?curid=1791163", "title": "Chiesa di Santa Maria delle Grazie (Bellinzona)", "text": "La chiesa di Santa Maria delle Grazie \u00e8 una chiesa francescana di Bellinzona.\nStoria.\nLa costruzione della chiesa, assieme all'intero complesso conventuale dei Frati Minori al quale essa apparteneva, prese il via attorno al 1480. La struttura della chiesa e quella del convento ubbidiscono all'impostazione tipica degli edifici religiosi di ispirazione francescana realizzati in quegli anni tra Piemonte e Lombardia; impostazione si vuole dettata dallo stesso Bernardino da Siena (chiamata pertanto \"modulo bernardiniano\")\nLa chiesa, edificata anche grazie alle donazioni di importanti famiglie bellinzonesi, venne ufficialmente consacrata nel 1505, con la dedicazione a Santa Maria delle Grazie. Ha mantenuto nel tempo l'originale forma gotica con una facciata a capanna molto semplice, connotata da due ampie finestre e da un portale a sesto acuto nella cui lunetta trova posto un affresco (ormai poco leggibile) raffigurante un\"Adorazione dei pastori\".\nL'edificio fu devastato da un incendio scoppiato il 31 dicembre 1996\nArchitettura e opere.\nL'interno a navata unica vede, coerentemente al modulo bernardiniano, una vasta parete trasversale che crea una netta divisione tra la parte riservata ai fedeli e quella riservata ai religiosi. Le due parti dovevano essere separate da un \"tramezzo\" poggiante su tre archi ogivali, destinato ad essere interamente affrescato con le storie della \"Vita e Passione di Cristo\", in modo che le scene dipinte potessero fungere da ausilio visivo alle predicazioni dei presbiteri.\nGli affreschi del tramezzo - recentemente restaurati dopo il devastante incendio scoppiato il 31 dicembre 1996 - costituiscono una notevolissima testimonianza artistica ispirata dalla spiritualit\u00e0 francescana ; essa richiama subito alla mente le omologhe pareti dipinte da Martino Spanzotti nella Chiesa di San Bernardino ad Ivrea e da Gaudenzio Ferrari nella Chiesa di Santa Maria delle Grazie a Varallo. Al centro della parete \u00e8 posta la grande scena della \"Crocifissione\" avente dimensione sei volte pi\u00f9 grande delle altre 15 scene che illustrano il racconto evangelico dalla \"Annunciazione\" alla \"Resurrezione di Cristo\".Le singole scene sono separate da lesene decorate con motivi a grottesche che riflettono il gusto rinascimentale dell'epoca.\nIl linguaggio artistico dell'ignoto autore del ciclo di affreschi fa riferimento ad una cultura pittorica di area milanese che presenta - in particolare nella scarsa attenzione ai paesaggi e nella ruvidit\u00e0 di talune scene- non poche reminiscenze tardo gotiche e si mostra indifferente alla lezione leonardesca.Per tali ragioni la datazione degli affreschi \u00e8 stata collocata da alcuni critici negli anni tra il 1495 ed il 1505. Tuttavia la critica pi\u00f9 aggiornata ritiene che, proprio sulla base della tipologia delle decorazioni a grottesche, ed anche tenendo conto delle numerose analogie figurative con l'omologa parete di Varallo, tende a posticipare la datazione verso il 1513-15. In merito alla identificazione dell'autore si ritiene dover far riferimento ad una pluralit\u00e0 di artisti della bottega milanese degli Scotto, alla quale apparteneva anche quello Stefano Scotto che influenz\u00f2 l'apprendistato artistico di Gaudenzio Ferrari; bottega che, a quella data, doveva guardare come modello alle opere dell'artista valsesiano.\nDei tre archi ogivali sui quali poggia il tramezzo, quello centrale porta all'aula che era riservata ai frati, i due laterali fanno da ingresso (attraverso pregevoli cancellate in ferro battuto) ad altrettante cappelle con volte a crociera: quella di sinistra \u00e8 dedicata a Sant'Antonio di Padova, mentre quella di destra \u00e8 dedicata, come l'intera chiesa, a Santa Maria delle Grazie. Questa seconda cappella contiene una suggestiva rappresentazione della \"Dormitio Virginis\" formata da un affresco murale di notevole pregio, databile ai primi decenni del XVI secolo, raffigurante gli apostoli mentre assistono al trapasso della Madonna, mentre una coeva statua lignea si offre alla venerazione come simulacro della Vergine morente. L'affresco, in virt\u00f9 delle affinit\u00e0 stilistiche gi\u00e0 rilevate nel tramezzo, era stato in passato erroneamente attribuito al giovane Gaudenzio Ferrari.\nL'aula riservata ai fedeli contiene, lungo il lato nord, altre tre cappelle dedicate rispettivamente a San Bernardino (con un pregevole affresco che raffigura \"San Bernardino tra i santi Sebastiano e Rocco\" attribuito alla cerchia di Ambrogio Bergognone\"\"), a San Francesco ed all'Immacolata Concezione, dogma particolarmente caro all'ordine francescano.\nOltrepassando il tramezzo si accede all'aula quadrata, con volta a crociera, riservata ai religiosi. Vi sono collocati il presbiterio (rialzato in epoca successiva alla edificazione della chiesa) ed il coro con interessanti stalli lignei del XVIII secolo. Sull'arco trionfale del coro \u00e8 affrescata una \"Annunciazione\", anch'essa attribuita alla cerchia del Bergognone.\nLa chiesa conserva anche pietre tombali e cancellate in ferro battuto dei secoli XVI-XVIII.\nDell'antico convento costruito assieme alla chiesa, rimangono notevoli resti architettonici sia pure rimaneggiati e destinati oggi ad uso civile. Si sono conservati, in particolare, resti del chiostro che, con le volte a crociera sostenute da colonne o da pilastri, si dispongono lungo due lati del cortile. Sulle sue pareti si osserva un interessante ciclo di affreschi seicenteschi raffiguranti episodi della \"Vita di San Francesco\"."}
{"id": "1791167", "revid": "16345129", "url": "https://it.wikipedia.org/wiki?curid=1791167", "title": "Oliviero di Serres", "text": ""}
{"id": "1791168", "revid": "1573940", "url": "https://it.wikipedia.org/wiki?curid=1791168", "title": "Palazzo Maccari", "text": "Palazzo Maccari si trova in via Vittorio Emanuele II, 1, angolo via Biagio di Montluc a Siena.\nStoria e descrizione.\nFu costruito dall'architetto Fulvio Rocchigiani per la famiglia Maccari, come abitazione con alcuni ambienti per negozi. Oggi ospita anche alcuni uffici.\nL'edificio presenta un corpo a \"L\", con pareti in muratura tradizionale. Le pregevoli decorazioni esterne (affreschi, cornici, il cornicione, fascia marcapiano, fregio, le lesene, stucchi in ferro, intonachi e stucchi) ne fanno un interessante esempio dell'architettura del primo Novecento della citt\u00e0."}
{"id": "1791169", "revid": "36426", "url": "https://it.wikipedia.org/wiki?curid=1791169", "title": "Fascia marcapiano", "text": ""}
{"id": "1791170", "revid": "287204", "url": "https://it.wikipedia.org/wiki?curid=1791170", "title": "Romans Vainsteins", "text": ""}
{"id": "1791173", "revid": "62748", "url": "https://it.wikipedia.org/wiki?curid=1791173", "title": "Corona fusa", "text": "La corona fusa \u00e8 un tipo di protesi odontoiatrica di ricostruzione della corona del dente, costituita interamente da lega aurea.\nPer la sua realizzazione da parte dell'odontotecnico \u00e8 necessario prendere l'impronta sia dell'arcata interessata (con materiale di precisione), sia di quella opposta (o \"antagonista\") e per mezzo di una cera di masticazione (wafer di cera morso dal paziente deglutendo) dell'occlusione centrica."}
{"id": "1791174", "revid": "262457", "url": "https://it.wikipedia.org/wiki?curid=1791174", "title": "Scintoista", "text": ""}
{"id": "1791177", "revid": "2149408", "url": "https://it.wikipedia.org/wiki?curid=1791177", "title": "ART Grand Prix", "text": "La ART Grand Prix \u00e8 una scuderia automobilistica francese, attiva nei campionati Formula 2 e Formula 3. \u00c8 una delle squadre pi\u00f9 vincenti delle categorie di cui ha preso parte. Nella GP2, ora rinominata Formula 2, ha vinto sei campionati piloti, tra cui i primi due della serie, nel 2005 con Nico Rosberg e nel 2006 con Lewis Hamilton. Nella GP3 ha vinto otto titoli su nove campionati disputati.\nStoria.\nCreazione.\nLa squadra \u00e8 stata creata nell'inverno tra il 2004 e il 2005 da Fr\u00e9d\u00e9ric Vasseur e Nicolas Todt sulle basi del team \"ASM Formule 3\", di cui Vasseur era direttore, e che gli aveva permesso di vincere i campionati 1998 e 2002 della F3 francese. La necessit\u00e0 di espandere il team nasceva dalla volont\u00e0 di partecipare alla GP2 Series, campionato di nuova creazione che si sarebbe corso a partire dal 2005 a supporto dei Gran Premi di Formula 1. All'interno del team Vasseur si occupa della direzione del team e della fabbrica, mentre Todt si occupa del lato commerciale.\nGP2/Formula 2.\nNella stagione 2005, anno di debutto della categoria, la squadra schiera Nico Rosberg e Alexandre Pr\u00e9mat. La stagione comincia bene con un podio di Pr\u00e9mat ad Imola, ma la prima vittoria nella categoria arriva da Rosberg, che la centra nel quinto appuntamento della stagione a Magny-Cours. Nell'arco della stagione Pr\u00e9mat riesce a vincere due gare, tra cui la gara 1 di Istanbul, e Rosberg con 5 vittorie in totale conquistando il titolo e permettendo alla squadra di vincere il titolo riservato ai team.\nPer il 2006 la squadra conferma Pr\u00e9mat e ingaggia Lewis Hamilton, reduce dalla vittoria nel campionato F3 Euro Series. Hamilton comincia subito con un secondo posto nella gara inaugurale di Valencia, e vince la sua prima gara al N\u00fcrburgring. Ottiene cinque vittorie in stagione e conquista il titolo piloti davanti a Nelson Piquet Jr., mentre il compagno di squadra vince soltanto una gara e si piazza terzo. La squadra vince il titolo per il secondo anno consecutivo.\nNel 2007 il team perde il campionato piloti all'ultima gara arrivando secondo con Lucas Di Grassi, che ottiene una vittoria nell'arco della stagione. Al volante dell'altra vettura si alternano Michael Ammerm\u00fcller, Michail Al\u00eb\u0161in e S\u00e9bastien Buemi, che per\u00f2 non ottengono risultati di rilievo.\nNella stagione 2008 i piloti sono Luca Filippi, sostituito a met\u00e0 stagione da Sakon Yamamoto e Romain Grosjean, che terminer\u00e0 la stagione al 4\u00ba posto con 62 punti e due vittorie all'attivo.\nI piloti per la stagione 2009 sono Pastor Maldonado e Nicolas H\u00fclkenberg. Il tedesco domina il campionato con 5 vittorie e vince il titolo piloti, con la squadra che conquista il suo terzo titolo per team, mentre Maldonado si piazza al sesto posto, pur vincendo due gare.\nNel 2010 corre con i piloti Jules Bianchi e Sam Bird. Il francese termina terzo in campionato, mentre Bird finisce quinto, con una vittoria a Monza. Nello stesso 2010, a maggio, il team prova a iscriversi alla stagione 2011 di Formula 1 come tredicesimo team, ma ritira la candidatura qualche mese dopo a causa delle condizioni economiche che non avrebbero potuto garantire stabilit\u00e0 finanziaria a lungo termine.\nPer la stagione 2011 il team sigla un accordo con la Lotus Cars, cambiando nome in Lotus ART. I piloti sono Jules Bianchi ed Esteban Guti\u00e9rrez: a fine campionato Bianchi \u00e8 terzo con 53 punti ed una buona stagione in cui conquista una vittoria, mentre Gutierrez \u00e8 tredicesimo con 15 punti. La squadra si piazza al quinto posto tra i team con 68 punti.\nPer il 2012 i piloti sono James Calado, proveniente dalla GP3 Series, e il riconfermato Gutierrez. Il team cambia nuovamente nome in Lotus GP e in questa stagione le vetture del team diventano di colorazione nero e oro. Entrambi i piloti sono protagonisti di una buona stagione, concludendo il campionato al 3\u00ba posto con Gutierrez (vincitore di 3 gare) e al 5\u00ba con Calado (2 vittorie). Il team si piazza al 2\u00ba posto nella classifica a squadre, mancando il campionato per soli 6 punti.\nL'abbinamento con la Lotus termina alla fine della stagione, e nel 2013 la ART riprende nome e colori tradizionali. Per quanto riguarda i piloti la squadra conferma Calado e ingaggia il tedesco Daniel Abt, gi\u00e0 pilota della scuderia nella stagione precedente di GP3, che sostituisce Gutierrez promosso titolare in Formula 1. Calado \u00e8 protagonista di una buona stagione che, con la conquista di due vittorie, lo vede piazzarsi al terzo posto della classifica piloti, mentre Abt accusa pi\u00f9 difficolt\u00e0 e conquista 11 punti nell'intero campionato. La squadra si piazza al quinto posto della classifica dei team.\nNel 2014 arrivano in squadra Stoffel Vandoorne e Takuya Izawa. Il belga riesce a piazzarsi secondo in campionato, ottenendo quattro vittorie di cui una nella gara inaugurale, mentre Izawa ottiene un podio quale miglior risultato e il team si piazza terzo nella classifica a squadre.\nPer la stagione 2015 Vandoorne viene confermato, ma viene affiancato da un altro giapponese, Nobuharu Matsushita, che ottiene tre podi e una vittoria. Vandoorne domina il campionato con ben 7 vittorie e riporta il titolo alla ART, che conquista anche il suo quarto campionato riservato ai team.\nPer il 2016 la squadra sceglie di confermare Matsushita, e gli affianca Sergey Sirotkin. Il russo riesce a vincere due gare e piazzarsi terzo, mentre il giapponese non va oltre l'undicesimo posto. Il team termina la stagione al quarto posto.\nNella stagione 2017 della GP2, nel frattempo rinominata Formula 2, i piloti della ART sono Matsushita, confermato per la terza stagione consecutiva, e Alexander Albon, proveniente da una buona stagione in GP3 in cui si \u00e8 piazzato al secondo posto. Non si rivela essere una buona stagione per i due, che finiscono rispettivamente sesto e decimo in campionato. La squadra termina al quarto posto tra i team.\nPer il 2018 i piloti sono George Russell e Jack Aitken, reduci dal primo e secondo posto nella GP3 Series 2017. Russell si ripete anche in Formula 2, vincendo il campionato con sette vittorie, mentre Aitken fatica a tenere il passo del compagno di squadra e si piazza undicesimo in campionato. Nella classifica dei team la ART si piazza seconda, con il titolo vinto dalla Carlin.\nNella stagione 2019 la squadra fa salire di categoria il russo Nikita Mazepin e ingaggia Nyck De Vries, proveniente dalla Prema.\nFormula 3.\nDal 2019 partecipa al Campionato FIA di Formula 3, ingaggiando per la prima stagione David Beckmann, Christian Lundgaard e Max Fewtrell.\nGP3 Series.\nLa squadra si \u00e8 iscritta per la partecipazione alla serie fin dalla prima stagione, nel 2010. Gi\u00e0 dalla prima stagione la ART vince il titolo con Esteban Guti\u00e9rrez, e si ripete la stagione successiva con Valtteri Bottas, vincendo anche i primi due titoli riservati ai team. Nel 2012, pur primeggiando nella classifica a squadre, non riesce a vincere il titolo piloti con Daniel Abt che si piazza secondo. Stessa situazione nella stagione successiva, con la conquista del titolo per team e il secondo posto di Facu Regalia nella classifica piloti, battuto da Daniil Kvjat.\nLa stagione 2014 si rivela essere la peggiore nella categoria per il team, che non va oltre il terzo posto tra i piloti, con Marvin Kirchh\u00f6fer, e viene superata dalla Carlin tra i team. Nel 2015 Esteban Ocon riporta il titolo alla ART, che vince anche la classifica a squadre. La situazione si ripete nel 2016, con Charles Leclerc che domina il campionato e la squadra che conquista il sesto titolo. La stagione 2017 \u00e8 la migliore nella categoria per la squadra, che domina il campionato vincendo il settimo titolo tra i team e piazzando i suoi piloti nelle prime quattro posizioni della classifica piloti, con George Russell primo. Nel 2018, ultima stagione della categoria, la ART si conferma la squadra migliore vincendo il titolo a squadre e quello piloti con Hubert.\nGP2 Asia Series.\nIl team corso anche tutte le stagioni della GP2 Asia Series, dal 2008 al 2011, riuscendo a vincere la prima stagione del campionato con Romain Grosjean..\nFormula 3 europea regionale.\nNel 2021 il team decide di partecipare alla terza edizione del Campionato FIA di Formula 3 europea regionale con i piloti Gr\u00e9goire Saucy, Thomas ten Brinke e Gabriele Min\u00ec, vincitore l'anno precedente del campionato italiano di Formula 4."}
{"id": "1791178", "revid": "30610", "url": "https://it.wikipedia.org/wiki?curid=1791178", "title": "Buddhista", "text": ""}
{"id": "1791181", "revid": "767487", "url": "https://it.wikipedia.org/wiki?curid=1791181", "title": "La classe - Entre les murs", "text": "La classe - Entre les murs (\"Entre les murs\") \u00e8 un film del 2008 diretto da Laurent Cantet, vincitore della Palma d'oro come miglior film al 61\u00ba Festival di Cannes. Questo premio non veniva vinto da un film francese da 21 anni. \u00c8 uscito nelle sale italiane il 10 ottobre 2008. Il titolo originale \"Entre les murs\" significa \u00abTra le mura\u00bb.\nRacconta l'esperienza di un insegnante alle prese con la difficile classe di una scuola media. \u00c8 tratto da un libro semi-autobiografico dell'insegnante Fran\u00e7ois B\u00e9gaudeau, che interpreta anche il ruolo principale nel film.\nTrama.\nIl film, spaccato simil-documentaristico di un anno scolastico all'interno della classe, non ha un vero e proprio intreccio, ma piuttosto segue lo sviluppo di alcune situazioni che si creano durante le lezioni.\nSi vedono cos\u00ec le prime riunioni degli insegnanti, durante le quali vecchi e nuovi professori si salutano. Il compito (un autoritratto), che il professore di lettere assegna ai ragazzi con il quale li stimola a parlare di se stessi e a spiegare che cosa invece non vogliono dire e perch\u00e9; le burrascose manifestazioni di identit\u00e0 etnica mostrate dai ragazzi di origine straniera, legate in particolare alle partite delle nazionali di calcio; l'inserimento di un ragazzo espulso da un'altra scuola per motivi disciplinari; la timidezza di Wei, un ragazzo di origine cinese alle prese con difficolt\u00e0 linguistiche e problemi di permesso di soggiorno dei genitori; il litigio di Khoumba con la sua migliore amica, Esmeralda, che la rende svogliata e arrogante nei confronti degli insegnanti, e la loro successiva riappacificazione; il consiglio disciplinare che espelle Souleymane, ragazzo di talento, ma poco dotato di autocontrollo, che reagisce male quando viene a sapere che in consiglio di classe non ha avuto l'appoggio del professore di lettere (notizia non vera derivante da un equivoco provocato da due alunne, le rappresentanti di classe).\nIn generale, si vede lo svolgimento di lezioni durante le quali i ragazzi, in modo chiassoso e in un linguaggio piuttosto colorito, fanno domande, esprimono opinioni anche singolari, dibattono tra loro o semplicemente disturbano, e il professore cerca di coinvolgerli e di spiegar loro l'importanza della lingua e della letteratura, spesso mettendosi al loro livello, cercando di entrare nelle loro logiche e prendendo in prestito a volte il loro vocabolario, fatto quest'ultimo che rischia di metterlo in situazioni imbarazzanti.\nProduzione.\nIl periodo di preparazione del film \u00e8 coinciso con un anno scolastico. Durante questo periodo sono stati organizzati dei workshop in diverse scuole del XX arrondissement di Parigi, durante i quali degli studenti volontari tra i 13 e i 16 anni improvvisavano alcune situazioni del film. Durante questi incontri, della durata di 3 ore alla settimana, sono stati scelti i ragazzi che hanno poi interpretato il film. Lo stesso \u00e8 avvenuto per gli insegnanti.\nA proposito del film, il regista ha dichiarato:\nCast.\nIl film, evidentemente anti-tradizionalista, non \u00e8 stato fatto all'insegna delle spese: al contrario, come gi\u00e0 detto, si sono presi per girare le scene dei ragazzi e dei professori volontari e anche le persone che interpretano il ruolo dei genitori nel film (li si vede al colloquio con il professore) sono realmente i genitori dei ragazzi, come si vede scritto al termine dei titoli di coda del film.\nRiprese.\nLe riprese sono iniziate subito dopo la fine dell'anno scolastico e sono durate sette settimane. Per dare naturalezza alle scene, come se fossero riprese di un documentario, sono state girate in tempo reale, senza interruzioni. Nella classe erano presenti tre videocamere ad alta definizione, delle quali una seguiva l'insegnante Fran\u00e7ois, mentre altre due erano puntate sui ragazzi, una su quello che stava parlando e una su quello che aveva la battuta successiva. Il regista controllava il tutto su tre monitor e dava indicazioni ai cameraman su come muoversi e chi inquadrare. Anche l'insegnante teneva d'occhio gli operatori e cercava di impostare il ritmo della scena e delle battute in modo che si accordasse con i movimenti delle videocamere."}
{"id": "1791182", "revid": "712828", "url": "https://it.wikipedia.org/wiki?curid=1791182", "title": "Zeff", "text": ""}
{"id": "1791183", "revid": "12290", "url": "https://it.wikipedia.org/wiki?curid=1791183", "title": "Adattoide", "text": ""}
{"id": "1791187", "revid": "262457", "url": "https://it.wikipedia.org/wiki?curid=1791187", "title": "Novizio buddhista", "text": ""}
{"id": "1791188", "revid": "256896", "url": "https://it.wikipedia.org/wiki?curid=1791188", "title": "Manda Wilderness Reserve", "text": ""}
{"id": "1791190", "revid": "124808", "url": "https://it.wikipedia.org/wiki?curid=1791190", "title": "Cepparello", "text": ""}
{"id": "1791191", "revid": "124808", "url": "https://it.wikipedia.org/wiki?curid=1791191", "title": "Ciappelletto", "text": ""}
{"id": "1791192", "revid": "114389883", "url": "https://it.wikipedia.org/wiki?curid=1791192", "title": "Sede de La Nazione", "text": "La sede de \"La Nazione\", quotidiano fiorentino, si trova sul viale Giovine Italia, uno dei viali di circonvallazione che cingono il centro storico di Firenze. Ha affacci inoltre su via Ferdinando Paolieri 2-4 e su largo Pietro Annigoni.\nStoria e descrizione.\nRealizzato fra il 1961 e il 1966 su sito del vecchio teatro giardino Alhambra, l'edificio fu progettato dall'architetto Pier Luigi Spadolini.\nIl complesso dell'edificio, di dimensioni piuttosto grandi, \u00e8 disarticolato in quattro distinti corpi di fabbrica, corrispondenti ciascuno a una funzione diversa, che spaziano dal viale Giovine Italia a largo Annigoni, l'ampia piazza posta davanti al mercato di Sant'Ambrogio. \"Un primo blocco sul viale Giovine Italia accoglie il reparto pubblicit\u00e0 e alcuni ambienti per uffici; dalla parte opposta del lotto \u00e8 disposto il blocco quadrato per le linotypes e le rotative, con i solai appoggianti alla struttura-parete esterna, sorretta da grandi pilastri pi\u00f9 interni, che liberano le vetrate continue di base; un blocco rettangolare pi\u00f9 interno, anch'esso a pianta libera e struttura portante parietale ospita la Direzione, la redazione e i vari uffici; infine l'edificio pi\u00f9 piccolo della presidenza con l'aula dei Congressi si svolge sulla nuova via Paolieri, unito al reparto redazionale attraverso una scala a cerniera. Elemento caratteristico della progettazione e dell'esecuzione del complesso \u00e8 il ricorso assai esteso alla prefabbricazione a pi\u00e8 d'opera, secondo un numero ridotto di tipi di notevole dimensione, una ricerca che Spadolini affiner\u00e0 negli anni successivi e che per la prima volta \u00e8 usata in questa scala a Firenze\" (Gobbi 1976).\nSpadolini, maestro dell'architettura prefabbricata e della costruzione con pannelli, compose la facciata dell'edificio posto sul viale con moduli standard, che creano un'estesa e serrata griglia con finestre su quattordici assi e tre piani, simili a feritoie, che vennero probabilmente citate poi, sebbene trasformate in sviluppo orizzontale, nell'antistante archivio di Stato di Firenze di Italo Gamberini, opera del 1972-1988. Il corpo della facciata, sostenuto da colonne, ha sulla destra una struttura a forma di torre mentre sulla sinistra aggetta su via Ferdinando Paolieri, che cos\u00ec risulta parzialmente inglobata nell'edificio. L'uso della pietraforte in facciata (cos\u00ec come i temi della torre e delle feritoie) sono evidentemente da leggere nel segno di una volont\u00e0 di ricollegarsi a una tradizione architettonica locale, e di dialogare con la vicina torre della Zecca che si pone come traguardo sul fiume di questo tratto dei viali.\nL'edificio di viale Giovine Italia scavalca sulla sinistra l'imbocco di via Paolieri, breve strada che immette nel parcheggio sotterraneo di Sant'Ambrogio costeggiando il secondo fabbricato del complesso; in questo, oltre agli uffici, ha sede un auditorium. Dell'edificio che si affaccia su largo Annigoni si segnala invece la copertura, che richiama per forme e colore lo stile del tetto dell'antistante mercato.\nSu via Ferdinando Paolieri \u00e8 poi da segnalare la vetrata - decisamente godibile anche all'esterno per il particolare uso del cemento nella legatura dei vetri - opera di Rodolfo Margheri del 1966. Negli ambienti che guardano al viale della Giovine Italia trovano attualmente sede anche gli uffici dell'ANCI Toscana. Il complesso ospita inoltre gli uffici della SPE Societ\u00e0 Pubblicitaria Editoriale Spa (con accesso da via Paolieri) e la sede principale del gruppo Dada (con accesso dal largo Pietro Annigoni)."}
{"id": "1791193", "revid": "124808", "url": "https://it.wikipedia.org/wiki?curid=1791193", "title": "San Ciappelletto", "text": ""}
{"id": "1791194", "revid": "36426", "url": "https://it.wikipedia.org/wiki?curid=1791194", "title": "Feritoie", "text": ""}
{"id": "1791195", "revid": "2038152", "url": "https://it.wikipedia.org/wiki?curid=1791195", "title": "BEA Systems", "text": "BEA Systems, Inc. era una software company che si occupava principalmente del design, sviluppo, marketing e supporto di Application Server J2EE e TP Monitor. La societ\u00e0 era stata fondata nel 1995. Erano presenti sedi in quasi tutto il mondo ed il quartier generale si trovava a San Jose in California.\nInizialmente i prodotti principali riguardavano il transaction processing con Tuxedo acquisito dai Bell Labs, tuttavia in seguito l'ambito di business si \u00e8 esteso fino a comprendere tutto il mercato SOA con AquaLogic. Dalla fine degli anni '90 BEA Systems \u00e8 diventata leader nel mercato degli application server J2EE con WebLogic Server, coprendo addirittura il 40% del mercato nel 2002.\nIl 29 aprile 2008 \u00e8 stata acquistata da Oracle Corporation per 8,5 miliardi di dollari e incorporando i nomi WebLogic, AquaLogic e Tuxedo tra i brand posseduti."}
{"id": "1791205", "revid": "287204", "url": "https://it.wikipedia.org/wiki?curid=1791205", "title": "Alfa Romeo Monoposto 8C 35", "text": "LAlfa Romeo Monoposto 8C 35 \u00e8 stata l'autovettura da competizione prodotta dall'Alfa Romeo dal 1935 al 1936 e derivata dalla precedente Tipo B P3.\nIl contesto.\nFu progettata da Vittorio Jano come erede della Tipo B P3 per contrastare lo strapotere Mercedes-Benz e Auto Union nei Gran Prix.\nLa prima versione della Tipo C ereditava il motore 8 cilindri in linea portato fino a 3800 cm3 che erogava 330 CV (246 kW) a 5.500 giri al minuto dalla P3 ma venne progettata anche per accoglier un motore V12 di nuova concezione. Rispetto alla P3 manteneva il telaio a longheroni e traverse in acciaio ma per la prima volta una vettura da Gran Prix Alfa Romeo aveva le sospensioni a 4 ruote indipendenti. Il cambio manuale a 4 marce venne disposto in blocco con il differenziale sul ponte posteriore secondo lo schema transaxle.\nAl debutto al Gran Premio d'Italia 1935 la vittoria sfugg\u00ec di un soffio a Tazio Nuvolari, a questo seguirono altri buoni piazzamenti e delle vittorie nazionali ma la prima vittoria di livello internazionale giunse solo alla Coppa Ciano 1936.\nNonostante la bravura di piloti come Carlo Maria Pintacuda e Jean-Pierre Wimille la vettura non ottenne successi di rilievo; probabilmente a causa della scarsa potenza del motore. Per questo motivo nello stesso periodo venne preparata una vettura originale, fornita di un doppio propulsore, la 16C Bimotore, che tuttavia non riscosse il successo sperato.\nNonostante l'anno successivo fosse stata presentata l'Alfa Romeo Tipo C 12C, sua naturale evoluzione, la 8C 35 continu\u00f2 a gareggiare fino al 1937 e fece anche da base progettuale per la successiva Tipo 308.\nIl 15 settembre 2013 la vettura 8C-35 guidata da Tazio Nuvolari, parte della Scuderia Ferrari fondata da Enzo Ferrari, \u00e8 stata pagata pi\u00f9 di 7 milioni di euro (\u20ac 7.070.693 /\u00a35.937.500/$ 9.400.000 c.a.), cifra mai vista per un'Alfa Romeo. Il facoltoso acquirente \u00e8 rimasto anonimo. L'Alfa Romeo rossa messa all'asta ha gareggiato in otto Gran Premi, prima di essere portata alla vittoria da Nuvolari nel 1936.\nBibliografia.\nBorgeson, Griffith (1990). \"The Alfa Romeo Tradition\". Haynes (Foulis) Publishing Group Ltd. Somerset, UK. ISBN 0854298754."}
{"id": "1791209", "revid": "1573940", "url": "https://it.wikipedia.org/wiki?curid=1791209", "title": "Calidris falcinellus", "text": "Il gambecchio frullino (Calidris falcinellus, ()) \u00e8 un uccello della famiglia degli Scolopacidae, appartenente al genere \"Calidris\".\nDistribuzione e habitat.\nQuesto uccello vive in tutta l'Asia e in tutta Europa (Italia compresa), in Australia, in Alaska, in Mali, Namibia, Sudafrica e nell'Africa occidentale e settentrionale. \u00c8 di passo in Gran Bretagna, Belgio, Paesi Bassi, Portogallo e Islanda, in Nuova Zelanda, Camerun e Nigeria.\nTassonomia.\nIl gambecchio frullino \u00e8 classificato dal Congresso Ornitologico Internazionale (IOC) come appartenente al genere \"Calidris\" , in passato era per\u00f2 considerato come specie monofiletica del genere \"Limicola\" , con il nome scientifico di \"Limicola falcinellus\".\nIl gambecchio frullino ha due sottospecie:"}
{"id": "1791212", "revid": "36426", "url": "https://it.wikipedia.org/wiki?curid=1791212", "title": "Forte Barba di Fiori", "text": "Il forte Barba di Fiori o forte Peio, Barbadifior (in ted. Werk Peio o Blockhaus Peio) nella toponomstica locale, \u00e8 un forte austriaco costruito per difendere i confini dell'Impero austro-ungarico. Il forte appartiene al grande sistema di fortificazioni austriache al confine italiano.\nI resti del forte si trovano sulla strada che porta da Peio al lago di Pian Pal\u00f9, a una quota di 1.610\u00a0m, sulla destra orografica del torrente Noce.\nQuesta fortezza, assieme ad altre fortezze nei pressi del passo del Tonale, andavano a formare lo \"Sbarramento Tonale\".\nStoria.\nIl forte faceva parte del \"subrayon II\". La sua costruzione inizi\u00f2 tra gli anni 1906-1907.\nQuesto forte, assieme ad un suo gemello, il forte Montozzo (mai costruito), aveva la funzione di chiudere la val di Peio, nel caso in cui gli italiani avessero deciso di invadere l'Impero, aggirando il passo del Tonale.\nIl forte fu progettato dal tenente del Genio Maximilian Freuer, su una base di lavori del tenente Kleiner e dal capitano Zeidler. I lavori di costruzione furono invece affidati alla sorveglianza del tenente Stanislaus Navratil, i quali furono svolti dall'impresa del signor Giovanni Zontini di Riva del Garda.\nNell'anno 1906 si decise di ammodernare il forte, oramai divenuto obsoleto, ma questi lavori non furono mai realizzati.\nIl forte era dotato di diversi sistemi di comunicazione, che lo rendevano in grado di comunicare con tutti gli altri forti dello sbarramento, sia con il telefono che con il telegrafo e con un collegamento ottico con il forte Presanella (o forte Pozzi Alti).\nDurante la guerra, il forte svolse in generale pi\u00f9 una funzione da casermetta che da forte.\nLasciato nell'incuria per molti decenni, il fortino \u00e8 stato praticamente ridotto allo stato di rudere, dato che non \u00e8 mai stato effettuato nessuno intervento di recupero. Tali lavori di ripristino e recupero sono stati congiuntamente approvati nel 2014 dai comuni di Peio, dove sorge la struttura, e di Pellizzano, proprietaria dell'immobile storico.\nI lavori di restauro per promuovere e rivalorizzare il forte sono iniziati a giugno 2015 e proseguono tuttora, ad agosto 2016.\nArmamenti.\nIl forte era armato con due cannoni da 8\u00a0cm a tiro rapido e quattro mitragliatrici mod. Schwarzlose per il combattimento ravvicinato, che per\u00f2 gi\u00e0 nel 1915 furono prelevati, per essere trasportati sotto la Cima Coni e lungo il costone di malga Pudria."}
{"id": "1791214", "revid": "111325", "url": "https://it.wikipedia.org/wiki?curid=1791214", "title": "Ricorso per inadempimento", "text": ""}
{"id": "1791224", "revid": "1833487", "url": "https://it.wikipedia.org/wiki?curid=1791224", "title": "I tre terroni", "text": "I tre terroni \u00e8 il disco nato dalla collaborazione tra 'O Zul\u00f9 e i Bisca pubblicato nel 2007.\nDescrizione.\nIl disco rappresenta la terza collaborazione discografica tra 'O Zul\u00f9 e i Bisca dopo \"Incredibile opposizione tour 94\" (1994) e \"Guai a chi ci tocca\" (1995) entrambi pubblicati con il nome di Bisca99Posse.\nL'album \u00e8 composto da 12 tracce tra cui \"Chavez\", inno al presidente venezuelano Hugo Ch\u00e1vez, \"Iran Iran\", dove viene narrata una fantomatica guerra tra USA e Iran che avverr\u00e0 nel 2029, \"La mano di Dio\", brano dedicato a Diego Armando Maradona, e \"I moderati\", critica alla figura politica dei moderati.\nFine del progetto.\nIl progetto si chiude in maggio 2008, dopo un tour di circa un anno, con un comunicato stampa pubblicato sul Myspace del gruppo."}
{"id": "1791231", "revid": "15756", "url": "https://it.wikipedia.org/wiki?curid=1791231", "title": "Casa Baratheon", "text": "La Casa Baratheon \u00e8 una casata nobiliare facente parte del mondo della saga fantasy \"Cronache del ghiaccio e del fuoco\" di George R. R. Martin.\nI Baratheon dominano le Terre della Tempesta dalla roccaforte di Capo Tempesta. Il loro stemma \u00e8 un cervo nero su sfondo dorato, incoronato dopo la Ribellione di Robert e il loro motto \u00e8 \"Nostra \u00e8 la Furia\". Le caratteristiche dei membri della dinastia sono principalmente capelli neri e occhi azzurri.\nStoria.\n\u00c8 la pi\u00f9 recente tra le grandi casate, nata durante le guerre di Conquista. Fa risalire la discendenza da Orys Baratheon, uno dei pi\u00f9 fieri generali di Aegon il Conquistatore, e si dice che fosse addirittura un suo fratello bastardo.\nUno dei pi\u00f9 validi combattenti di Aegon sconfisse e uccise in battaglia Argilac Durrandon, detto l'Arrogante, ultimo dei Re di Capo Tempesta. Aegon lo ricompens\u00f2 donandogli il castello, il vessillo, le terre e la figlia di Argilac. Orys prese cos\u00ec a tutti gli effetti l'eredit\u00e0 di Argilac, le cui origini risalgono fino all'Et\u00e0 degli Eroi e a Re Durran I \"Godsgrief\" primo Re di Capo Tempesta.\nI Baratheon sono uomini testardi e impetuosi, inclini all'azione pi\u00f9 che alla riflessione.\nQuindici anni prima dell'inizio della saga Robert Baratheon, lord di Capo Tempesta, insorse contro la Casa Targaryen dopo che il principe Rhaegar rap\u00ec la sua promessa sposa, Lyanna Stark. Al suo fianco scesero in guerra le case Stark, Tully e Arryn.\nSuo fratello minore Stannis difese la fortezza di Capo Tempesta dall'assedio delle armate di Casa Tyrell per pi\u00f9 di un anno, e in seguito guid\u00f2 la flotta Baratheon alla conquista della Roccia del Drago.\nRobert Baratheon uccise Rhaegar e sconfisse con i suoi alleati i Targaryen rivendicando il \"Trono di Spade\". Concesse a Stannis la Roccia del Drago mentre diede a Renly, il fratello pi\u00f9 giovane, Capo Tempesta, con disappunto di Stannis che avrebbe dovuto avere di diritto l'antico castello dei Baratheon.\nMembri della casata.\nRobert.\nFiglio primogenito di Steffon Baratheon e Cassana Estermont, Robert \u00e8 l'erede di Capo Tempesta e in seguito re dei Sette Regni. \u00c8 un uomo di indole impulsiva, gioviale e rozza nonostante l'alto lignaggio, che si dimostra poco interessato alle arti (se non quelle marziali) e un grande donnaiolo; in giovent\u00f9 viene descritto come di bell'aspetto, molto alto e possente, con la carnagione intermedia, i capelli neri e gli occhi blu, ma il passare del tempo e lo smodato consumo di alcol e cibo lo hanno reso depresso, lavativo e alcolizzato, dandogli un aspetto e un carattere sempre peggiori: il giorno del suo arrivo a Grande Inverno, dopo quindici anni di regno, Jon Snow lo descrive come un uomo obeso, con la barba che nasconde un doppio mento e una faccia perennemente rossa e sudata, dal passo claudicante e malfermo.\nCresce a Nido dell'Aquila sotto la protezione di lord Jon Arryn e, ancora giovane, mette al mondo una figlia bastarda, Mya Stone; in questo periodo conosce Eddard Stark, di Grande Inverno, di cui diviene amico fraterno al punto da venire promesso sposo a sua sorella Lyanna, della quale \u00e8 follemente innamorato, pur non conoscendola appieno.\nPrima che le nozze possano celebrarsi, tuttavia, la ragazza viene rapita dal principe Rhaegar Targaryen, figlio di re Aerys II, e ci\u00f2 porta alla guerra contro la casa regnante; il futuro re diventa celebre nel corso della Battaglia del Tridente, nella quale uccide in duello Rhaegar per poi trovare l'appoggio dei Lannister: lord Tywin commissiona l'omicidio della moglie e dei figli del principe mentre ser Jaime suo figlio uccide il re, sebbene avesse giurato di proteggerlo in quanto membro della sua guardia personale. Robert pu\u00f2 cos\u00ec appropriarsi del Trono di Spade ma Lyanna muore in circostanze misteriose senza che lui o Ned riescano a salvarla; prende quindi in sposa la figlia di Tywin, Cersei, ma comunque non riesce a dimenticare il suo vecchio amore e cade sempre di pi\u00f9 nell'apatia.\nDa sovrano si dimostra ben poco interessato alle faccende del regno, che delega ai subordinati, prediligendo invece la caccia, i banchetti, i tornei e le donne; chi l'ha conosciuto da vicino afferma che la sua grandezza come guerriero fosse paragonabile alla sua incompetenza come sovrano. Anche il suo matrimonio \u00e8 infelice ed entrambi sono coniugi infedeli: lui ha relazioni con diverse donne nobili e non con cui genera molti figli bastardi mentre lei ricomincia la sua relazione incestuosa con il fratello Jamie, da cui nasceranno (a insaputa di Robert, che non sospetta mai di non esserne il padre) Joffrey, Myrcella e Tommen. Durante una visita a Grande Inverno presso Ned, Robert decide di unificare la sua famiglia con quella degli Stark promettendo Joffrey in sposo alla secondogenita Sansa e nominare il suo amico Primo Cavaliere ma un susseguirsi di eventi, come il grave infortunio del piccolo Bran, instilla tra le due casate un crescente astio.\nMuore successivamente ad una battuta di caccia al cinghiale in cui viene sventrato dalla bestia, che non riesce a colpire in quanto non lucido per aver bevuto del vino che Eddard sospetta fosse stato drogato: la bevanda sarebbe stata servitagli dal suo scudiero Lancel Lannister, cugino di Cersei, su ordine di quest'ultima, affinch\u00e9 il re non sapesse mai che i suoi eredi sono in realt\u00e0 bastardi nati dalla relazione incestuosa tra la regina e il suo gemello. La sua morte porter\u00e0 a una sanguinosa battaglia per il conseguimento del potere, che sfocia poi nella Guerra dei Cinque Re.\nNella serie televisiva \"Il Trono di Spade\", tratta dai romanzi, \u00e8 interpretato da Mark Addy e doppiato in italiano da Stefano De Sando. La storia di Robert \u00e8 una di quelle che segue pi\u00f9 fedelmente il romanzo. Le uniche differenze sono il fatto che Cersei lo abbia amato all'inizio del loro matrimonio e abbia partorito un figlio suo, ma morto in fasce. A partire dalla fine della sesta e della settima stagione, i cui fatti raffigurati superano gli eventi raccontati nell'ultimo romanzo, rivelano che Lyanna Stark non fu rapita, ma spos\u00f2 in segreto Rhaegar Targaryen e partor\u00ec il figlio di quest'ultimo, Aegon Targaryen, chiamato da Ned Stark Jon Snow, per poi morire di parto. Questo testimonia ancora di pi\u00f9 quanto Robert abbia amato nulla di pi\u00f9 di un sogno, perch\u00e9 Lyanna, con tutti i pericoli di tale decisione, scelse un altro uomo.\nStannis.\nFiglio secondogenito di Steffon e Cassana Estermont, Stannis \u00e8 il lord di Roccia del Drago ed in seguito l'aspirante re dei Sette Regni dopo la morte del fratello Robert. Stannis \u00e8 un uomo freddo, cupo e integerrimo, stimato per le sue doti belliche ma privo dell'altrui simpatia per la sua indole troppo severa. Viene descritto come molto alto, robusto, dagli occhi blu scuro e i capelli neri. Ciononostante spesso viene definito come il meno affascinante dei suoi fratelli, per il suoi capelli diradati e i suoi lineamenti rigidi e prominenti.\nAppena tredicenne, Stannis perde i suoi genitori in un naufragio. L'evento lo sconvolge in modo tale che perde la sua fede religiosa verso i Sette Dei e si chiude in se stesso. Alla vigilia della ribellione dei Sette Regni, Stannis appoggia la causa di Robert e schiera il suo esercito, sconfiggendo con determinazione le armate Tyrell a Capo Tempesta. Stannis conquista in seguito Roccia del Drago, ma, pur essendo il secondogenito e quindi successore per diritto di Capo Tempesta, il neo re Robert lo nomina invece lord di Roccia del Drago, riservando le pi\u00f9 fiorenti terre natie al fratello Renly. Pi\u00f9 volte Stannis riceve spesso poca considerazione se non addirittura una categorica mancanza di rispetto da parte del fratello, tuttavia Stannis non si lamenta mai dei continui torti a lui inflitti ingiustamente; governa Roccia del Drago egregiamente e sposa Selyse Florent. Il loro matrimonio \u00e8 privo di amore e nasce la loro figlia unigenita Shireen.\nStannis \u00e8 forse il primo, insieme a Jon Arryn, a nutrire sospetti sulla legittimit\u00e0 degli eredi al Trono di Spade e, quando Jon muore avvelenato, Robert perisce in seguito a un sospetto incidente di caccia ed Eddard Stark viene giustiziato per aver denunciato il nuovo re Joffrey come bastardo della regina Cersei Lannister e del di lei gemello Jaime, ogni suo dubbio si dissipa: muove guerra contro Joffrey per reclamare per s\u00e9 i Sette Regni, dei quali si autoproclama sovrano. Anche suo fratello Renly si autoproclama re e diviene quindi suo nemico. Al fine di ottenere i Sette Regni, Stannis si affida a Melisandre, una sacerdotessa del Signore della Luce R'hllor dalle doti magiche che lo convince a convertirsi alla sua religione che a suo dire lo render\u00e0 re. Melisandre utilizza le sue abilit\u00e0 magiche per partorire un'ombra animata, che assassina Renly nella sua tenda alle prime luci dell'alba. In seguito a ci\u00f2, la maggioranza dei sostenitori di Renly giura alleanza a Stannis.\nCon Capo Tempesta sotto il suo controllo, Stannis lancia un assalto anfibio contro Approdo del Re, ma le sue forze vengono sconfitte ad un passo dalla vittoria quando, inaspettatamente, giungono sul posto dei rinforzi Lannister e Tyrell. Grazie alla magia di Melisandre, Stannis ottiene successivamente la morte di Joffrey, Balon Greyjoy e Robb Stark, e parte a Nord per difendere la Barriera. Le sue forze arrivano giusto in tempo per impedire all'armata di bruti di Mance Rayder di vincere la battaglia di Castello Nero. Dopo aver incontrato il sostegno di Jon Snow, dei clan del Nord e di alcune casate fedeli agli Stark (queste ultime in seguito alla liberazione dagli Uomini di Ferro di Deepwood Motte, seggio di Casa Glover, conquistata da Asha Greyjoy durante la Guerra dei Cinque Re), marcia verso Grande Inverno, ma il suo esercito viene colto di sorpresa dalle armate dei traditori Karstark, e le sorti di Stannis restano momentaneamente ignote. Secondo una lettera inviata da Ramsay Bolton a Jon Snow, Stannis rimane ucciso con la maggior parte dei suoi uomini durante l'assedio di Grande Inverno. Non \u00e8 dato sapere, comunque, se Stannis sia davvero morto o se questa sia solo una menzogna scritta da Ramsay.\nNella serie televisiva \"Il Trono di Spade\", tratta dai romanzi, \u00e8 interpretato da Stephen Dillane e doppiato in italiano da Antonio Sanna.\nRenly.\nFiglio terzogenito di Steffon e Cassana Estremont, Renly \u00e8 il lord di Capo Tempesta: \u00e8 un uomo gioviale, divertente e sempre di buon umore, che si \u00e8 guadagnato l'amore del popolo per la sua generosit\u00e0 verso di esso. Sono molte le sue spasimanti, ma viene spesso sottinteso che sia omosessuale. Renly ha ventuno anni all'inizio della saga, e viene descritto come un bell'uomo dal fisico atletico, molto simile a suo fratello Robert da giovane. Ha la carnagione intermedia, lunghi capelli corvini e occhi azzurri. \u00c8 sbarbato e si presenta sempre elegante e ordinato. Tuttavia, l'ex fabbro di Capo Tempesta, e poi fabbro del Castello Nero, Donald Noye, afferma che nonostante la somiglianza fisica, tra Renly e il fratello ci sono differenze molto sostanziali, e per intendere ci\u00f2 che dice paragona Robert all'acciaio e Renly al bronzo, forse pi\u00f9 bello nell'aspetto, ma non altrettanto utile all'uso.\nSeppur terzogenito, Renly viene eletto dal suo fratello maggiore, il re Robert, lord di Capo Tempesta al posto di Stannis. \u00c8 spesso considerato un ragazzo superficiale a corte, ciononostante il suo carisma gli conferisce molti amici. Ordisce una trama per convincere suo fratello Robert, il re, a ripudiare sua moglie Cersei per sposare Margaery Tyrell, avvalendosi della somiglianza di questa a Lyanna Stark.\nRenly \u00e8 presente alla battuta di caccia che diviene fatale per suo fratello Robert. Egli cerca di convincere Eddard Stark ad agire prima che Cersei lo faccia al posto suo, ma viene ignorato. All'auge del conflitto di successione tra Stannis e il suo non-nipote Joffrey, Renly decide di reclamare la corona per s\u00e9 e muove guerra a entrambi. Si reca ad Alto Giardino, dove si allea con Mace Tyrell e ne sposa la figlia Margaery per cementarne l'alleanza. In cambio i Tyrell e i loro alfieri lo acclamano legittimo re dei Sette Regni e gli giurano fedelt\u00e0. Si dirige con un esercito composto da forze di Capo Tempesta, Alto Giardino ed i loro vassalli verso Approdo del Re ma \u00e8 costretto ad allontanarsi da Capo Tempesta poich\u00e9 suo fratello Stannis l'ha posta sotto assedio. Qui avviene un breve incontro tra i due fratelli dove ognuno ordina all'altro, invano, di riconoscerlo come legittimo re e decidono di combattersi il giorno seguente. Renly \u00e8 fiducioso nella propria vittoria poich\u00e9 le proprie forze soverchiano quelle del fratello. All'alba della battaglia, tuttavia, Renly viene ucciso nella propria tenda mentre sta indossando l'armatura. Viene incolpata Brienne di Tarth, membro della Guardia Arcobaleno, presente assieme a Catelyn Tully nella tenda in quel momento, dove vedono l'assassinio del giovane per mano di un'ombra evocata dai riti oscuri della sacerdotessa di R'hllor al seguito di Stannis, Melisandre.\nNella serie televisiva \"Il Trono di Spade\", tratta dai romanzi, \u00e8 interpretato da Gethin Anthony e doppiato in italiano da Roberto Gammino. La sua raffigurazione \u00e8 una di quelle pi\u00f9 fedeli al romanzo. Anni dopo la sua morte, quando Stannis viene sconfitto a Grande Inverno e rimane l'unico sopravvissuto del proprio esercito, esso viene raggiunto da Brienne la quale lo giustizia sul posto, vendicando Renly.\nJoffrey.\nUfficialmente, \u00e8 il figlio primogenito di Robert e Cersei Lannister e il principale erede del Trono di Spade. Joffrey \u00e8 in realt\u00e0 un bastardo nato dalla relazione incestuosa tra sua madre e il suo fratello gemello Jaime. Egli presenta fin dall'infanzia lo stesso carattere sadico e malvagio della madre e una latente follia dovuta probabilmente al fatto che \u00e8 frutto di un incesto. Joffrey ha dodici anni all'inizio della saga. Ha l'aspetto tipico dei Lannister, alto e di bell'aspetto, con pelle chiara, folti ricci dorati e occhi verdi, ma oltre a questo non mostra nessun'altra dote, come pensa il cavaliere della Guardia Reale Arys Oakheart: non \u00e8 n\u00e9 saggio n\u00e9 arguto, non ha capacit\u00e0 marziali ed \u00e8 totalmente incapace di capire le conseguenze delle proprie azioni. Come se non bastasse, Joffrey \u00e8 stato viziato dalla madre, che ha soddisfatto tutti i suoi capricci e giustificato ogni suo comportamento scorretto, e negletto dal padre, che quasi lo disdegna, generando in lui molti complessi. Quando era ancora un bambino, nel tentativo di guadagnarsi la stima del genitore, sventr\u00f2 una gatta incinta, estrasse i cuccioli morti dal ventre e li mostr\u00f2 a Robert; il re, inorridito, tir\u00f2 un ceffone al figlio, staccandogli due denti da latte. Questo episodio non fece altro che incrementare l'astio di Joffrey nei confronti di suo padre.\nAlla vigilia della morte di Jon Arryn, la famiglia reale parte alla volta di Grande Inverno per eleggere lord Eddard Stark nuovo Primo Cavaliere. Qui Joffrey comincia a corteggiare la bella Sansa Stark, la figlia del lord che gli era stata promessa in sposa. A seguito di un alterco con sua sorella Arya, dimostra la sua vera natura e si guadagna l'odio della ragazzina. Durante il suo servizio, Eddard scopre che Joffrey, suo fratello e sua sorella minori sono frutto dell'incesto di Cersei e Jaime. Cersei organizza dunque la morte di Robert e fa arrestare Eddard. Joffrey eredita il trono e Sansa lo supplica di risparmiare la vita del padre. Joffrey promette di essere misericordioso, ma alla volta del patibolo, fa decapitare Eddard di fronte agli occhi della figlia. Quest'atto, compiuto contro il volere di Cersei, d\u00e0 inizio alla guerra dei Cinque Re.\nJoffrey, assolutamente inadatto al ruolo conferitogli, regna seguendo i suoi capricci, e la sua crudelt\u00e0 lo rende un re impopolare, guadagnandosi l'epiteto di \"Aerys III\". Imprigiona la sua promessa sposa, facendola picchiare e umiliare in continuazione. Nemmeno la madre riesce pi\u00f9 a controllarlo. L'unico in grado di tenergli testa \u00e8 suo zio Tyrion. Dopo aver stretto l'alleanza con la Casa Tyrell, Joffrey ripudia Sansa per sposare Margaery Tyrell ignorando gli accordi matrimoniali prestabiliti. Joffrey viene ucciso durante i festeggiamenti delle sue nozze, avvelenato di fronte all'intera corte. Cersei accusa il fratello Tyrion e la sua sposa Sansa (nel frattempo fuggita da Approdo del Re). Tuttavia, ad ucciderlo sono stati Olenna Tyrell e Petyr Baelish, utilizzando un veleno noto con il nome di \"Strangolatore\", camuffato tra le ametiste del copricapo di Sansa Stark. Pi\u00f9 tardi viene ipotizzato che Joffrey fosse stato responsabile dell'attentato alla vita di Bran Stark. Ad eccezione di sua madre, Joffrey non viene pianto da nessuno: Arys Oakheart afferma che il giovane sarebbe diventato un re addirittura peggiore di Aerys e perfino suo padre naturale Jaime pensa che Joffrey meritasse la morte.\nNella serie televisiva \"Il Trono di Spade\", tratta dai romanzi, \u00e8 interpretato da Jack Gleeson e doppiato in italiano da Manuel Meli.\nMyrcella.\nUfficialmente, \u00e8 la figlia secondogenita ufficiale di Robert e Cersei Lannister, \u00e8 la principessa dei Sette Regni. Anche Myrcella \u00e8 una bastarda nata dall'unione incestuosa tra Cersei e Jaime. Diversamente dalla madre, Myrcella \u00e8 buona e dai modi cortesi, forte e intelligente. All'inizio della saga ha otto anni. Viene descritta come una fanciulla bellissima molto somigliante alla madre, dalla pelle chiara, lunghi capelli ricci dorati e gli occhi verdi. Myrcella si dimostra da subito molto precoce per la sua et\u00e0: \u00e8 ben conscia della natura di suo fratello Joffrey e, sebbene sia pi\u00f9 piccola, sa tenergli testa. \u00c8 molto adorata dalla madre in quanto \u00e8 la sua unica figlia, ma quando i Martell giungono ad Approdo del Re, restano stupiti nel vedere come Cersei non la conosca affatto: la regina non si \u00e8 mai accorta di quanto le doti che ha sempre attribuito a Joffrey, cio\u00e8 l'intelligenza e la maturit\u00e0 necessarie a renderlo un sovrano ideale, non sono mai appartenute a quest'ultimo mentre, al contrario, esse sono ben evidenti in Myrcella, ma di questo Cersei, che ha sempre concentrato tutte le sue attenzioni su Joffrey, o meglio, sul suo \"ideale\" di Joffrey, non lo \u00e8 mai venuta a sapere. Anzi, tutto quello che Cersei crede della figlia \u00e8 che lei sia triste lontano dalla propria famiglia, quando in realt\u00e0 Myrcella \u00e8 molto felice a Lancia del Sole, perch\u00e9 l\u00ec vi ha trovato persone che le hanno dato l'affetto mai ricevuto dal padre e la considerazione sempre negata dalla madre.\nMyrcella acquisisce maggior rilievo negli eventi quando suo zio Tyrion la offre in sposa a Trystane Martell al fine di stringere un'alleanza con tale Casa. Viene inviata a Dorne, accompagnata dal cavaliere della Guardia Reale ser Arys Oakheart e sua cugina Rosamund. A Myrcella piace il suo promesso sposo, con il quale va d'accordo, e il sentimento \u00e8 pienamente ricambiato dal giovane. Alla morte di Oberyn Martell, sua nipote Arianne decide si servirsi di Myrcella per vendicarsi dei Lannister: intende incoronarla regina di Dorne e quindi, in base alle leggi dorniane che non fanno discriminazioni sessuali, regina dei Sette Regni, generando cos\u00ec un conflitto di corona con il fratello minore Tommen e sollevare Dorne contro Casa Lannister. Il piano viene tuttavia sventato e Myrcella viene ferita, rimanendo sfregiata e priva di un orecchio, quando uno dei complici, ser Gerold Dayne, cerca di ucciderla.\nNella serie televisiva \"Il Trono di Spade\", tratta dai romanzi, \u00e8 interpretata da Aimee Richardson (nelle prime due stagioni), doppiata in italiano da Agnese Marteddu e Nell Tiger Free (nella quinta e sesta stagione), doppiata in italiano da Annalisa Franci.\nTommen.\nUfficialmente, \u00e8 il figlio terzogenito di Robert e Cersei Lannister, Tommen \u00e8 l'erede dei Sette Regni dopo suo fratello Joffrey, e in seguito sovrano di questi alla sua morte. Anche lui \u00e8 in realt\u00e0 nato dall'incesto tra la madre e il suo gemello. Tommen \u00e8 un bambino molto docile, gentile e facilmente manipolabile, spesso vittima delle prepotenze di Joffrey. Tommen ha sette anni all'inizio della saga. Viene descritto come un bambino paffuto, dalla pelle chiara, capelli ricci biondi e occhi verdi.\nAlla morte di Joffrey, Tommen prende rapidamente il suo posto e quindi incoronato re dei Sette Regni, sposandone poco dopo anche la vedova, la neo-regina Margaery. Le sue debolezze caratteriali si rivelano rovinose per la casa regnante: \u00e8 solito apporre il sigillo reale ad ogni documento che gli si presenta senza neppure leggerlo e viene manipolato dalla sua ben pi\u00f9 matura e influente moglie affinch\u00e9 finalmente si ribelli alla soffocante madre.\nNella serie televisiva \"Il Trono di Spade\", tratta dai romanzi, \u00e8 interpretato da Callum Wharry (nelle prime due stagioni) e Dean-Charles Chapman (dalla quarta stagione), doppiato in italiano da Arturo Valli.\nShireen.\nFiglia unigenita di Stannis e lady Selyse Florent, Shireen \u00e8 la potenziale erede dei Sette Regni. Viene descritta come una ragazzina dolce, educata e gentile, molto dedita alla lettura. Shireen ha nove anni all'inizio della saga e viene descritta come una bambina dall'aspetto piuttosto sgradevole: ha la mascella quadrata e il mento sporgente del padre, e le grandi orecchie della madre. Il morbo grigio che contrae in fasce rende inoltre il suo viso e il suo collo per met\u00e0 ricoperti di carne grigiastra e ruvida.\nCome figlia ed erede di Stannis, Shireen risiede a Roccia del Drago e viene educata da Maestro Cressen. Trascorre molto tempo in compagnia di Macchia, un pazzo giullare, anche se i suoi vaneggiamenti a volte la spaventano. \u00c8 una bambina seppur amichevole, abbastanza malinconica, e appare realmente felice soltanto quando trascorre il suo tempo con suo cugino, Edric Storm.\nQuando suo padre diffonde per i Sette Regni l'illegittimit\u00e0 al trono dei suoi nipoti Joffrey, Myrcella e Tommen e muove loro guerra per reclamare il Trono di Spade come proprio, Shireen viene da lui nominata come sua sola e unica erede. Sua zia Cersei Lannister, su consiglio di lord Petyr Baelish, risponde alla sua accusa di incesto facendo diffamare sua nipote come figlia bastarda di sua madre e del suo giullare Macchia; suo zio Tyrion la addita addirittura come figlia dell'incesto tra Selyse e suo zio, il castellano di Capo Tempesta ser Axell Florent.\nAlla vigilia della battaglia oltre la Barriera, Shireen, sua madre e il loro esercito si trasferiscono al Forte Orientale, ed in seguito, al Castello Nero.\nNella serie televisiva \"Il Trono di Spade\", tratta dai romanzi, \u00e8 interpretata da Kerry Ingram e doppiata in italiano da Vittoria Bartolomei. Al Castello Nero, Shireen insegna a Gilly a leggere, con disapprovazione della madre a causa delle origini della ragazza. Quando l'esercito si reca a Grande Inverno ma resta bloccato a causa del gelo, Melisandre convince Stannis e Selyse che, per risolvere il problema, la principessa dev'essere sacrificata a R'hllor, quindi la principessa viene legata su una pira e bruciata viva. Il giorno dopo, il ghiaccio comincia effettivamente a sciogliersi, ma la sacerdotessa rossa \u00e8 l'unica a gioirne: Stannis \u00e8 furioso e, appena d\u00e0 l'ordine di marciare su Grande Inverno, viene a sapere che, inorriditi dal sacrificio di Shireen, quasi met\u00e0 degli uomini ha disertato mentre Selyse, che fino ad allora era stata la pi\u00f9 fervente credente in R'hllor, si \u00e8 suicidata per il rimorso di aver lasciato morire la propria figlia. La campagna del Nord \u00e8 un disastro, e alla fine anche Stannis, abbandonato pure da Melisandre, viene ucciso. Quando, qualche mese dopo, gli Stark riconquistano Grande Inverno, ser Davos Seaworth, che era molto legato alla bambina e che, prima della riconquista, aveva intuito cosa le fosse successo, confronta Melisandre al riguardo, causandone l'esilio dal Nord e giurandole che, se mai l'avesse incontrata in futuro, l'avrebbe uccisa. Prima della battaglia contro gli Estranei i due si reincontrano, ma Davos non avr\u00e0 modo di vendicare la morte di Shireen, perch\u00e9 con la fine del Re della Notte, il potere di R'hllor abbandona Melisandre, facendola invecchiare rapidamente e morire, mentre il sole sta sorgendo.\nBastardi di re Robert.\nMya Stone.\n\u00c8 la prima figlia bastarda messa al mondo da Robert, mentre questi era allevato da Jon Arryn a Nido dell'Aquila. Robert, durante la sua permanenza nella Valle, sovente andava a trovarla e giocare con lei, anche dopo aver perso ogni interesse per la madre. Spesso trascinava nelle sue visite anche Eddard Stark.\nAll'epoca de \"Il gioco del trono\" ha all'incirca 17 anni e lavora come guida dei passi montuosi che conducono dalle Porte della luna a Nido dell'Aquila. \u00c8 una ragazza schietta e decisa, dal fisico agile e asciutto, con corti capelli neri e vivaci occhi azzurri. \u00c8 Mya ad accompagnare Catelyn Tully, al suo arrivo nella Valle di Arryn, nella scalata notturna a dorso di mulo sino a Nido dell'Aquila e durante il tragitto riferisce di essere innamorata di Mychel Redfort, vassallo di ser Lyn Corbray. Ne \"Il banchetto dei corvi\" diventa amica di Sansa Stark.\nGendry.\nNon riconosciuto da Robert, nasce da questi da una cameriera di una locanda di Approdo del Re. Quando diventa abbastanza grande e forte, uno sconosciuto paga per il suo apprendistato presso un fabbro. Gendry sviluppa un fisico imponente e una grande forza muscolare, pi\u00f9 una tendenza alla testardaggine che, unita ad un elmo con corna di toro da lui forgiato, porteranno molti altri personaggi a chiamarlo \"il Toro\". L'apprendistato del ragazzo presso Thobo Mott viene pagato da Varys travestito da nobile. Il Ragno Tessitore paga profumatamente il mastro armaiolo anche e soprattutto per la sua discrezione e per il suo silenzio.\nIn seguito alla morte di Robert, Varys lo manda via da Approdo del Re, di nascosto da Cersei, con Yoren, membro dei Guardiani della notte, per entrare in tale confraternita. Viaggia con Arya Stark, Yoren e altri orfani e galeotti per raggiungere la Barriera. Durante il viaggio, stringe un rapporto di amicizia con Arya e apprezza le sue capacit\u00e0 di adattamento alle avversit\u00e0 e lo spirito combattivo della ragazzina. Tra i due hanno luogo frequenti discussioni dovute a opinioni discordi, ma anche momenti di vicinanza e giocosit\u00e0, anche se talvolta si manifesta un certo risentimento per la loro differenza di classe sociale. Il gruppo viene poi attaccato da ser Amory Lorch, alfiere di Casa Lannister, e i suoi uomini. Catturato, finisce prima come fabbro ad Harrenhal poi, dopo la sua caduta, si unisce all'organizzazione di fuorilegge che fanno capo a lord Beric Dondarrion. Viene poi nominato cavaliere da Beric, diventando cos\u00ec ser Gendry, Cavaliere della Collina Cava.\nMentre sta cercando di trovare Sansa Stark, Brienne di Tarth incontra Gendry che lavora come fabbro alla Locanda dell'Incrocio, ed \u00e8 scioccata dalla sua somiglianza con Renly. Alla locanda, Brienne duella con Rorge e lo uccide, salvo poi essere gravemente ferita da Mordente. Fortunatamente Gendry le salva la vita, trafiggendo il collo di Mordente con una lancia.\nNella serie televisiva \"Il Trono di Spade\", tratta dai romanzi, \u00e8 interpretato da Joe Dempsie. Nella serie, il personaggio assorbe parte del ruolo di Edric Storm. Dopo essersi unito alla Fratellanza senza Vessilli viene venduto a Melisandre, per essere sacrificato in un rituale dove la sacerdotessa, che gli rivela le sue origini, gli preleva il sangue attraverso delle sanguisughe. Grazie al rituale, nelle settimane successive muoiono prima Robb Stark e poi Joffrey Baratheon, ma Melisandre intende uccidere i rimanenti avversari, togliendo la vita al giovane. Prima che ci\u00f2 accada, per\u00f2, Davos Seaworth lo libera e lo aiuta a fuggire. Senza pi\u00f9 nessun posto dove andare, Gendry decide di nascondersi nel luogo pi\u00f9 impensabile: torna ad Approdo del Re e apre una fucina nella Strada dell'Acciaio. Dopo qualche anno, Davos lo raggiunge e gli propone di seguirlo per aiutare Jon Snow: desideroso di rivalsa per ci\u00f2 che gli \u00e8 accaduto, Gendry accetta senza neanche chiedere cosa lo attenda. Incontrato Jon, Gendry gli rivela, contro i consigli di Davos, la propria identit\u00e0, facendo amicizia col Re del Nord. I tre, assieme a ser Jorah raggiungono la Barriera, trovando l\u00ec Thoros di Myr, Bedric Dondarrion e Sandor Clegane, che li reclutano per la missione oltre la Barriera. Accompagnati da alcuni bruti, il gruppo parte e riesce a recuperare un non-morto, ma quando vengono raggiunto dall'esercito del Re della Notte, Gendry torna alla Barriera per chiedere aiuto a Daenerys Targaryen, che salva il resto del gruppo, a parte Thoros. Quando il Nord, aiutato da Daenerys, si preparano alla guerra, Gendry si occupa di costruire le armi in vetro di drago e costruisce, inoltre, un'arma per Arya, con cui passa la notte prima della battaglia. Sopravvissuto allo scontro, Gendry viene nominato Gendry Baratheon da Daenerys. Felice, annuncia la cosa ad Arya e le chiede di sposarlo, ma lei rifiuta. Qualche tempo dopo partecipa al consiglio dei lord ad Approdo del Re, dove appoggia la nomina di Bran come nuovo sovrano dei Sei Regni. Da quel momento il nome completo di Gendry sar\u00e0 Lord Gendry Baratheon, Lord di Capo Tempesta, Lord delle Terre della Tempesta e Difensore del Sud.\nEdric Storm.\nFiglio bastardo di Robert e di Delena Florent. \u00c8 stato concepito la notte delle nozze tra il fratello di Robert, Stannis, e Selyse Florent, nel loro stesso letto di nozze, prima che gli sposi entrassero nella camera nuziale. Robert in seguito si scus\u00f2 col fratello dicendo di essere completamente ubriaco, ma Stannis non perdon\u00f2 mai tale affronto. Vive a Capo Tempesta sotto la protezione di Cortnay Penrose, il castellano.\nStannis poi assedia il castello e prende sotto la propria protezione Edric con l'intento di usarlo come prova per le sue accuse di incesto nei confronti di Cersei e Jaime Lannister e delegittimare la pretesa al trono di Joffrey. Melisandre cerca di convincere Stannis a sacrificare Edric in quanto ella ritiene che il suo sangue sia \"sangue di re\" in grado di dare vita ai draghi di pietra di Roccia del Drago. Davos Seaworth, Primo Cavaliere di Stannis, ne organizza pertanto la fuga onde evitarne la morte.\nIl personaggio di Edric non appare nella serie televisiva. Nel suo ruolo come potenziale vittima sacrificale di Melisandre, viene invece sostituito da Gendry.\nBella.\nFiglia bastarda di Robert, fa la prostituta in una locanda chiamata \"la Pesca\". Bella, ad un certo punto, prende Gendry come cliente, il quale, per\u00f2 ha un malessere inaspettato.\nBarra.\nLa pi\u00f9 piccola dei figli bastardi di Robert, \u00e8, infatti, solo un'infante. Nata da una prostituta di non pi\u00f9 di quindici anni, lei e la madre sono uccise da emissari di Cersei dopo la morte di Robert. A compiere il duplice omicidio fu Allar Deem, aiutante di Janos Slynt, comandante delle Cappe Dorate. L'infanticidio per\u00f2 non resta impunito, perch\u00e9 quando Tyrion viene a sapere cos'\u00e8 accaduto, capisce di non potersi fidare di un uomo cos\u00ec spregevole e quindi, diventato Primo Cavaliere del Re, obbliga Janos a unirsi ai Guardiani della Notte.\nNella serie televisiva ad ucciderla \u00e8 lo stesso Janos Slynt, mentre la madre viene risparmiata.\nGemelli.\nDue gemelli concepiti con una serva di Castel Granito durante una visita di Robert nelle Terre dell'Ovest. Lord Tywin li fa uccidere appena nati e poi fa vendere la madre come schiava.\nMembri acquisiti.\nSelyse Florent.\nSelyse Baratheon, nata Florent, \u00e8 la moglie di Stannis Baratheon ed \u00e8 lady di Roccia del Drago.\nCersei Lannister.\nRegina dei Sette Regni, moglie di re Robert Baratheon.\nMargaery Tyrell.\nFiglia di lord Mace Tyrell. Nel corso della saga sposa tre membri di Casa Baratheon: Renly, Joffrey e Tommen.\nMembri storici della casata.\nOrys il Monco.\nFondatore della Casa Baratheon. Era uno dei pi\u00f9 valenti generali di Aegon I Targaryen ed era spesso considerato il suo presunto fratellastro da parte paterna. Era un uomo dall'indole molto orgogliosa e talvolta iraconda che caratterizzer\u00e0 spesso i discendenti della sua casata, ed era descritto fisicamente con capelli neri e occhi azzurri.\nQuando l'ultimo re di Capo Tempesta, Argilac Durrandon l'Arrogante propose ad Aegon di sposare la sua unica figlia e allearsi contro la minaccia di Harren Hoare, Aegon rifiut\u00f2 dal momento che aveva gi\u00e0 due mogli. Offr\u00ec invece il suo amico Orys e altre terre in aggiunta, ma Argilac si ritenne offeso dalla prospettiva di sposare sua figlia a un bastardo, tagli\u00f2 le mani al messaggero e le invi\u00f2 ad Aegon. Orys invase le Terre della Tempesta insieme a Rhaenys e sfid\u00f2 in duello re Argilac, che venne ucciso. Aegon don\u00f2 ad Orys il castello e le terre di Argilac. Argella, la figlia di Argilac, si incoron\u00f2 Regina della Tempesta e rifiut\u00f2 di aprire il castello ad Orys, ma fu tradita dai suoi armigeri e consegnata ad Orys nuda e in catene. Orys la copr\u00ec col suo mantello, le diede cibo e ospitalit\u00e0 e le narr\u00f2 della morte coraggiosa di suo padre. Poco tempo dopo Orys spos\u00f2 Argella e ne adott\u00f2 gli emblemi, i vessilli e il motto della casata.\nOrys aiut\u00f2 Aegon nella prima guerra contro Dorne, lanciandosi in un assalto che per\u00f2 vide vittoriosi i Dorniani, che li assalirono di soprassalto di notte. I Dorniani bloccarono ogni via di fuga e Orys, insieme a molti dei suoi alfieri e cavalieri, venne catturato da un lord noto come Wyl di Wyl. Essi furono tutti riscattati da Aegon a peso d'oro, ma, una volta pagato il riscatto, a tutti gli uomini venne mozzata una mano. Orys non fu pi\u00f9 lo stesso dopo l'accaduto, al punto che arriv\u00f2 a dimettersi da Primo Cavaliere del Re e divenne ossessionato dalla vendetta contro Wyl. Durante la battaglia di Stonehelm, Orys ottenne la sua vendetta e il figlio di colui che lo aveva mutilato cadde nelle sue mani, al quale tagli\u00f2 mani e piedi. Mor\u00ec nel 38 D.C. durante il viaggio di ritorno a causa delle ferite, ma secondo suo figlio Davos mor\u00ec felice guardando il macabro trofeo della sua vendetta.\n\"Lord Baratheon\".\nPresunto figlio primogenito di Orys e Argella Dundarron, la sua identit\u00e0 rimase sconosciuta nel corso della storia, e gener\u00f2 la discendenza della dinastia Baratheon.\nDavos.\nPresunto figlio secondogenito di Orys e Argella Dundarron, di Davos si sa soltanto ci\u00f2 che annot\u00f2 durante la battaglia del padre contro Dorne.\nRaymont.\nDi discendenza sconosciuta, spesso talvolta dibattuta tra il presunto figlio di Orys e il presunto figlio del Lord Baratheon, Raymont era un membro della Guardia Reale ai tempi di Aenys I Targaryen, al quale salv\u00f2 la vita quando dei fanatici religiosi cercarono di assassinarlo.\nRogar.\nFiglio del discendente sconosciuto e della sua consorte altrettanto sconosciuta, Rogar fu il primo tra i potenti lord a schierarsi in favore del futuro re Jaehaerys I Targaryen contro suo zio, il re Maegor il Crudele. Alla morte di quest'ultimo, Rogar fu nominato da Jaehaerys I Protettore del Reame, Primo Cavaliere del Re e amministr\u00f2 il regno fino alla maggiore et\u00e0 del neo sovrano. Rogar spos\u00f2 la regina vedova Alyssa Velaryon, madre di Jaehaerys, dalla quale ebbe due figli: Boremund e Jocelyn.\nBoremund.\nFiglio primogenito di Robar e della Regina Vedova Alyssa Velaryon, Boremund fu Lord di Capo Tempesta durante il regno di Viserys I Targaryen. Era descritto come un uomo bellicoso anche durante la vecchiaia. Boremund e il suo casato sostennero con fervore la successione di sua nipote Rhaenys Targaryen, figlia di sua sorella Jocelyn, al Trono di Spade. Egli fu un grande e leale amico della \"Regina che non fu mai\". Spos\u00f2 una nobildonna sconosciuta dalla quale ebbe un solo erede, Borros. Mor\u00ec prima dell'inizio della Danza dei Draghi.\nJocelyn.\nFiglia secondogenita di Robar e della Regina Vedova Alyssa Velaryon, Jocelyn fu data in sposa al suo nipote, il principe Aemon Targaryen. Dall'unione dei due nasce una bambina, Rhaenys, che alla morte di suo padre avrebbe dovuto succedere al trono, ma che tuttavia fu tralasciata in favore di suo zio Baelon Targaryen e quindi battezzata dal popolino \"La Regina che non fu mai\".\nBorros.\nFiglio unigenito di Boremund e una nobildonna sconosciuta, Borros fu Lord di Capo Tempesta ai tempi della Danza dei Draghi. Era analfabeta nonostante il suo alto lignaggio e persino pi\u00f9 battagliero del padre. Era descritto dalla corporatura alta e robusta, capelli neri e occhi azzurri. Spos\u00f2 una nobildonna anch'ella ignota, dalla quale ebbe quattro figlie.\nAlla vigilia della Danza dei Draghi a Borros venne proposto di schierarsi dalla parte dell'armata dei Draghi Verdi di Aegon II Targaryen su suggerimento del di lui fratello Aemond Targaryen, e dalla parte dell'armata dei Draghi Neri di Rhaenyra Targaryen su suggerimento del di lei figlio Lucerys Velaryon. In principio Borros consider\u00f2 la proposta di Lucerys, ma decise infine di accettare quella di Aemond, e invit\u00f2 i due a scontrarsi al di fuori della sua dimora. Nel bel mezzo della guerra, Borros offr\u00ec asilo a Jaehaera Targaryen, figlia di Aegon II, e invece di gettarsi di capofitto nelle battaglie, serb\u00f2 le sue truppe per eliminare le restanti armate dei Soldati Neri, ormai esigue. Nonostante ci\u00f2, Borros commise l'errore di sottovalutare i suoi avversari, milizie delle terre dei fiumi, e cadde in battaglia per mano di Kermit Tully.\nLyonel la Tempesta che Ride.\nSoprannominato la \"Tempesta che Ride\" per il suo temperamento oltremodo iracondo e impulsivo, Lyonel non ammetteva torti a suo danno. Era sposato, ed aveva una figlia ed un figlio, Ormund. Al torneo di Ashford combatt\u00e9 per Dunk. Ai tempi di Re Aegon V Taragaryen, il sovrano promise la mano del suo erede primogenito, Duncan \"Il Piccolo\", a una figlia di Lyonel. Il principe si innamor\u00f2 per\u00f2 di una popolana, Jenny delle Vecchie Pietre, e la spos\u00f2 rinnegando il patto nuziale. Sentendosi insultato Lyonel rinneg\u00f2 la sua fedelt\u00e0 al Trono di Spade e si autoproclam\u00f2 Re della Tempesta scatenenando una breve e sanguinosa rivolta, e fu sconfitto in singolar tenzone proprio da Ser Duncan l'Alto. Al fine di porre un freno alla disputa con i Baratheon, Aegon V d\u00e0 in sposa sua figlia Rhaelle a Ormund.\nOrmund.\nFiglio secondogenito di Lyonel e di una nobildonna sconosciuta, Ormund si schier\u00f2 dalla parte di suo padre quando questi si ribella al re Aegon V Targaryen dopo che suo figlio, Duncan il Piccolo, ruppe il fidanzamento con la sua sorella maggiore per sposare un'altra donna. Con la morte del padre, sconfitto da Duncan l'Alto, Ormund divenne Lord di Capo Tempesta e sigl\u00f2 la pace con il sovrano sposando sua figlia, Rhaelle, dalla quale ha un figlio: Steffon Baratheon.\nDopo la tragedia della Sala dell'Estate, Ormund fu nominato Primo Cavaliere di suo cognato, il Re Jaehaerys II Targaryen. Egli fu posto come comandante dell'esercito durante l'insurrezione della Banda dei Nove e cadde in battaglia nel 260 D.C. tra le braccia del figlio Steffon.\nSteffon.\nFiglio primogenito di Ormund e Rhaelle Targaryen, Steffon fu il Lord di Capo Tempesta durante la reggenza di suo cugino, re Aerys II il Folle. Spos\u00f2 Cassana Estermont, dalla quale ebbe tre figli: Robert, Stannis e Renly.\nSu ordine del Re, Steffon part\u00ec insieme alla moglie per le Citt\u00e0 Libere, in cerca di una sposa per l'erede al Trono di Spade, Rhaegar Targaryen. Il viaggio fu tuttavia infruttuoso e sulla via del ritorno una tempesta si abbatt\u00e9 sulla nave sulla quale il lord viaggiava, e perse la vita nel 278 D.C. insieme alla moglie.\nHarbert.\nProzio di Robert, Stannis e Renly, ser Harbert fu maestro d'armi di Capo Tempesta e spesso ebbe il ruolo di castellano mentre il lord era assente. Dopo la morte di Steffon, Harbert fu castellano finch\u00e9 Robert non raggiunse l'et\u00e0 per ricevere il titolo di Lord.\nCasate fedeli.\nCasate fedeli direttamente ad Approdo del Re.\nI bastardi nati nei domini di queste casate hanno come cognome \"Waters\"."}
{"id": "1791247", "revid": "287204", "url": "https://it.wikipedia.org/wiki?curid=1791247", "title": "Calendario geologico", "text": "Il calendario geologico \u00e8 una nota comparazione temporale tra la \"vita sulla terra\" ed un \"anno solare\", pi\u00f9 volte utilizzata a livello didattico. Un'idea ripresa da Piero e Alberto Angela, che nel 1992 raccontarono in un libro la \"vita sulla terra\". Il calendario \u00e8 formato da un unico anno terrestre, ma in questo arco temporale viene compressa la vita della Terra (circa 4,5 miliardi di anni).\nNe consegue un'affascinante dimostrazione di quanto infinitesimale sia il tempo per come lo concepiamo noi oggi, basti pensare che soltanto negli ultimi 4 secondi di questo ipotetico \"anno della Terra\" (e cio\u00e8 gli ultimi cinque secoli della nostra storia), l'uomo ha sviluppato il 99% della tecnologia che oggi noi sfruttiamo. Usando, infatti, questa scala temporale, ogni secondo del calendario corrisponde a circa 144 anni terrestri (cio\u00e8 un uomo vive mezzo secondo paragonando ad un anno l'et\u00e0 della Terra) e ogni giorno di questo calendario corrisponde a 12.328.767 anni reali."}
{"id": "1791250", "revid": "122723813", "url": "https://it.wikipedia.org/wiki?curid=1791250", "title": "Premio Robert Bresson", "text": "Il premio Robert Bresson \u00e8 un riconoscimento conferito dalla Fondazione ente dello spettacolo e dalla \"Rivista del cinematografo\", sentito il parere dei Pontifici consigli della cultura e delle comunicazioni sociali, che viene attribuito al regista che \"abbia dato una testimonianza, significativa per sincerit\u00e0 e intensit\u00e0, del difficile cammino alla ricerca del significato spirituale della nostra vita\". \u00c8 stato istituito nel 1999 e viene consegnato ogni anno durante la Mostra internazionale d'arte cinematografica di Venezia.\nNel 2010 lo scultore e orafo Andrea Cagnetti ha realizzato l'opera del premio intitolata \"HOPE\"."}
{"id": "1791290", "revid": "1573940", "url": "https://it.wikipedia.org/wiki?curid=1791290", "title": "Calidris pugnax", "text": "Il combattente (Calidris pugnax ()) \u00e8 un uccello della famiglia degli Scolopacidi, appartenente al genere \"Calidris\".\nDescrizione.\nPresenta dimorfismo sessuale molto marcato con i maschi molto pi\u00f9 grandi delle femmine e con forte variabilita cromatica da individuo a individuo. Durante il periodo riproduttivo i maschi presentano un caratteristico ventaglio intorno al capo e una cresta sulla sommit\u00e0 della testa.\nI maschi, lunghi fino a 35 cm, si presentano pi\u00f9 grandi delle femmine che arrivano a 25 cm.\nDistribuzione e habitat.\n\u00c8 una specie migratrice, che nidifica, da maggio ad agosto, nella parte settentrionale dell'Eurasia. In autunno migra, formando stormi di alcune migliaia di esemplari, verso i siti di svernamento in Africa, Asia meridionale e Australia.\nAlimentazione.\nFrequenta le rive del mare e dei fiumi e le zone paludose in genere, dove si nutre di insetti, molluschi e semi."}
{"id": "1791292", "revid": "22356", "url": "https://it.wikipedia.org/wiki?curid=1791292", "title": "Olorotitan", "text": ""}
{"id": "1791300", "revid": "729019", "url": "https://it.wikipedia.org/wiki?curid=1791300", "title": "Makhaira (arma)", "text": "Makhaira (traslitterazione in alfabeto latino del greco antico: \u03bc\u03ac\u03c7\u03b1\u03b9\u03c1\u03b1, \"machaira\" o anche \"machaera\"; PIE \"*magh-\", \"combattere\") \u00e8 un termine che gli studiosi moderni utilizzano per descrivere un'antica arma da taglio, generalmente un largo coltello a costola curva. Negli antichi testi letterari greci, \u03bc\u03ac\u03c7\u03b1\u03b9\u03c1\u03b1 ha invece una variet\u00e0 di significati, e pu\u00f2 riferirsi virtualmente a qualsiasi coltello o spada (prendendo il significato neogreco \u03bc\u03b1\u03c7\u03b1\u03af\u03c1\u03b9): potrebbe quindi essere considerato un bisturi, ma nel contesto marziale \u00e8 frequentemente applicato ad armi come spade o coltellacci a un solo taglio ricurvo.\nGli studiosi moderni distinguono il \"makhaira\" dal \"kopis\" (antico termine dal significato simile) basandosi principalmente sulla direzione della curvatura della lama.\nStoria.\nQueste armi erano di vario genere e dimensione, comprendendo diverse regioni d'origine e non essendo esclusivamente greche. Grazie all'arte greca ci viene mostrato che le armate lacedemoni e persiane utilizzavano armi curve, ma i registri persiani mostrano che la loro principale spada di fanteria era dritta, simile allo \"xiphos\" dei greci (cfr. \"acinaces\").\nNel \"Dizionario delle armi\" quest'arma viene definita: \u00abantica spada greca, avente la forma di un coltellaccio diritto o ricurvo. Era usato dai greci e dai romani per lo pi\u00f9 per uccidere l'essere vivente destinato al sacrificio\u00bb.\nSenofonte riporta che lo \"xiphos\" era l'arma pi\u00f9 convenzionale per le armate greche del suo tempo, raccomandando inoltre la \"makhaira\" per la cavalleria, \"\u03bc\u03ac\u03c7\u03b1\u03b9\u03c1\u03ac\u03bd \u03bc\u03b5\u03bd \u03bc\u03ac\u03bb\u03bb\u03bf\u03bd \u1f21 \u03be\u03af\u03c6\u03bf\u03c2 \u1f10\u03c0\u03b1\u03af\u03bd\u03bf\u03c5\u03bc\u03b5\u03bd\" (Xenophon, 12:11).\nNel Nuovo Testamento viene usata la parola \"makhaira\" per riferirsi in modo generale a una spada, senza una particolare distinzione tra le armi dei nativi e il gladio dell'esercito romano. Quest'ambiguit\u00e0 sembra aver contribuito all'apocrifo \"malchus\": si suppone che l'apostolo Pietro abbia usato una corta spada ricurva per amputare un orecchio allo schiavo chiamato Malco durante l'arresto di Ges\u00f9. Proprio perch\u00e9 l'arma, nel Nuovo Testamento \u00e8 denominata \"makhaira\" per antica definizione, non si ha una risposta definitiva.\n\"Makhaira\" in latino diventa \"machaera\", \"spada\". In Greco moderno, \u03bc\u03b1\u03c7\u03b1\u03af\u03c1\u03b9 significa \"coltello.\""}
{"id": "1791303", "revid": "373458", "url": "https://it.wikipedia.org/wiki?curid=1791303", "title": "Torrette", "text": ""}
{"id": "1791307", "revid": "921573", "url": "https://it.wikipedia.org/wiki?curid=1791307", "title": "Alex D\u00e9sert", "text": "Conosciuto in Italia per l'interpretazione di Julio Mendes nel telefilm \"Flash\" e per il ruolo di \"Jake Malinak\" nella sitcom \"Becker, \u00e8\" la voce e uno dei fondatori della band third wave ska Hepcat.\nFilmografia.\nTelevisione.\nEpisodi\nApparizioni speciali\nAltro"}
{"id": "1791311", "revid": "729019", "url": "https://it.wikipedia.org/wiki?curid=1791311", "title": "Mannaia", "text": "La mannaia (in origine detta \"manuaria\" dal tardo latino \"manuarius\", derivato di \"manus\") \u00e8 una grossa scure il cui lungo manico, come suggerisce il nome, va impugnato a due mani. Si caratterizza tendenzialmente per la lama larga e piatta.\nUso.\nAnticamente fu impiegata anche come arma da combattimento. In seguito divenne lo strumento di cui si serviva il boia per decapitare il condannato.\nNell'Italia settentrionale (Emilia, Lombardia, Piemonte, Liguria) \u00e8 impiegata anche nel settore agricolo; in tal caso \u00e8 un tipo di accetta dalla lama ampia, chiamata \"manaresso\" (\"manera\" in lingua veneta, \"mar\u00e0s\" in lingua emiliana, \"marazza\" in lingua ligure, \"marraccio\" nell'Italia centrale), usata per squadrare i tronchi e per spaccare legna. Nel linguaggio corrente lo stesso nome \u00e8 usato per il \"mannarino\" (o \"mannarese\"), un attrezzo dalla lama larga, utilizzato nei macelli per tagliare in quarti le bestie da lavorare.\nSimile, ma molto pi\u00f9 allungata, \u00e8 la \"beidana\", introdotta nelle valli valdesi del Piemonte tra il XIII secolo e il XVI secolo. Essa \u00e8 lunga 50\u201360 cm, con lama stretta in prossimit\u00e0 dell'impugnatura, ma larga in punta e con un foro con il codolo ripeghevole per servire da guardamano. La \"beidana\" assolve pure la funzione di arma."}
{"id": "1791312", "revid": "729019", "url": "https://it.wikipedia.org/wiki?curid=1791312", "title": "Mannarino", "text": "Il mannarino (piccola mannaia), anche detto mannarese, manaretta o in dialetto mannaretta, \u00e8 un coltello da cucina a punta piatta per la lavorazione della carne.\nArmi.\nIl \"mannarese\" \u00e8 anche un'arma bianca senza punta, portata nel Settecento da alcuni militi comunali piemontesi.\nLo stesso nome \u00e8 utilizzato per un tipo di lama in dotazione alle truppe Regio Esercito Italiano nella prima met\u00e0 del XX secolo e distribuita sia singolarmente (portata alla cintura in apposita taschetta in cuoio con doppio passante), sia in accoppiata con baionetta (ad esempio il \"mannarese alleggerito mod. 1928\" che, accoppiato alla \"baionetta per fucile Carcano mod. 1891\" era alloggiato in fodero in cuoio naturale e tasca porta-baionetta). Le versioni pi\u00f9 recenti, del periodo della 2\u00aa guerra mondiale, avevano la tasca realizzata nella classica tela in canapagrigioverde da buffetterie con finiture in cuoio. Il \"Manuale per gli allievi ufficiali di fanteria\" (1941) lo inserisce, insieme alla roncola, al picozzino da cavalleria ed a molti altri utensili, fra gli attrezzi per i \"lavori del campo di battaglia\"\nUn tipo di mannarese, il \"mannarese mod. 1912\", era dotazione della Legione Ceca dell'Esercito italiano (inquadrata presso gli Alpini); era destinata a truppe del genio, che se ne servivano come machete."}
{"id": "1791314", "revid": "95429855", "url": "https://it.wikipedia.org/wiki?curid=1791314", "title": "Tempio di Venere", "text": ""}
{"id": "1791315", "revid": "77332", "url": "https://it.wikipedia.org/wiki?curid=1791315", "title": "Secondo Libro di Enoch", "text": ""}
{"id": "1791323", "revid": "712828", "url": "https://it.wikipedia.org/wiki?curid=1791323", "title": "Karl Heinz Schneider", "text": ""}
{"id": "1791324", "revid": "767487", "url": "https://it.wikipedia.org/wiki?curid=1791324", "title": "Punto di vista (letteratura)", "text": "Il punto di vista \u00e8, in un testo narrativo, l'angolatura dalla quale si mette colui che narra.\nIl punto di vista pu\u00f2 essere definito \"dal di dentro\" nel caso il narratore conosca gi\u00e0 tutto della storia, come nel caso de \"I promessi sposi\" del Manzoni, o \"con\" se egli conosce solo quello che sanno i suoi stessi personaggi o \u00e8 egli stesso un personaggio, come accade per l'io narrante, oppure \"dal di fuori\" se il narratore, come nel caso degli scrittori naturalisti o veristi, si distacca volutamente da ci\u00f2 che narrano.\nDagli studi sull'analisi del testo \u00e8 risultato che il punto di vista \u00e8 un elemento fondamentale per una corretta lettura del testo narrativo e molti linguisti si sono soffermati soprattutto sul concetto di \"punto di vista onnisciente\", tipico di molta tradizione narrativa secondo il quale il narratore, in prima o terza persona, dimostra di conoscere tutto riguardo ai suoi personaggi.\nClassificazioni del punto di vista.\nSono state proposte diverse classificazioni del concetto di punto di vista.\nSecondo il linguista Jean Pouillon si possono distinguere tre diverse angolazioni prospettiche:\nIl linguista Norman Friedman ne individua sette: \nPer quanto riguarda le descrizioni si analizza il concetto di \"punto di vista\" per poter dare una classificazione alla posizione del narratore nei confronti di ci\u00f2 che descrive.Si definisce la descrizione come \"monoprospettica\" quando esiste un'unica angolazione di ordine lineare e \"pluriprospettica\" nel caso di descrizioni viste da pi\u00f9 angolazioni e ad andamento non lineare.\nIn una narrazione esiste inoltre un \"punto di vista spaziale\" che dipende dal luogo dove l'autore narra e descrive ci\u00f2 che vede e un \"punto di vista temporale\" che segue il tempo della descrizione che pu\u00f2 essere narrata in tempi diversi o in fasi diverse, e soprattutto esiste un \"punto di vista soggettivo\" di carattere culturale, psicologico e ideologico che investe l\"'atteggiamento mentale\", da quello cognitivo a quello emozionale, che si riferisce a colui che scrive."}
{"id": "1791325", "revid": "1305772", "url": "https://it.wikipedia.org/wiki?curid=1791325", "title": "Costoliere", "text": "La parola costoliere indica, genericamente, qualsiasi tipo di arma bianca (sia essa spada, pugnale o coltello), atta a colpire l'avversario alla gabbia toracica, tra le costole:"}
{"id": "1791335", "revid": "1860403", "url": "https://it.wikipedia.org/wiki?curid=1791335", "title": "Rumore gaussiano", "text": "Il rumore gaussiano \u00e8 un rumore che ha come funzione densit\u00e0 di probabilit\u00e0 una distribuzione normale. In altre parole, i valori che il rumore pu\u00f2 assumere, ponendo in ascissa la frequenza e in ordinata la densit\u00e0 di probabilit\u00e0, sono distribuiti secondo una gaussiana. \nSpiegazione.\nIl rumore gaussiano si definisce correttamente come un rumore con una distribuzione d'ampiezza gaussiana. \nSpesso si usa il termine \"gaussiano bianco\" quando il rumore ha densit\u00e0 spettrale costante."}
{"id": "1791336", "revid": "599013", "url": "https://it.wikipedia.org/wiki?curid=1791336", "title": "Third", "text": ""}
{"id": "1791346", "revid": "712828", "url": "https://it.wikipedia.org/wiki?curid=1791346", "title": "Dario Belli", "text": ""}
{"id": "1791348", "revid": "729019", "url": "https://it.wikipedia.org/wiki?curid=1791348", "title": "Manosinistra", "text": "La manosinistra (detta anche mancina, in lingua francese main-gauche), \u00e8 un'arma bianca.\nStoria.\nLa manosinistra fa parte di una categoria di piccole armi utilizzate in Europa durante il Medioevo e il tardo Rinascimento. Queste armi erano utilizzate congiuntamente ad armi da duello come lo stocco o la striscia.\nIl loro nome anglofono (Parry dagger) evidenzia come fossero destinate pi\u00f9 alla parata e alla difesa, che come semplice pugnale. Incorporavano spesso infatti un'ampia guardia. Venivano usate anche per attaccare, quando se ne presentava l'opportunit\u00e0.\nLa categoria generale include due specifici tipi di arma: gli \"spezzalama\" e i \"pugnali trilama\".\nTipologie particolari.\nSpezzalama.\nSi tratta di robusti pugnali che al posto della lama avevano una dentatura quasi fossero un pettine, questa permetteva di intrappolare l'arma avversaria e tutt'al pi\u00f9, grazie a una torsione, toglierla dalla mano dell'avversario, \u00e8 improbabile infatti che, salvo casi fortuiti potessero realmente rompere l'arma avversaria.\nPugnali trilama.\nQuesti pugnali sono costituiti, oltre che dalla classica lama centrale, da altre due lame che, partendo dall'elsa, vanno verso l'esterno, in modo da formare due \"V\". Questo rende molto pi\u00f9 facile e sicuro intrappolare la lama avversaria.\nUso moderno.\nArmi di questo tipo sono raramente utilizzate nei moderni sport: \u00e8 infatti proibito il loro uso in molti sport di combattimento comuni nel mondo occidentale. Un'eccezione si trova per\u00f2 nel kend\u014d dove \u00e8 consentito l'utilizzo di due shinai di differenti misure.\nAttualmente viene usata nella Scherma Storica nelle tecniche di spada e daga, dove quest'ultima serve soprattutto a \"prendere il ferro\", ovvero spostare la spada avversaria per poter poi portare l'affondo con la spada o la striscia.\nNegli ultimi anni si sta sviluppando uno studio sempre pi\u00f9 accurato da parte delle associazioni che praticano HEMA (Historical European Martial Arts) dove l'utilizzo del pugnale \u00e8 largamente adottato nelle discipline di combattimento: spada e pugnale, pugnale solo, cappa e pugnale."}
{"id": "1791349", "revid": "287204", "url": "https://it.wikipedia.org/wiki?curid=1791349", "title": "Heterosceles", "text": "Heterosceles (anche Heteroscelus) \u00e8 un genere in disuso della famiglia Scolopacidae. Studi filogenetici hanno, infatti, appurato la stretta parentela con il genere \"Tringa\", in cui \u00e8 stato incluso da alcune associazioni ornitologiche a partire dal 2006.\nComprendeva due specie:"}
{"id": "1791350", "revid": "152625", "url": "https://it.wikipedia.org/wiki?curid=1791350", "title": "The Other Side Of The Moon", "text": ""}
{"id": "1791357", "revid": "729019", "url": "https://it.wikipedia.org/wiki?curid=1791357", "title": "Brian Lima", "text": "\u00c8 conosciuto anche con il soprannome \"il chiropratico\", a causa della rudezza e potenza dei suoi placcaggi.\nBiografia.\nNell'emisfero Sud, ha giocato nelle franchigie partecipanti al Super 14 degli e degli .\nHa debuttato con la nazionale samoana nel 1991 e nello stesso anno ha partecipato alla sua prima Coppa del Mondo, giocando nella storica partita in cui la nazionale del pacifico sconfisse i padroni di casa del Galles. Di quella competizione fu il giocatore pi\u00f9 giovane.\nDopo quella, ha giocato in tutte le altre edizioni della Coppa del Mondo disputate fino al 2007, al termine della quale si \u00e8 ritirato dall'attivit\u00e0 agonistica, diventando il primo giocatore ad aver preso parte a ben cinque edizioni.\nDopo la sua straordinaria prestazione nel match tra emisfero Nord ed emisfero Sud, organizzato per raccogliere dei fondi da destinare alle vittime dello tsunami del 2004, ha firmato un contratto con il Munster, ma, a causa anche dei ripetuti infortuni, non \u00e8 riuscito ad impressionare con quella casacca. Ha giocato inoltre con i club di Stade Fran\u00e7ais, Swansea, Secom (Giappone) e Bristol.\nHa inoltre collezionato due \"caps\" con la selezione dei Pacific Islanders nel 2004.\nUno dei momenti storici, a suo modo, della carriera di Brian Lima, a riprova del suo soprannome, \u00e8 stato il placcaggio ai danni di Derick Hougaard, mediano d'apertura sudafricano, durante i Mondiali del 2003. Quel placcaggio fece rimanere lo springbok a terra per oltre 5 minuti."}
{"id": "1791362", "revid": "152625", "url": "https://it.wikipedia.org/wiki?curid=1791362", "title": "Departure (album Jesse McCartney)", "text": ""}
{"id": "1791371", "revid": "486946", "url": "https://it.wikipedia.org/wiki?curid=1791371", "title": "Nico Holden", "text": ""}
{"id": "1791374", "revid": "1782831", "url": "https://it.wikipedia.org/wiki?curid=1791374", "title": "Carlo D'Angi\u00f2 (musicista)", "text": "Musicista napoletano, a partire da un gruppo di giovani artisti partenopei formatosi verso la met\u00e0 degli anni sessanta, fonda, con Eugenio Bennato, Roberto De Simone e Giovanni Mauriello, la Nuova Compagnia di Canto Popolare, famoso gruppo di musica folk, nato con l'intento di riproporre le radici musicali dell'autentica tradizione popolare napoletana e campana, attingendo dal repertorio pi\u00f9 antico e associando, all'attivit\u00e0 prettamente musicale, quella teatrale. Entrarono a far parte di questa formazione anche Peppe Barra, Patrizio Trampetti, Fausta Vetere.\nNel 1972 D'Angi\u00f2 lascia la NCCP e nel 1976 d\u00e0 vita, insieme ad Eugenio Bennato, a Musicanova, gruppo che rielabora la tradizione musicale meridionale alla luce delle nuove sonorit\u00e0 del tempo. A Musicanova parteciperanno vari artisti tra i quali il percussionista Tony Esposito, la cantante Teresa De Sio, il sassofonista Robert Fix, i violinisti David Blazer e Pippo Cerciello, il bassista Gigi De Rienzo, il percussionista Alfio Antico, i cantanti Andrea Nerone e Francesco Tiano, il bassista Aldo Mercurio, ai fiati Enzo Avitabile. Un'isolata collaborazione la fornir\u00e0 anche l'ex leader dei Rokes, Shel Shapiro."}
{"id": "1791378", "revid": "76652", "url": "https://it.wikipedia.org/wiki?curid=1791378", "title": "Actitis macularius", "text": "Il piro-piro macchiato (\"Actitis macularius\", Linnaeus 1766) \u00e8 un uccello della famiglia degli Scolopacidae.\nSistematica.\n\"Actitis macularia\" ha una sottospecie:\nDistribuzione e habitat.\nQuesto piro-piro vive in tutto il Nord e Sud America e nei Caraibi. \u00c8 di passo nell'Europa centro-occidentale e settentrionale, Italia compresa, in Groenlandia, Islanda, Turchia, Marocco, su alcune isole dell'Atlantico centro-settentrionale e su Hawaii e Isole Marshall."}
{"id": "1791379", "revid": "120849517", "url": "https://it.wikipedia.org/wiki?curid=1791379", "title": "Michail Michajlovi\u010d Zo\u0161\u010denko", "text": "Fu il principale autore satirico di epoca sovietica.\nBiografia.\nIl padre era un pittore ucraino della Gubernija di Poltava i cui dipinti erano esposti alla Galleria Tret'jakov di Mosca, all'Accademia russa di belle arti di San Pietroburgo, e che aveva lavorato alla decorazione esterna del Museo Suvorov di San Pietroburgo. La madre era russa e da giovane aveva fatto l'attrice.\nTerminato il ginnasio della citt\u00e0 natale senza brillare troppo (in una sua breve biografia egli stesso racconta di aver preso \u201cquattro\u201d al compito di lingua russa nel quale si chiedeva di parlare delle donne dei romanzi di Turgenev), nel 1913 si iscrisse alla Facolt\u00e0 di Giurisprudenza dell'Universit\u00e0 di San Pietroburgo. Qui, senza troppo interesse sostenne il solo esame di diritto romano. In seguito ne sar\u00e0 espulso per non aver pagato le tasse universitarie.\nPer spirito d'irrequietezza si ritrov\u00f2 a svolgere lavori saltuari: controllore nelle ferrovie e insegnante, per poi decidersi a entrare nell'esercito con il grado di sottotenente nella divisione granatieri del Caucaso. Sul fronte tedesco, comandante di battaglione durante la prima guerra mondiale, nella notte del 20 luglio 1916, a seguito di un attacco tedesco, rimase ferito e intossicato dai gas. Fu congedato con il grado di capitano.\nTornato a Leningrado fu nominato direttore delle Poste e Telegrafi e Comandante militare della posta centrale. Nel 1917 fu mandato in missione ad Arcangelo. Nel 1918 \u00e8 prima a Strel'na e poi a Kron\u0161tadt come guardia di frontiera. Di qui fu trasferito a combattere sul fronte della Narva come volontario dell'Armata Rossa pur dichiarando espressamente di non essere comunista. Anche di qui fu congedato per problemi cardiaci dopo sei mesi. Cambi\u00f2 ancora lavoro una dozzina di volte, prima di cominciare l'attivit\u00e0 di scrittore.\nIl suo libro d'esordio fu \"I racconti di Nazar Il'ij\u010d Sinebrjuchov\", pubblicato nel 1922 in forma anonima. I suoi primi racconti capitarono nelle mani di Maksim Gor'kij, che dopo aver sottoposto a critica i suoi scritti, lo aiut\u00f2 istradandolo nel suo destino letterario. Di questo periodo \u00e8 la frequentazione della confraternita di scrittori I fratelli di Serapione.\nGrande popolarit\u00e0 presso il pubblico raggiunse negli anni venti.\nNei suoi numerosi racconti, sempre contrassegnati da un raffinato umorismo, descrisse la vita quotidiana della Russia sovietica. A questi anni appartengono: \"Kerenskij\" (1937), \"Taras \u0160ev\u010denko\" (1939).\nA seguito della pubblicazione di alcuni suoi racconti satirici (in particolare il racconto \"La storia di una scimmia\" nel quale secondo le parole di \u017ddanov: \"distillava un veleno antisovietico facendo credere ai lettori che la vita era pi\u00f9 facile nella gabbia di uno zoo che nella realt\u00e0 quotidiana del nostro paese!\"), pubblicati nella rivista \"Zvezda\" (La Stella), che venne per questo soppressa, sub\u00ec la condanna del regime con decreto del Comitato centrale del 14 agosto 1946.\nIl Rapporto \u017ddanov li giudic\u00f2 contrari allo spirito che anima la letteratura sovietica esprimendosi in questi termini: \u201cZo\u0161\u010denko, proprio come un volgare piccolo borghese, ha scelto come suo tema permanente la ricerca dei lati pi\u00f9 abietti e meschini dell'esistenza [...] ha messo a nudo la sua volgare e bassa animuccia (\u2026) \u00c8 difficile trovare nella nostra letteratura qualcosa di pi\u00f9 ripugnante della morale che Zo\u0161\u010denko va predicando...\u201d. Giudicato dunque \u201ccalunniatore della vita sovietica\u201d, fu anche espulso dall'Associazione degli scrittori. Vi sar\u00e0 riammesso solo dopo la morte di Stalin.\nZo\u0161\u010denko usc\u00ec da quest'esperienza completamente distrutto, finendo per occuparsi di traduzioni occasionali. Negli ultimi anni della sua vita lavor\u00f2 nelle riviste \"Krokodil\" e \"Ogonek\". In quella che (negli anni 1935-1958) fu la sua ultima dimora - l'appartamento n\u00ba 119 al civico 9 sul Canale Griboedova - \u00e8 stato allestito un museo. Fatto curioso \u00e8 che tra gli scritti dell'autore figura il racconto di un conoscente che viene sfrattato dall'alloggio nel quale per qualche tempo aveva vissuto Pu\u0161kin. Fu sepolto nel Cimitero di Sestroreck vicino a San Pietroburgo.\nLa lingua di Zo\u0161\u010denko.\nCome lo stesso scrittore afferma \u201cScrivo, o almeno intendo scrivere per la massa dei lettori sovietici, e tutta la difficolt\u00e0 del mio lavoro consiste essenzialmente nell'imparare a scrivere in modo che le mie opere siano comprese da tutti\u201d [autobiografia ne \"La giovent\u00f9 ritrovata\"].\nZo\u0161\u010denko svilupp\u00f2 uno stile semplificato \u201cinespressivo\u201d di scrittura che lo rese accessibile al pubblico pi\u00f9 semplice. \u201cScrivo in modo conciso. I miei periodi sono brevi. Accessibili al povero\u201d, dichiara pure nel 1928. Il critico letterario Solomon Volkov paragona questo stile alla nudit\u00e0 del santo folle russo o \"jurodivyj\". Questo stile riscosse molta ammirazione nel compositore Dmitrij \u0160ostakovi\u010d, che lo adott\u00f2 come parte di quello suo personale. L'originalit\u00e0 della scrittura di Zo\u0161\u010denko sta nell'abile uso dello \"skaz\", il racconto colloquiale in prima persona.\nZo\u0161\u010denko fu anche autore di una serie di brevi racconti su Lenin critici verso il regime sovietico."}
{"id": "1791380", "revid": "712828", "url": "https://it.wikipedia.org/wiki?curid=1791380", "title": "Pierre Le Blanc", "text": ""}
{"id": "1791382", "revid": "1573940", "url": "https://it.wikipedia.org/wiki?curid=1791382", "title": "Limnodromus scolopaceus", "text": "Il piro-piro pettorossiccio maggiore (Limnodromus scolopaceus, ) \u00e8 un uccello della famiglia degli Scolopacidae.\nSistematica.\n\"Limnodromus scolopaceus\" ha due sottospecie:\nDistribuzione e habitat.\nQuesto piro-piro vive in tutto il Nord America, con l'eccezione della Groenlandia; vive anche nei Caraibi, in Argentina, Colombia, Russia, Giappone, Indonesia e Thailandia. \u00c8 di passo in Europa, dalla Spagna alla Finlandia, in Italia, Marocco, Sahara Occidentale, Israele, Oman, India, Per\u00f9 e Ecuador."}
{"id": "1791383", "revid": "712828", "url": "https://it.wikipedia.org/wiki?curid=1791383", "title": "Juan Diaz (personaggio)", "text": ""}
{"id": "1791385", "revid": "767487", "url": "https://it.wikipedia.org/wiki?curid=1791385", "title": "Chris Stewart (scrittore)", "text": "Una vita movimentata.\nNato a Crawley nel Sussex e vissuto a Guilford, Stewart lasci\u00f2 la band nell'estate del 1968, a 17 anni, per andare a fare altro in giro per il mondo: ha lavorato in un circo, ha fatto parte dell'equipaggio di uno yacht in Grecia, \u00e8 stato in Cina per conto delle \"Rough Guides\", ha preso il patentino da pilota a Los Angeles, ha fatto un corso professionale di cucina francese, e ha imparato il mestiere di tosatore di pecore, che continua a fare saltuariamente qua e l\u00e0 per il mondo.\nSul piano umano e culturale \u00e8 un personaggio tipico di una generazione irrequieta, curiosa, informale, dedita all'empiria e curiosa della gente e del mondo.\nNel 1988 si \u00e8 stabilito con la moglie in Andalusia, in una fattoria dell'Alpujarra. La sua integrazione nella nuova comunit\u00e0 e nella nuova vita \u00e8 stata cos\u00ec efficace che nel 2007 Stewart \u00e8 stato eletto consigliere comunale (per il partito ecologista \"Los Verdes de Andaluc\u00eda\") del paese di \u00d3rgiva nel cui territorio risiede.\nLo scrittore.\nLa storia di questa evoluzione esistenziale e del reinsediamento della coppia nella comunit\u00e0 agricola andalusa \u00e8 narrata vivacemente nel libro \"Driving Over Lemons - An Optimist in Andalucia\", pubblicato nel 1999, che in Inghilterra ha venduto 850.000 copie ed \u00e8 stato rapidamente tradotto in 9 lingue, nel successivo \"A Parrot in the Pepper Tree: A Sort of Sequel to \"Driving Over Lemons\" (2002) e nel pi\u00f9 recente \"The Almond Blossom Appreciation Society\" (2006).\nStewart ha inoltre partecipato alla stesura della \"Rough Guide to Andalucia\".\nLibri tradotti in italiano.\nDi Stewart sono stati pubblicati in traduzione italiana:"}
{"id": "1791386", "revid": "4252", "url": "https://it.wikipedia.org/wiki?curid=1791386", "title": "Chiostro di Cennano", "text": "L'attuale chiostro di Cennano, in via Poggio Bracciolini a Montevarchi, \u00e8 quanto rimane di buona parte dell'ex-monastero francescano di San Ludovico. Dopo la soppressione del convento nel 1808, venne assegnato nel 1821 alla propositura di Sant'Andrea a Cennano che, a sua volta, nel 1889 lo scorpor\u00f2 dalla canonica e lo cedette all'Accademia Valdarnese del Poggio.\nStoria.\nIl chiostro, pi\u00f9 tardo rispetto alla chiesa, venne aggiunto all'impianto del convento solo nel 1471 come riporta anche uno dei capitelli del colonnato e solo grazie ai denari, pare, di un privato, un certo Donato Sgheri montevarchino. La porta lignea di accesso al chiostro, tuttora al suo posto, porta invece incisa la data del 1522. \nCon il passaggio all'accademia, il chiostro fu notevolmente alterato dalla chiusura di tutte le arcate del lato ovest del porticato, quello adiacente a via Poggio Bracciolini, per ricavarne una scala di accesso al piano superiore. Successivamente furono murati, con pareti finestrate, anche gli altri tre lati. A ricordarne l'antica destinazione d'uso restavano solo i capitelli e i mozziconi delle colonne che sporgevano dall'intonaco e alcune ornamentazioni pittoriche, ottocentesche, che seguivano i ricalchi delle volte. \nFu riportato alla forma originaria nel 1963 dopo tre anni di restauri.\nDescrizione.\nIl portico si compone di quattordici colonne in pietra serena dotate tutte di capitelli decorati tipiche del rinascimento fiorentino e per forma e ornato molto simili, anche se conservate molto peggio, a quelle del cortile di palazzo Pazzi a Firenze.\nLe ormai scarse tracce di pitture che rimangono su alcuni punti delle pareti fanno pensare che il chiostro, in origine, dovesse essere completamente affrescato. Durante i restauri del 1963 venne addirittura scoperta una lunetta incavata nelle parete contigua alla chiesa e decorata con una \"Madonna col Bambino\" in braccio avente ai due lati figure di Santi, probabilmente san Giovanni Battista e san Paolo. Su una delle pareti si intravedono anche tracce di una crocifissione, mentre nelle altre lunette dovevano essere raffigurati episodi della vita di san Francesco.\nQuasi completamente scomparse, lungo i quattro lati del chiostro, sia sopra i capitelli delle pareti che sopra quelli del colonnato, comparivano un tempo gallerie di santi e personaggi francescani con, al di sotto, lo stemma della famiglia che aveva commissionato il dipinto. \nDal lato sud, quello prospiciente alla chiesa, in senso antiorario sono ancora riconoscibili: \n\"Lato Sud - Sulle colonne\"\n\"Lato Est - Sulla parete\"\n\"Lato Est - Sulle colonne\"\n\"Lato Nord - Sulle colonne\"\n\"Lato Sud - Sulla parete\"\n\"Lato Sud - Sulle colonne\""}
{"id": "1791387", "revid": "1712264", "url": "https://it.wikipedia.org/wiki?curid=1791387", "title": "Stazione di Leggiuno-Monvalle", "text": "La stazione di Leggiuno-Monvalle \u00e8 una fermata ferroviaria posta sulla linea Luino-Oleggio.\nSi trova nel territorio comunale di Leggiuno, e serve anche il limitrofo comune di Monvalle.\n\u00c8 gestita da Rete Ferroviaria Italiana.\nStoria.\nFu aperta nel 1882 e disponeva di tre binari passanti pi\u00f9 due binari tronchi per lo scalo merci\nLa stazione \u00e8 stata declassata a fermata l'11 giugno 2007.\nStrutture e impianti.\n\u00c8 presente il fabbricato viaggiatori a due piani in classico stile ferroviario.\nLa Stazione, prima della trasformazione in fermata, disponeva di 3 binari e di alcuni tronchini per il carico/scarico merci. L'impianto, inizialmente con scambi a chiave e un apparato ADM fu uno dei primi due, nel compartimento di Milano, ad essere attrezzato con un Apparato ACEI di tipo semplificato I 0/18 assieme alla limitrofa stazione di Ispra pur mantenendo il presenziamento e il Blocco Elettrico Manuale, nel 1987. In seguito, per via della semplificazione degli impianti (\u00e8 stato soppresso il binario centrale per consentire la realizzazione di un marciapiede di larghezza regolamentare), attuata da RFI dai primi anni 2000, per sostituire il sistema di blocco con il Bca e impresenziare gli impianti, si \u00e8 deciso di convertire l'impianto di Ispra in uno 0/19 sopprimendo contestualmente quello di Leggiuno e quello dell'unica altra stazione della tratta Taino-Angera (che a differenza delle altre due, non \u00e8 mai stato rinnovato, rimanendo un ADM), provvendimenti attuati con la circolare di trasformazione in fermata di cui sopra.\nIl fabbricato viaggiatori risulta, ad oggi chiuso. \nL'ex ufficio movimento \u00e8 stato riutilizzato per alloggiare parte delle schede necessarie a gestire l'ACC di Laveno\nMovimento.\nDal 12 dicembre 2013, con la sospensione del servizio viaggiatori sulla tratta Oleggio-Sesto Calende, la fermata risulta senza traffico passeggeri."}
{"id": "1791391", "revid": "1712264", "url": "https://it.wikipedia.org/wiki?curid=1791391", "title": "Stazione di Luino", "text": "La stazione di Luino \u00e8 la maggiore stazione ferroviaria a servizio della citt\u00e0 italiana di Luino, in provincia di Varese.\nFunge da punto di incontro tra la rete ferroviaria svizzera e quella italiana ed \u00e8 considerata (pur non essendo la pi\u00f9 prossima alla frontiera) stazione di confine, deputata pertanto allo svolgimento delle attivit\u00e0 e formalit\u00e0 doganali e al cambio di tensione d'alimentazione sulla linea aerea di contatto.\n\u00c8 gestita da Rete Ferroviaria Italiana, che la classifica in categoria \"Silver\".\nMovimento.\nNella stazione fermano i treni della linea S30 (Bellinzona-Cadenazzo-Gallarate) della Rete celere del Canton Ticino effettuati da TiLo. Alcune corse sono limitate al percorso Cadenazzo-Luino.\nLa stazione \u00e8 inoltre capolinea settentrionale dei treni regionali e RegioExpress operati da Trenord sulla direttrice Luino-Gallarate-Milano Porta Garibaldi.\nStrutture e impianti.\nTrattandosi di una stazione di confine internazionale, dispone di un tratto neutro lungo 70\u00a0m per il cambio tensione, dai 3\u00a0kV CC italiani ai 15\u00a0kV AC svizzeri. La manovra, laddove il materiale motore \u00e8 monotensione, comporta un cambio di locomotiva, mentre i mezzi politensione possono effettuare la cosiddetta transizione dinamica, abbassando gli archetti all'inizio del tratto neutro e rialzandoli allorch\u00e9 si passa alla diversa elettrificazione.\nIl sedime ferroviario \u00e8 dotato di sei binari passanti, dei quali 3 utilizzati per il servizio viaggiatori e provvisti di banchina al primo binario, ed una tra il terzo ed il quarto binario, entrambe dotate di ascensore.\nNella stazione sono presenti la dogana italiana e i presidi della Guardia di Finanza e della Polizia ferroviaria.\nNel 2013, la Camera dei Cantoni ha approvato una legge che impegna La Svizzera a finanziare i costi di ammodernamento della linea Bellinzona-Luino-Gallarate. Lo stanziamento previsto consisteva in un mutuo di 280 milioni di euro, dei quali 150 mln sono stati destinati alla copertura dei lavori nel tratto di Luino. Tale cifra \u00e8 stata convertita in un contributo a fondo perduto a carico della Svizzera.\nA settembre del 2014, \u00e8 stata firmata la convenzione attuativa fra RFI e l'Ufficio Federale Trasporti del governo bernese, che prevedeva la cantierizzazione dell'opera entro il 2016 sotto la direzione di Rete Ferroviaria Italiana.\nMuseo ferroviario del Verbano.\nLa \"rimessa locomotive\" che era stata costruita nel 1882, in occasione dell'apertura del Galleria del Gottardo \u00e8 stata concessa in comodato da RFI per la costituzione del \"Museo ferroviario del Verbano\". Tra le locomotive sono presenti due 428 Il Museo \u00e8 proprietario anche di una Locomotiva a vapore BR 50 mantenuta in grado di marciare ed utilizzata per treni turistici. Presso il fabbricato viaggiatori sono raccolti \"cimeli sull'evoluzione dell'esercizio ferroviario\" a partire dall'Ottocento."}
{"id": "1791394", "revid": "729019", "url": "https://it.wikipedia.org/wiki?curid=1791394", "title": "Stazione di Laveno Mombello Lago", "text": "La stazione di Laveno Mombello Lago \u00e8 la stazione terminale della ferrovia Saronno-Laveno. Si trova in Via Garibaldi, a pochi passi dal centro cittadino e dal Lago Maggiore, dove si trova anche un imbarcadero traghetti, con trasporto auto, della Navigazione Lago Maggiore. Nelle vicinanze \u00e8 presente inoltre la Stazione di Laveno-Mombello delle Ferrovie dello Stato.\nStrutture e impianti.\nLa stazione \u00e8 gestita da Ferrovienord, che la classifica come stazione principale; il piazzale \u00e8 costituito da sette binari, di cui sei accessibili da banchina. Il settimo binario era utilizzato generalmente per i treni merci.\n\u00c8 presente inoltre un raccordo ferroviario che collega la stazione con quella di Laveno-Mombello, gestita da RFI, e posta sulle linee Luino-Milano e Luino-Oleggio.\nMovimento.\nLa stazione \u00e8 servita da treni regionali svolti da Trenord sulla direttrice Laveno Mombello-Milano Cadorna nell'ambito del contratto di servizio stipulato con la Regione Lombardia..\nInoltre la stazione \u00e8 servita dai treni RegioExpress RE1 Laveno - Varese - Saronno - Milano.\nCinema.\nLa stazione compare in diversi film degli anni settanta e ottanta maggior parte con Renato Pozzetto."}
{"id": "1791399", "revid": "1442080", "url": "https://it.wikipedia.org/wiki?curid=1791399", "title": "Divorzio romano", "text": "Anche in et\u00e0 repubblicana, quando Roma costruiva la sua immagine di Stato fondato sui capisaldi dei valori della tradizione e della \"familia\", il \"matrimonium\", in realt\u00e0, non era indissolubile, ma soggetto all'istituto giuridico del divorzio \nIl divorzio dal matrimonio \"cum manu\" e \"sine manu\".\nNella forma del matrimonio cum manu era impossibile per una donna ripudiare il marito, mentre, al contrario, l'uomo esercitava tale autorit\u00e0 sulla donna, sicch\u00e9 questa poteva essere molto semplicemente ripudiata. \nFino al III secolo a.C. l'unica condizione era che sussistesse un qualche errore commesso dalla donna e che questa venisse giudicata da un consiglio di famiglia composto dai parenti del marito. Nelle XII Tavole (451-450 a.C.) vi \u00e8 una traccia di questa procedura l\u00e0 dove si dice che il marito poteva richiedere alla donna le chiavi di casa: \"claves ademit, exegit\" privandola della sua qualit\u00e0 di signora della casa. \nNel 307 a.C. i censori destituiscono un senatore dalla sua carica perch\u00e9 aveva scacciato la moglie senza il preventivo giudizio dei parenti. e dopo un secolo nel 235 a.C. il senatore Spurio Cervilio Ruga viene biasimato dai senatori perch\u00e9 aveva scacciato la moglie solo perch\u00e9 non gli aveva dato figli. \nCol passare del tempo questi rimproveri per una condotta cos\u00ec superficiale nell'avanzare il ripudio della propria moglie non compaiono pi\u00f9 ed anzi i divorzi vengono messi in pratica per i pi\u00f9 futili motivi come l'essere andata in strada senza un velo che ne coprisse il volto, essersi fermata a conversare con una donna di malaffare oppure avere assistito senza autorizzazione ai giochi pubblici.\nBastava quindi un qualsiasi pretesto per poter sciogliere un matrimonio da parte del marito; con l'introduzione del matrimonio sine manu la donna, se ancora sotto la tutela dei parenti, poteva ancora essere ricondotta a loro dall'ex marito ma se questa invece fosse stata orfana e quindi \"sui iuris\", poteva anche lei con una sola parola liberarsi dal coniuge.\nAncora in epoca republicana tuttavia l'opinione pubblica mal giudicava la donna che si fosse separata dal marito come si evidenzia dalle iscrizioni funerarie dove si cita come lodevole caratteristica della defunta quella di essere stata in vita \"univira\", sposata ad un solo uomo.\nCasi illustri di divorzi.\nAi tempi di Cicerone ormai sia l'uomo che la donna potevano molto liberamente divorziare. Il vecchio Silla si sposava per la quinta volta con Valeria, sorellastra del retore Ortensio. Complesse le vicende matrimoniali di Pompeo: aveva divorziato perch\u00e9 ostacolato nella sua carriera politica, dalla prima moglie Antistia, erede di una grande propriet\u00e0 paterna, poi rimasto vedovo della seconda moglie Emilia, aveva sposato Giulia, e alla morte di questa per la quarta volta si sposava con Mucia, da cui per\u00f2 divorzi\u00f2 accusandola di condotta riprovevole durante la sua partecipazione alla guerra d'oltremare. Famoso il caso di Cesare che, vedovo di Cornelia, aveva poi ripudiato Pompea semplicemente perch\u00e9 su lei circolavano pettegolezzi. Catone Uticense, il fustigatore dei costumi, si era in un primo tempo divorziato da Marcia ma quando questa al gi\u00e0 suo ricco patrimonio aveva aggiunto l'eredit\u00e0 del defunto marito Ortensio, tranquillamente la riprese come moglie. Cos\u00ec Cicerone, ormai cinquantasettenne, trovatosi in difficolt\u00e0 finanziarie non esit\u00f2 a liberarsi della moglie Terenzia, dopo trent'anni di matrimonio, per sposare la giovane e ricca Publilia.\nLa \"lex de ordinibus maritandis\".\nUna grande diffusione di divorzi si ebbe in Roma con l'emanazione da parte di Augusto della \"lex de ordinibus maritandis\" diretta soprattutto a frenare la diminuzione delle nascite nella classe aristocratica, senza preoccuparsi dei divorzi che anzi potevano essere visti come occasione di unioni pi\u00f9 assortite e prolifiche, e a proibire la rottura del fidanzamento, strumento usato dai pi\u00f9 per sfuggire alle nozze. Se Augusto non dette un freno ai divorzi si preoccup\u00f2 per\u00f2 di dare delle regole. Bastava ancora la volont\u00e0 di uno dei due coniugi per divorziare ma l'imperatore stabil\u00ec che questo dovesse avvenire alla presenza di sette testimoni e che un liberto la notificasse per iscritto alla parte interessata.\nSuccessivamente lo stesso Augusto volle che la donna ripudiata potesse, nel caso che nel contratto di matrimonio questo fosse stato trascurato, richiedere indietro la sua dote intentando un'azione civile (\"actio rei uxoriae\"), salva la facolt\u00e0 del giudice di trattenere a favore dell'ex marito quella parte della dote che servisse al mantenimento dei figli rimasti con lui (\"propter liberos\") e quella per i danni che la donna avesse causato per sperperi (\"propter impensas\"), per ruberie (\"propter amotas\") o per condotta immorale (\"propter mores\"). \nLa tutela della dote della donna era stata considerata da Augusto sempre alla luce della sua politica di aumento della natalit\u00e0: una donna divorziata ancora in possesso della sua dote poteva pi\u00f9 agevolmente risposarsi. Per\u00f2 si ebbe anche un effetto che non era stato considerato: nel senso che spesso i mariti avidi per non perdere la dote non divorziavano ma l'istituto della famiglia che si manteneva solo per interesse andava irrimediabilmente in crisi.\nUn'altra conseguenza, anche questa deleteria dello spirito coniugale, come notava Orazio, era che la soggezione, non solo economica del marito, alla donna con una ricca dote (\"...dotata regit virum coniunx\") lo costringeva s\u00ec a rimanere formalmente unito ma solo sino a quando non divorziasse avendo trovato una donna ancora pi\u00f9 ricca.\nDenaro e divorzi.\nI matrimoni quindi resi ingannevolmente duraturi solo per il denaro o falliti malgrado il denaro divennero sempre pi\u00f9 instabili nei secoli dell'impero.\nLa matrona romana, come sposata \"sine manu\", ormai anche in caso di divorzio aveva a disposizione la sua dote integra, o quasi, che il marito non poteva pi\u00f9 amministrare n\u00e9 ipotecare. Spesso, al tempo di Domiziano, era lei ad amministrare le sue propriet\u00e0 assistita dai consigli di un intendente premuroso come quel giovane dalla chioma riccioluta che \u00e8 sempre al fianco della moglie di Mariano che \u00e8 rimasto soffocato dalla dote della moglie al punto che nessuna azione di contenuto economico pu\u00f2 pi\u00f9 fare senza il suo consenso.\nDiventava quindi sempre pi\u00f9 frequente nell'et\u00e0 imperiale che il liberto incaricato di notificare la rottura del matrimonio pronunciasse le parole che ci ha tramandato Gaio: \"tua res tibi agito\" (\u00abportati via quello che ti appartiene\u00bb) e \"tuas res tibi habeto\" (\u00abtienti la roba tua\u00bb)\nNon erano solo gli uomini a prendere l'iniziativa di divorziare: non di rado erano donne piuttosto intraprendenti, come quella che (ricorda Giovenale) si era sposata otto volte in cinque autunni o come quella Telesilla (di cui racconta Marziale) che, dopo un mese che Domiziano aveva restaurato le leggi giulie, si era sposata per la decima volta.\nGli imperatori come Traiano, Adriano, lo stesso Antonino cercavamo di dare l'esempio di una condotta monogamica ma il popolo non li seguiva preferendo imitare i Cesari precedenti che tutti, persino il pio Augusto, avevano divorziato pi\u00f9 volte.\nOrmai nella Roma imperiale, osserva sconsolato Seneca, \u00abNessuna donna arrossiva nel rompere il suo matrimonio, poich\u00e9 le donne pi\u00f9 nobili si erano abituate a contare i loro anni non con il nome dei consoli ma con quello dei loro mariti. Divorziano per maritarsi, si maritano per divorziare\u00bb \nOsserva alla fine il disgustato Marziale:\nCollegamenti esterni.\nDonne e divorzio nell'antica Roma"}
{"id": "1791400", "revid": "1629771", "url": "https://it.wikipedia.org/wiki?curid=1791400", "title": "L'approdo", "text": "L'approdo \u00e8 stato uno dei pi\u00f9 longevi e noti programmi culturali della televisione italiana. Si ispirava alla trasmissione radiofonica omonima che, ideata da Adriano Seroni e Leone Piccioni, era andata in onda dagli studi RAI di Firenze dalla fine del 1944 alla met\u00e0 degli anni '50. La prima puntata, con il sottotitolo \"settimanale di lettere e arti\", and\u00f2 in onda sul Programma Nazionale sabato 2 febbraio 1963, alle ore 22.20, mentre l'ultima fu trasmessa sul Secondo Programma, alle ore 22, il 28 dicembre 1972.\nIl programma.\nPrecursore di questo programma fu \"Arti e scienze\", che and\u00f2 in onda per 188 puntate fino all'inizio del 1963 e che, dal n. 122, fu curata da Silvano Giannelli, Carlo Mazzarella ed Emilio Ravel. \"L'approdo\" \u2013 che si avvaleva di un comitato direttivo composto da eminenti personalit\u00e0 del mondo culturale dell'epoca (fra gli altri: Riccardo Bacchelli, Carlo Bo, Emilio Cecchi, Roberto Longhi, Giuseppe Ungaretti) \u2013 era realizzato da un gruppo di redattori suddivisi per materia (Luigi Silori per i libri, Giulio Cattaneo per i dibattiti, Silvano Giannelli per le arti figurative, Guido Turchi per la musica, Mario Cimmaghi per il teatro), coordinati da Leone Piccioni. La trasmissione fu condotta per le prime quattro edizioni da Edmonda Aldini, attrice teatrale colta e raffinata. In seguito, al posto della Aldini fu chiamato Giancarlo Sbragia."}
{"id": "1791401", "revid": "782150", "url": "https://it.wikipedia.org/wiki?curid=1791401", "title": "Secondo Programma", "text": ""}
{"id": "1791407", "revid": "1610933", "url": "https://it.wikipedia.org/wiki?curid=1791407", "title": "Kingu", "text": "Nella mitologia babilonese Kingu \u00e8 il primogenito di Ti\u0101mat, della quale diventa consorte, dopo la morte del padre Aps\u00fb. \nSecondo il mito cosmogonico narrato nell\"'En\u016bma eli\u0161\", Tiamat, spinta da altre divinit\u00e0, vuole combattere contro Ea e, perci\u00f2, chiama a s\u00e9 una schiera di mostri e serpenti al cui comando pone il figlio Kingu. Quando i poteri magici di Ea non riescono a prevalere, questi chiede l'aiuto di Marduk che accetta in cambio del comando supremo sugli dei. La richiesta viene accettata e Marduk ottiene armi potentissime, tra cui i sette venti. Scatena una tempesta nella quale imprigiona Tiamat nella sua rete immobilizzandola con i venti. Infine, circonda l'esercito nemico e cattura Kingu a cui ruba la Tavola dei Destini.\nKingu viene accusato della rivolta e per questo viene giustiziato. Ea mischia il sangue di Kingu all'argilla, creando cos\u00ec l'uomo, il quale dovr\u00e0 lavorare per gli dei sostituendo il compito precedentemente posto sulle spalle degli dei minori."}
{"id": "1791408", "revid": "2184720", "url": "https://it.wikipedia.org/wiki?curid=1791408", "title": "Una storia importante/Respiro nel blu", "text": "Una storia importante \u00e8 un singolo del cantautore italiano Eros Ramazzotti, pubblicato nel 1985 come secondo estratto dal primo album in studio \"Cuori agitati\".\nIl brano \u00e8 stato scritto insieme a Piero Cassano (che si era allontanato dai Matia Bazar) e Adelio Cogliati.\nDopo la vittoria nella sezione \"Nuove Proposte\" al Festival di Sanremo 1984 con \"Terra promessa\", Ramazzotti torna da \"Big\" al Festival l'anno seguente, e partecipa proprio con questa canzone, classificandosi 6\u00ba nella classifica finale.\nMentre la parte musicale delle strofe fu scritta piuttosto agevolmente, quella del ritornello faticava ad arrivare. Piero Cassano racconter\u00e0 che lo spunto gli arriv\u00f2 dai cori della curva del Genoa, la sua squadra del cuore, durante una partita di calcio di cui fu spettatore nel periodo della composizione.\nDopo Sanremo, la canzone diventa una hit europea vendendo un milione di copie, con particolare successo in Francia, e viene inserita nel primo album in studio \"Cuori agitati\". Verr\u00e0 inserita in una nuova versione nel greatest hits \"Eros\" del 1997, e in una versione remix in \"e\u00b2\" del 2007.\nLa versione remix durata in 6 minuti viene inserita solo in vinile.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nTracce.\n7\" singolo (DDD A 6029)\nLato A\nLato B\n12\" \"Special remix version longue\" (Carrere / Clever 8580)\nLato A\nLato B\nVersione di Giorgia.\nLa cantautrice italiana Giorgia insieme al cantante originale (come artista ospite) ha inciso una cover del brano, pubblicata il 7 dicembre 2018 come secondo singolo estratto dal primo album di cover \"Pop Heart\".\nVideo musicale.\nIl videoclip, girato da Emanuel Lo e VisionariLab, \u00e8 stato pubblicato in anteprima il 19 ottobre 2018 sulle piattaforme streaming online, e ufficialmente dal 21 dicembre successivo sul canale Vevo-YouTube della cantante.\nIl video ripercorre, tramite l'utilizzo di filmati inediti, la storia d'amore fra la cantautrice romana e il suo compagno, il coreografo e regista Emanuel Lo. In seguito, viene rilasciato un secondo video, collage di alcuni successi del recente passato di Giorgia (\"Non mi ami\", \"Quando una stella muore\", \"Scelgo ancora te\" e \"Credo\")."}
{"id": "1791409", "revid": "1243", "url": "https://it.wikipedia.org/wiki?curid=1791409", "title": "Stazione internazionale di Luino", "text": ""}
{"id": "1791411", "revid": "21583", "url": "https://it.wikipedia.org/wiki?curid=1791411", "title": "Encore (Lionel Richie)", "text": "Encore \u00e8 il primo album dal vivo del cantante statunitense Lionel Richie, pubblicato il 26 novembre 2002."}
{"id": "1791413", "revid": "76963", "url": "https://it.wikipedia.org/wiki?curid=1791413", "title": "Luca Riemma", "text": "Biografia.\nAttore di teatro, cinema e televisione, e pittore, deve la sua notoriet\u00e0 alla soap opera di Rai 3 \"Un posto al sole\", dove ha il ruolo di \"Pietro\".\nNel 2005 recita in \"PA\", per la regia di Anna Redi, uno spettacolo teatrale nel quale interpreta il ruolo di un giovane camorrista. Nel 2006 partecipa agli spettacoli come mimo \"Le nozze di Figaro\" e al \"Don Giovanni\", entrambi per la regia di Mario Martone. Nel 2007 partecipa a \"Commedia dell'arte\" di Sergio De Paolo nel 2010 \u00e8 l'unico attore in scena, narrando favole tratte da \"Lo cunto de li cunti\" di Gian Battista Basile.\n\u00c8 stato protagonista di puntata di tre edizioni de \"La squadra\", interpretando personaggi diversi. Nel 2007 entra nel cast di \"Un posto al sole\", nel quale \u00e8 tornato come protagonista nel 2008/2009 nella versione estiva della soap. Ha poi interpretato il ruolo del giovane studente di magistratura in \"Il coraggio di Angela\" per Rai 1 e un venditore di aspirapolveri nella sit com \"7 vite come i gatti\" per Rai 2.\nHa lavorato in alcuni film, da protagonista e coprotagonista ma tutti di nicchia \"Capo Nord\", \"I cinghiali di Portici\". Nel 2005 \u00e8 protagonista in \"Lo guarracino\", candidato ai \"David di Donatello\". Nel 2011 partecipa alla puntata pilota \"Appunti\" in un ruolo drammatico e parallelamente partecipa al cortometraggio di Alfonso Ciccarelli \"Io come Steve Jobs\". Ha quindi un ruolo nel film \"Barbara ed io\", per la regia di Raffaele Esposito.\nNel 2015 appare nel reality show americano \"Spie al ristorante\", dove viene rappresentato come il proprietario di un'ipotetica ditta di elettrodomestici."}
{"id": "1791417", "revid": "9498", "url": "https://it.wikipedia.org/wiki?curid=1791417", "title": "Archita da Taranto", "text": ""}
{"id": "1791425", "revid": "767487", "url": "https://it.wikipedia.org/wiki?curid=1791425", "title": "Gyachung Kang", "text": "Il Gyachung Kang \u00e8 una montagna del Mahalangur Himal, una catena montuosa dell'Himalaya, ed \u00e8 la vetta pi\u00f9 alta compresa tra il Cho Oyu (8.201\u00a0m) e l'Everest (8.848\u00a0m).\nSi trova sul confine tra Nepal e Tibet e si tratta della quindicesima vetta pi\u00f9 alta della terra. In coabitazione col Gasherbrum III \u00e8 anche la vetta pi\u00f9 alta che non appartiene agli Ottomila, ed il fatto che sia esclusa da questa speciale classifica la rende poco nota. Eppure raggiunge un'altezza di ben 7.952 metri sul livello del mare, solo 75 metri in meno del pi\u00f9 basso degli ottomila.\nLa montagna \u00e8 stata scalata la prima volta il 10 aprile 1964 da Y. Kato, K. Sakaizawa e Pasang Phutar e nella giornata successiva da K. Machida e K. Yasuhisa. La parete nord \u00e8 stata scalata nel 1999 da una spedizione slovena, impresa ripetuta da Yasushi Yamanoi nel 2002."}
{"id": "1791428", "revid": "767487", "url": "https://it.wikipedia.org/wiki?curid=1791428", "title": "Himalchuli", "text": "Himalchuli \u00e8 la seconda montagna pi\u00f9 alta del Mansiri Himal, nell'Himalaya nepalese. Si trova a sud del Manaslu, uno degli ottomila. L'Himalchuli ha tre picchi principali: Est (7893\u00a0m), Ovest (7540\u00a0m) e del Nord (7371\u00a0m). \u00c8 spesso scritto con due parole, \"Himal Chuli\".\nL'Himalchuli \u00e8 la 18\u00aa montagna pi\u00f9 alta del mondo.\nStoria.\nVisite esplorative sono state effettuate nel 1950 e nel 1954, e un primo tentativo di salita fall\u00ec nel 1955. Ulteriori tentativi di ricognizione seguirono nel 1958 e 1959.\nLa prima salita \u00e8 stata effettuata nel 1960 dai giapponesi Hisashi Tanabe e Masahiro Harada.\nIl picco Ovest \u00e8 stato scalato la prima volta nel 1978 da due membri di una spedizione giapponese. Il picco Nord \u00e8 scalato nel 1985 da una spedizione coreana."}
{"id": "1791430", "revid": "767487", "url": "https://it.wikipedia.org/wiki?curid=1791430", "title": "Disteghil Sar", "text": "Il Distaghil Sar \u00e8 la montagna pi\u00f9 alta della catena dell'Hispar Muztagh, appartenente alla catena montuosa del Karakoram situato nel Nord del Pakistan. Con i suoi 7.885 metri sul livello del mare \u00e8 la 19\u00aa montagna pi\u00f9 alta della Terra e il nono picco pi\u00f9 alto del Pakistan.\nIl Distaghil Sar \u00e8 stato scalato per la prima volta nel 1960 da G. Starker e D. Marchart appartenenti ad una spedizione austriaca guidata da Wolfgang Stefan."}
{"id": "1791432", "revid": "1568601", "url": "https://it.wikipedia.org/wiki?curid=1791432", "title": "Kunyang Chhish", "text": "Il Khunyang Chhish o Kunyang Chhish \u00e8 la seconda montagna pi\u00f9 alta della catena montuosa dell'Hispar Muztagh situata nel Karakorum in Pakistan. \nDescrizione.\nLa sua altezza \u00e8 talvolta indicata in 7823\u00a0m. Viene comunque posizionata come la 21\u00aacima pi\u00f9 alta del mondo e l'ottava in Pakistan.\nIl Khunyang Chhish si trova nel cuore del Hispar Muztagh, a nord del ghiacciaio Hispar, uno dei principali ghiacciai del Karakorum, e ad est della valle del fiume Hunza. Sorge sul lato sud-ovest del ghiacciaio Khunyang mentre Distaghil Sar (la vetta pi\u00f9 alta del Hispar Muztagh) domina il ghiacciaio sulla regione settentrionale.\nPrime salite.\nIl primo tentativo di scalata al Khunyang Chhish venne effettuato nel 1962, ma la salita venne interrotta dopo una valanga che uccise due alpinisti. Un successivo tentativo avvenne nel 1965 ma un altro alpinista mor\u00ec dopo il crollo di una stretta cresta a 7.200\u00a0m.\nLa prima spedizione ad arrivare sulla cima fu un team polacco guidato da Andrzej Zawada nel 1971. Tuttavia uno dei membri rimase ucciso accidentalmente in un crepaccio."}
{"id": "1791434", "revid": "1924342", "url": "https://it.wikipedia.org/wiki?curid=1791434", "title": "Endless Love", "text": "Endless Love, uscita nel 1981, \u00e8 una canzone scritta da Lionel Richie ed eseguita da Diana Ross e Lionel Richie. La canzone \u00e8 il tema principale del film \"Amore senza fine\"."}
{"id": "1791435", "revid": "52953", "url": "https://it.wikipedia.org/wiki?curid=1791435", "title": "Saltoro Kangri", "text": "Il Saltoro Kangri \u00e8 la vetta pi\u00f9 alta delle montagne Saltoro, catena montuosa appartenente al Karakorum. Si tratta di una delle montagne pi\u00f9 alte della Terra, ma si trova in una posizione molto remota del Karakorum.\n\u00c8 situata in una regione controllata dall'India, sul fianco meridionale del ghiacciaio di Siachen.\nPrime scalate.\nIl primo tentativo di scalata avvenne nel 1935 da parte di una spedizione britannica guidata da J. Walzer.\nLa prima salita del Saltoro Kangri avvenne nel 1962, da parte di un team giapponese e pakistano guidato da T. Shidei che raggiunse la cima il 24 luglio."}
{"id": "1791436", "revid": "216538", "url": "https://it.wikipedia.org/wiki?curid=1791436", "title": "Elia Metchnikoff", "text": ""}
{"id": "1791441", "revid": "1568601", "url": "https://it.wikipedia.org/wiki?curid=1791441", "title": "K\u0101met", "text": "Il Kamet \u00e8 la seconda montagna pi\u00f9 alta della regione del Garhwal in India, dopo Nanda Devi, con 7.816 metri sul livello del mare. Si trova nel distretto di Chamoli Uttarakhand, vicino al confine con il Tibet. \u00c8 la terza montagna pi\u00f9 alta dell'India, e la 29\u00aa pi\u00f9 alta del mondo. Il Kamet \u00e8 considerata parte della gamma dello Zaskar, che si trova a nord della catena principale dell'Himalaya, tra il fiume Suru e la parte superiore del fiume Karnali.\nPrime scalate.\nMentre i tentativi di arrampicata hanno avuto inizio nel 1855, la cima \u00e8 stata conquistata solo nel 1931 da una spedizione britannica composta da Frank Smythe, Eric Shipton, R.L. Holdsworth e Lewa Sherpa."}
{"id": "1791443", "revid": "400694", "url": "https://it.wikipedia.org/wiki?curid=1791443", "title": "DKF Folklore", "text": "La DKF Folklore fu una casa discografica italiana attiva negli anni '60.\nStoria della DKF Folklore.\nLa DKF Folklore - Produzioni Discografiche Torino fu fondata nei primi anni '60 a Torino (inizialmente con il solo nome Folklore) dal musicista e direttore d'orchestra Happy Ruggiero, che in seguito divenhe il proprietario degli studi di registrazione \"Format\"; la sede dell'etichetta era a Torino in via Pietro Micca 17.\nInizialmente la casa discografica produsse dischi di folk, ma presto ampli\u00f2 i propri generi, stampando dischi di cantanti melodici come Mariolino Barberis o Tony Pagliaro o di gruppi beat come I Ragazzi del Sole; per lo pi\u00f9, comunque, gli artisti del suo catalogo furono artisti piemontesi.\nTra i cantanti che incisero per la DKF \u00e8 da ricordare anche Silvana Aliotta (che negli anni '70 diventer\u00e0 la voce solista del noto gruppo di rock progressivo Circus 2000), che pubblicher\u00e0 alcuni dischi per l'etichetta con il nome d'arte \"Silva Grissi\", tra cui \"Il processo\", cover di \"End of the world\" degli Aphrodite's Child.\nLa DKF era anche proprietaria di una sottoetichetta, la Scat.\nAll'inizio degli anni settanta la DKF cesser\u00e0 le attivit\u00e0.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1791444", "revid": "1568601", "url": "https://it.wikipedia.org/wiki?curid=1791444", "title": "Batura Mustagh I", "text": "Il Batura Sar, indicato anche come Batura I, \u00e8 la 25\u00aa montagna pi\u00f9 alta della Terra e la 12\u00aa pi\u00f9 alta del Pakistan. \u00c8 la vetta pi\u00f9 alta del Batura Muztagh, che \u00e8 la pi\u00f9 occidentale catena del Karakoram.\nNomi alternativi di questo picco sono Batura, Batura I, e Batura I Orientale. L'altezza talvolta \u00e8 indicato come 7.785 metri sul livello del mare.\nLa prima scalata riusc\u00ec il 30 giugno 1976 ad opera di H. Bleicher e H. Oberhofer."}
{"id": "1791446", "revid": "1568601", "url": "https://it.wikipedia.org/wiki?curid=1791446", "title": "Chomo Lonzo", "text": "Il Chomo-Lonzo (scritto anche \"Chomolonzo\", \"Chomol\u00f6nzo\", \"Chomo L\u00f6nzo\", \"Jomol\u00f6nzo\", o \"Lhamalangcho\") \u00e8 una montagna del Tibet posta 5\u00a0km a Nord-Est del Makalu nella catena del Mahalungur (Mohalingor) o Khumbu Himalaya.\nDescrizione.\nIl Chomo-Lonzo ha tre distinti vertici: quello Meridionale che \u00e8 il picco principale (stimato tra i 7.790 e i 7.818 metri), il picco Centrale tra i 7.540 e i 7.565 metri, e il picco Nord intorno ai 7.200 metri.\nSe dal Nepal la montagna \u00e8 sopraffatto dal vicino Makalu, la quinta vetta pi\u00f9 alta del mondo, le tre cime sono molto impressionanti se viste della valle Kangshung in Tibet. Chomo-Lonzo \u00e8 traducivile in \"dea degli uccelli\" e da oriente la montagna infatti richiama alla mente un'aquila con ali spiegate.\nGli alpinisti francesi Jean Couzy e Lionel Terray raggiunsero la vetta principale nel 1954 tramite la cresta che separa Chomo Lonzo da Makalu. La seconda salita avvenne solo nel 1993 ad opera di una spedizione giapponese. Un terzo e ultimo tentativo di ascesa del picco principale avvenne nel 1994.\nI picchi Centrale e Nord vennero scalati solo nel 2005.\nVideogioco.\nNel 2009 la \"Deep Silver\" ha pubblicato un videogioco in cui il protagonista (Eric Simmons) tenta di scalare la suddetta cima."}
{"id": "1791448", "revid": "123502310", "url": "https://it.wikipedia.org/wiki?curid=1791448", "title": "Grondola", "text": "Grondola (\"Castrum Grundulae\" in latino) \u00e8 una frazione del comune italiano di Pontremoli, in provincia di Massa-Carrara.\nPosizionata sul crinale Nord Est della Valle del Verde a un'altitudine di 630\u00a0m sul livello del mare.\nSi raggiunge facilmente percorrendo per otto chilometri la \"Strada provinciale 39\" del Bratello dall'incrocio con la SS 62 della Cisa.\nNella piazzetta centrale della frazione \u00e8 ben visibile sul muro centrale di un'abitazione la targa che indica che tale sito \u00e8 denominato \"Prima Piazza della Repubblica\" Da tale piazza partono in due direzioni diverse due strade che si inoltrano nel borgo del paese. Su tali strade si affacciano delle abitazioni, talune vecchie anche di centinaia di anni. Sulle pietre con cui sono state realizzate si trovano ancora incisioni.\nNella frazione si trova il caratteristico ed antico Castello di Grondola.\nMonumenti e luoghi d'interesse.\nIl castello.\nIl castello \u00e8 senza dubbio uno dei monumenti pi\u00f9 importanti del paese. Esso si trova sulla sommit\u00e0 dell'omonimo paesino della Valle del Verde e molto probabilmente fu eretto per controllare gli accessi alla Val di Magra e, secondo gli storici, il castello di Grondola \u00e8 senza dubbio tra i pi\u00f9 importanti. Nei secoli fu conteso fra la famiglia Malaspina ed i comuni di Pontremoli, Piacenza e Parma e fu al centro di numerose lotte a causa dell'importanza strategica che poteva esercitare sulla viabilit\u00e0 transappenninica.\nLa fortificazione ha avuto luogo nel 1195, quando Alberto Malaspina fu obbligato a vendere il \"podio\" di Grondola ai piacentini; nel 1241, Grondola sembra essere passata sotto il Comune di Pontremoli che restaura, o forse pi\u00f9 probabilmente ricostruisce, il Castello di Grondola.\nLe fonti scritte documentano che nel 1273 Pontremolesi e Parmigiani costruirono una torre, probabilmente la stessa che oggi contraddistingue l'impianto e si tratta senza dubbio di un impianto di estremo interesse poich\u00e9, per quanto l'intero complesso si presenti allo stato di rudere, non sono rilevabili sostanziali alterazioni sulla struttura medievale, contrariamente a quanto avviene nella maggior parte dei Castelli Lunigianesi.\nIl cassero, dotato di accesso che porta sino all'ultimo piano, conserva intatti gli alloggiamenti destinati a sorreggere le travi di legno di un ballatoio, servito da scala retrattile e probabilmente collegata a una copertura lignea a falde inclinate. L'accesso all'interno della cortina perimetrale avveniva da un'apertura rivolta verso il pendio pi\u00f9 scosceso e serviva da una struttura lignea e, probabilmente, da un ponte levatoio. La parte del Castello pi\u00f9 facilmente espugnabile era rivolta verso nord.\nIl Castello, sul suo frontespizio, conserva leggibili, sebbene parzialmente rovinate, le forme architettoniche medievali, non alterate da interventi edilizia post-medievali. Infatti, proprio l'abbandono precoce della struttura, nel XVI secolo, ha risparmiato al castello i numerosi rifacimenti e ampliamenti che caratterizzano la maggior parte dei castelli della provincia.\nSport.\nIl passaggio dell'82\u00ba Giro d'Italia.\nNel 1999 il passaggio del Giro d'Italia a Grondola ha suscitato tanta attesa e partecipazione da parte di tutti gli appassionati dello sport.\nIn occasione di questa giornata, \u00e8 stata inaugurata La curva della Pace dall'ex sindaco Enrico Ferri.\nDal Passo della Cisa sono scesi a Mignegno, hanno attraversato il Ponte dei Santi (Pontremoli) per poi dirigersi verso Casa Corvi risalendo lungo la Valle del Verde a Guinadi, Grondola e Passo del Bratello proseguendo le prossime tappe.\nL'amministrazione del comune di Pontremoli si \u00e8 adoperata per rendere il tracciato pi\u00f9 idoneo ai ciclisti, asfaltando il tratto stradale che dalla Stazione di Grondola-Guinadi risale al paese di Grondola, dove presentava alcuni punti di pendenza del 18/21%."}
{"id": "1791450", "revid": "1568601", "url": "https://it.wikipedia.org/wiki?curid=1791450", "title": "Rakaposhi", "text": "Il Rakaposhi (R\u00e4kapo\u015fi) \u00e8 una montagna della catena montuosa del Karakoram in Gilgit-Baltistan, l'ente settentrionale del Pakistan. \nDescrizione.\nIl versante nord della montagna si trova nella Valle di Nagar circa 100\u00a0km a nord della citt\u00e0 di Gilgit, il versante sud nella valle di Danyor e il versante est nella valle di Bagrot. \nRakaposhi significa \"muro splendente\" nella lingua locale. Il Rakaposhi \u00e8 anche conosciuto come Dumani (\"Madre della Foschia\"). Viene indicata come la 27\u00aa vetta pi\u00f9 alta della Terra e la 12\u00aa pi\u00f9 alta del Pakistan, ma \u00e8 popolare pi\u00f9 per la sua bellezza che per il suo rango.\nLa prima scalata avvenne nel 1958 ad opera di Mike Banks e Tom Patey, membri di una spedizione britannico-pakistana. Un altro scalatore scivol\u00f2 e mor\u00ec durante la discesa."}
{"id": "1791452", "revid": "2125968", "url": "https://it.wikipedia.org/wiki?curid=1791452", "title": "Mercedes-Benz R129", "text": "R129 \u00e8 la sigla di un'autovettura spider (pi\u00f9 spesso definita come roadster) prodotta dalla Mercedes-Benz dal 1989 al 2001 e facente parte del segmento di gamma denominata Classe SL dalla Casa tedesca.\nStoria e profilo.\nLa SL \"R129\" \u00e8 il risultato di una lunga gestazione volta all'introduzione di una nuova roadster che rompesse con le linee ormai datate della precedente serie. Infatti, nella seconda met\u00e0 degli anni ottanta la SL R107, lanciata nell'ormai lontano 1971, iniziava a sentire il peso degli anni, sia a livello stilistico che tecnico (bench\u00e9 la Casa di Stoccarda l'avesse aggiornata pi\u00f9 volte). Occorreva pertanto un modello nuovo, non solo pi\u00f9 moderno come linea e contenuti, ma addirittura che guardasse al futuro lanciando una nuova sfida alle concorrenti pi\u00f9 accreditate. Si inizi\u00f2 a lavorare sul prototipo fin dal 1984, finch\u00e9, nel marzo 1989, venne svelata la nuova generazione di Roadster \"SL\", considerata tutt'oggi da molti la migliore tra le serie di \"SL\" prodotte finora.\nIl debutto.\nIl modello definitivo venne presentato al Salone di Ginevra del 1989 e ben presto conquist\u00f2 i favori del pubblico per essere una delle pi\u00f9 efficaci combinazioni tra stile e tecnologia. Sotto la semplice ed elegante linea, disegnata da Bruno Sacco, si nascondeva una meccanica molto sofisticata, caratterizzata da un ampio uso di elettronica e da sistemi di sicurezza evoluti.\nTra le innovazioni introdotte dal nuovo modello vi erano il roll-bar ad azionamento automatico, che fuoriesce in una frazione di secondo in caso di ribaltamento, e la capote ad azionamento elettroidraulico, che scompare in un apposito vano posteriore. Sempre per quanto riguardava la sicurezza c'erano l'antipattinamento ASR (dotato di una gestione comune con l'impianto ABS) che agiva in prima battuta frenando leggermente la ruota pattinante ed in seconda battuta tagliando l'erogazione di potenza del motore.\nMeccanica.\nLa serie \"R129\" della Classe SL nasceva sul pianale accorciato della berlina W124, il quale ha visto per l'occasione tutta una serie di aggiornamenti e novit\u00e0. \nLa meccanica era caratterizzata da un avantreno a doppi triangoli, ma soprattutto da un nuovo retrotreno con bracci multipli. Le sospensioni, poi, prevedevano anche dei nuovi ammortizzatori a controllo elettronico, optional nelle versioni di attacco e di serie in quelle di punta. Era inoltre presente uno sterzo con scatola a circolazione di sfere e servo comando ad assistenza variabile. La trazione era posteriore e, sulle versioni pi\u00f9 potenti, veniva coadiuvata da un differenziale autobloccante. I freni erano a disco autoventilanti sulle quattro ruote.\nLa SL \"R129\" mantiene anch'essa la classica impostazione meccanica con motore anteriore longitudinale e trazione posteriore. Il cambio era manuale a 5 marce con prima in basso nelle versioni di attacco della gamma, mentre era automatico a 4 rapporti sul resto della gamma e a richiesta era possibile avere anche un differenziale autobloccante a controllo elettronico.\nPer quanto riguarda i motori, si poteva optare tra unit\u00e0 a 6, 8 o 12 cilindri. Durante la sua produzione, la \"R129\" \u00e8 stata proposta con un ampio ventaglio di motorizzazioni, dai 2.8 ai 6 litri, pi\u00f9 alcune rare versioni speciali che arrivavano a 7.1 ed addirittura a 7.3 litri.\nEstetica.\nEsteticamente, la R129 appare molto pi\u00f9 moderna ed elegante rispetto alla R107 che sostituisce. Le linee sono pi\u00f9 tese, il frontale riprende da vicino quello della grossa coup\u00e9 della serie C126, ma pi\u00f9 inclinato, pi\u00f9 aggressivo ed ancor pi\u00f9 gradevole allo sguardo. La linea di cintura \u00e8 leggermente inclinata in avanti rispetto alla precedente roadster ed anche questo aspetto conferisce un marcato dinamismo al corpo vettura.\nNel complesso, sia a capote aperta, sia a capote chiusa, la R129 mantiene intatta la sua eleganza come poche altre roadster sanno fare. Anche nelle versioni con \"hard-top\" (opzionale a partire dal 1995) il mix tra eleganza e sportivit\u00e0 rimane pressoch\u00e9 inalterato. Perfettamente riuscito \u00e8 il mix stilistico tra modernit\u00e0 e stile retr\u00f2, quest'ultimo visibile ad esempio sui parafanghi anteriori, dove si trovano le piccole prese d'aria che ricordano quelle utilizzate negli anni cinquanta del XX secolo sulla 300SL \"Ali di gabbiano\".\nPer quanto riguarda gli interni, sono da ricordare i sedili con struttura in magnesio, dotati tra l'altro anche di cinture di sicurezza con avvolgitore integrato nel corpo del sedile. Ovviamente la plancia ed il posto guida sono riccamente allestiti con materiali di pregio e finiture superlative.\nEvoluzione.\nLa gamma dei motori includeva, al debutto, due motori a 6 cilindri in linea di 2962cm\u00b3, abbinati ad una trasmissione manuale a 5 rapporti, ed un V8 di 4973\u00a0cm\u00b3 abbinato ad cambio automatico a 5 rapporti (optional sulle altre versioni). Tutti i propulsori erano caratterizzati da un'ampia gestione elettronica. Alla base si poneva la 300 SL, spinta dalla versione a 12 valvole da 190cv, del 6 cilindri 3 litri, mentre al top c'era la 500 SL, col V8 32 valvole da 320cv. Al centro della gamma si poneva la 300 SL-24 da 231cv, con la versione plurivalvole del 6 cilindri 3 litri. Partendo da questa versione nel 1989 la AMG ha sviluppato la SL 3.4 AMG, dotata del motore da 272cv (200Kw). Le modifiche oltre al motore, la trasmissione autobloccante e l'assetto permettevano a questo modello di raggiungere i 265\u00a0km/h non limitati elettronicamente.\nNel 1992 la gamma venne completata dalla \"600 SL\", equipaggiata con un V12 di 6 litri da 389cv e ancor pi\u00f9 riccamente equipaggiata (interno in pelle, e sospensioni a gestione elettronica).\nAll'inizio del 1993 venne introdotta la SL 60 AMG, seconda versione della \"R129\" preparata dalla AMG (dopo la SL 3.4 AMG) e l'unica di questa serie ad essere inserita ufficialmente nel listino Mercedes-Benz. In seguito, infatti vi sarebbero state altre tre versioni, che per\u00f2 non compariranno mai nel listino ufficiale della Casa tedesca, essendo modelli esclusivi venduti dalla rete Mercedes come modelli speciali.\nNel luglio del 1993 vi fu una mutazione nella denominazione dei modelli: la sigla \"SL\" venne preposta alla sigla numerica che identificava la cilindrata. Cos\u00ec, per esempio, la \"300 SL\" divenne SL 300. Nello stesso periodo, la \"300 SL-24\" venne sostituita dalla SL 320, equipaggiata da un 3.2 litri di potenza identica a quella del 3 litri bialbero utilizzato in precedenza. Dal punto di vista tecnico, tutti i motori, precedentemente ad iniezione meccanico-elettronica, divennero ad iniezione elettronica.\nConsiderati gli ottimi risultati di vendite, la \"R129\" non sub\u00ec variazioni fino al settembre del 1995, quando un moderato restyling diede origine alla seconda serie.\nPrimo restyling.\nUn modesto restyling estetico esterno (paraurti, fascioni e mascherina anteriore ridisegnati, frecce anteriori bianche) e agli interni (plancia, rivestimenti e strumentazione completamente digitale) accompagn\u00f2, nel 1995, il debutto di una nuova serie di motori a 6 cilindri in linea (tutti a 4 valvole per cilindro). Vennero adottati anche nuovi cerchi in lega di diverso disegno e furono ridisegnate le prese d'aria sui parafanghi anteriori, mentre un nuovo impianto stereo Bose divenne di serie su tutta la gamma. La nuova gamma, presentata al Salone di Francoforte, prevedeva come versione di base la nuova SL280 (2799\u00a0cm\u00b3, 193cv), mentre immediatamente sopra di essa si posizionava la \"SL320\" (3199\u00a0cm\u00b3, 228cv). Salendo, si incontra la SL 500, mossa dal gi\u00e0 noto V8 da 5 litri, aggiornato per ottimizzare consumi ed emissioni inquinanti. Al top assoluto della gamma rimaneva la \"SL 600\". Per quanto riguarda la copertura del tetto, con il restyling divenne disponibile a richiesta un tetto rigido che la trasformava in una coup\u00e9.\nFino al 1998 vi furono quindi solo alcune migliorie di dettaglio, tra cui un nuovo cambio automatico sull'intera gamma e le sospensioni autolivellanti di serie per la \"SL500\".\nSecondo restyling.\nNell'aprile del 1998, al Salone di Torino viene presentata la nuova gamma \"R129\", che ha beneficiato per l'occasione di un nuovo restyling, visibile nei nuovi cerchi in lega, nel terminale di scarico di forma ovale, nei nuovi specchietti retrovisori esterni e soprattutto nei nuovi motori V6 e V8 a tre valvole per cilindro. La gamma parte cos\u00ec nuovamente dalla \"SL 280\" e dalla \"SL 320\", di uguale cilindrata, ma con motori a V anzich\u00e9 in linea. Pi\u00f9 in alto, la nuova \"SL 500\" con il nuovo V8 M113 da 306 CV ed ancora al top la SL 600, se si escludono le versioni preparate dalla AMG di Affalterbach.\nCon queste caratteristiche, la serie \"R129\" si avvia al termine della sua carriera, avvenuta nel 2001. Il suo posto verr\u00e0 preso dalla nuova serie, siglata R230.\nVersioni AMG.\nDurante la produzione dal 1989 al 2001 la SL \u00e8 stata proposta con elaborazioni ed allestimenti AMG. La AMG era un preparatore specializzato nei modelli Mercedes, che proprio in questo periodo stringe un contratto di collaborazione diretta con Mercedes, diventando quindi anche il brand ufficiale per le versioni pi\u00f9 sportive. Le versioni AMG basate sulla serie R129 furono 5 in totale. Solo due versioni furono allestite come elaborazioni delle versioni 300 e 500 di normale produzione nel periodo 1989-1993. La SL 3.4 AMG con motore 6 cilindri 3.4 litri 272 cv derivato dalla 300 SL 24V e la SL 6.0 AMG con motore V8 da 6 litri 381cv derivata dalla 500 SL. In questo periodo solo pochissimi esemplari vennero realizzati.\nDal 1993 al 2001 Vennero prodotte quattro versioni la SL 55 AMG, la SL 60 AMG, la SL 70 AMG e la SL 73 AMG.\nLa SL 60 dotata del motore V8 6.000cc. di cilindrata maggiorata erogava una potenza massima di 381 CV, spingendo la vettura ad una velocit\u00e0 massima autolimitata di 250\u00a0km/h, scattando da 0 a 100\u00a0km/h in soli 5\"8. Introdotta nel 1993, la \"SL 60 AMG\" venne prodotta fino al 1998 in 633 esemplari.\nDopo la \"SL 60\", in ordine cronologico, arriv\u00f2 la SL 70, che montava un motore V12 da 7.1 litri (7055\u00a0cm\u00b3, per la precisione) della potenza massima di 496 CV. Questa vettura \u00e8 addirittura molto pi\u00f9 rara della gi\u00e0 non comune \"SL 60 AMG\". Tra il 1997 ed il 2000 ne furono prodotte 150 unit\u00e0.\nDal 1999 vennero introdotte due versioni la SL 55, spinta da un V8 M113 da 5.4 litri che erogava fino a 354 CV. Il secondo modello fu la SL 73, mossa da un'evoluzione del V12 montato sulla \"SL70\". Questo nuovo motore raggiungeva la ragguardevole cilindrata di 7291\u00a0cm\u00b3 ed erogava fino a 525 CV. I motori V12 vennero installati anche sulla Zonda in virt\u00f9 della collaborazione motoristica tra AMG e la modenese Pagani. La \"SL 55\" e la \"SL 73\" vennero prodotte entrambe tra il 1999 ed il 2001 rispettivamente in 65 e 42 esemplari.\nVersioni e caratteristiche.\nDi seguito vengono riportati i dati tecnici relativi a tutte le versioni della SL \"R129\", sia quelle ufficialmente inserite nel listino Mercedes-Benz sia le versioni AMG non ufficiali.\nSolitamente, in molte fonti, la produzione della \"SL 500\" viene quantificata in 94.048 esemplari perch\u00e9 in tale cifra vengono compresi anche i dati di produzione dei modelli \"SL 55 AMG\" ed \"SL 60 AMG\". Per lo stesso motivo, capita spesso di trovare la produzione della \"SL 600\" quantificata in 11.039 esemplari perch\u00e9 comprende la produzione dei modelli \"SL 70 AMG\" e \"SL 73 AMG\"."}
{"id": "1791453", "revid": "879070", "url": "https://it.wikipedia.org/wiki?curid=1791453", "title": "Namcha Barwa", "text": "Il Namcha Barwa (ufficialmente: \"Namjagbarwa\"); Pinyin: \"N\u00e1nji\u0101b\u0101w\u01ce F\u0113ng\") \u00e8 una montagna della parte orientale dell'Himalaya tibetano che raggiunge quota 7.782 metri sul livello del mare ed \u00e8 situata nella Prefettura di Nyingchi della Regione Autonoma del Tibet in Cina, in un'area remota e raramente visitata.\nAttorno al Namcha Barwa il principale fiume del sud del Tibet, lo Yarlung Tsangpo, compie una grande curva e forma la gola dello Yarlung Tsangpo, da alcuni ritenuto il pi\u00f9 profondo canyon del mondo. In seguito tale fiume prende il nome Brahmaputra.\nLa prima scalata del Namcha Barwa avvenne nel 1992."}
{"id": "1791456", "revid": "15756", "url": "https://it.wikipedia.org/wiki?curid=1791456", "title": "Kanjut Sar", "text": "Il Kanjut Sar \u00e8 una montagna localizzata nell'Hispar Muztagh una catena montuosa del Karakoram in Pakistan.\nDescrizione.\nCon i suoi 7.760 metri sul livello del mare \u00e8 la 26\u00b0 montagna pi\u00f9 alta della Terra e la 11\u00b0 del Pakistan.\nLa prima scalata venne effettuata nel 1959 dalla guida valdostana Camillo Pellissier, membro di una spedizione italiana diretta da Guido Monzino composta da 12 alpinisti e 500 portatori che trasportarono 22 tonnellate di materiali.\nLa vetta fu raggiunta il 19 luglio da Pellissier in solitaria partendo dal campo 6 posto a quota 6670 m. Jean Bich che doveva tentare la vetta assieme a lui fu fermato da crampi gastrici. L'impresa \u00e8 descritta nel documentario del 1960 \"Kanjut Sar - la montagna che ha in vetta un lago\", diretto da Guido Guerrasio."}
{"id": "1791463", "revid": "205552", "url": "https://it.wikipedia.org/wiki?curid=1791463", "title": "Antipattinamento", "text": ""}
{"id": "1791466", "revid": "834", "url": "https://it.wikipedia.org/wiki?curid=1791466", "title": "Impianto ABS", "text": ""}
{"id": "1791467", "revid": "1543377", "url": "https://it.wikipedia.org/wiki?curid=1791467", "title": "Gelend\u017eik", "text": "Gelend\u017eik (anche come \"Gelendzhik\") \u00e8 una citt\u00e0 della Russia europea meridionale (kraj di Krasnodar), situata sulla costa settentrionale del mar Nero, nella baia omonima, 180 km a sudovest di Krasnodar.\nDal 2001, Gelend\u017eik costituisce, a livello amministrativo, una citt\u00e0 di rilevanza federale che si pone allo stesso livello di un rajon e raggruppa sotto di s\u00e9 venti localit\u00e0 rurali; a livello municipale, costituisce anche un okrug di tipo urbano.\nLa citt\u00e0 di Gelend\u017eik venne fondata con scopi militari, come fortezza, nel luglio del 1831 dal generale E. A. Berchman durante la colonizzazione russa della costa del mar Nero; divenuta la \"stanica\" (villaggio cosacco) di \"Gelend\u017eikskaja\" nel 1864, ottenne lo \"status\" di citt\u00e0 nel 1915, venendo ribattezzata con il nome attuale.\nLa citt\u00e0 \u00e8 al giorno d'oggi un centro prevalentemente turistico, favorita in questo dal clima di tipo quasi mediterraneo (le temperature medie oscillano tra i 4 \u00b0C di gennaio e febbraio e i 24\u00a0\u00b0C di luglio e agosto). Lo sviluppo delle attrezzature turistiche ha provocato anche a Gelend\u017eik, come nelle altre localit\u00e0 costiere (So\u010di e Tuapse), la nascita di una conurbazione lineare, estesa per circa 100\u00a0km e comprendente i centri di \"Kabardinka\", \"Divnomorskoe\", \"D\u017eanchot\", \"Betta\", \"Krinica\" e \"Archipo-Osipovka\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1791476", "revid": "124927172", "url": "https://it.wikipedia.org/wiki?curid=1791476", "title": "All Night Long (All Night)", "text": "All Night Long (All Night) \u00e8 un singolo di Lionel Richie del 1983, estratto dal suo secondo album da solista \"Can't Slow Down\".\nIl brano, una delle canzoni pi\u00f9 famose del cantante, raggiunse il primo posto delle classifiche in Belgio, Paesi Bassi, Stati Uniti e Italia.\nIl brano.\nIl brano \"All Night Long (All Night)\" fu estratto dall'album \"Can't Slow Down\" del cantante. La canzone ha avuto un notevole successo negli Stati Uniti d'America, dove raggiunse la prima posizione di numerose classifiche, riscuotendo un buon successo anche in tutta Europa.\nDella canzone fu girato anche un video, diretto da Michael Nesmith, proprio nel periodo di prima diffusione dei video musicali, alla versione originale nel video venne tagliata la seconda strofa per rimanere negli standard dei primi video musicali che per problemi di copyright non dovevano superare i quattro minuti.\nLa canzone \u00e8 considerata la settantaseiesima pi\u00f9 bella di sempre in \"Billboard's Greatest Songs of all time.\"\nVideo.\nIl video musicale di \"All Night Long (All Night)\" \u00e8 stato il primo ad essere trasmesso dalla prima emittente televisiva interamente dedicata alla musica in Italia, Videomusic, che inaugur\u00f2 le trasmissioni nella notte tra il 1\u00ba e il 2 aprile 1984, a mezzanotte, con il video della canzone."}
{"id": "1791477", "revid": "1116641", "url": "https://it.wikipedia.org/wiki?curid=1791477", "title": "Vineam Sorec", "text": "La Vineam Sorec \u00e8 una bolla di Nicol\u00f2 III (4 agosto 1278), con cui il Pontefice ordina che dove vivono i Giudei, si predichi secondo la discrezione del vescovo per istruire la popolazione ebraica locale nelle verit\u00e0 di fede cristiane. Lo strumento della predica coatta era stato introdotto in Spagna fin dal 1242 dai domenicani aragonesi e approvato dal potere sovrano.\nQuesta disposizione fu ribadita dal Concilio di Basilea, nella XIX sessione del 7 settembre 1434 (\"Decretum de Judaeis et neophytis\") e soprattutto da papa Gregorio XIII con la bolla \"Sancta Mater Ecclesia\" che prevedeva la predicazione settimanale ovunque fosse presente una sinagoga, alla quale doveva assistere, a turno, almeno un terzo della popolazione ebraica locale."}
{"id": "1791478", "revid": "574302", "url": "https://it.wikipedia.org/wiki?curid=1791478", "title": "Geografia delle Seychelles", "text": "Le Seychelles sono una piccola nazione insulare situata nell'Oceano Indiano a nord-est del Madagascar e circa 1.600 km ad est delle coste del Kenya. Le Seychelles sono comprese fra i 4\u00b0 S e i 10\u00b0 S e fra i 46\u00b0 E e i 54\u00b0 E. La nazione \u00e8 un arcipelago di 155 isole tropicali, alcune di granito e altre di corallo, la maggior parte delle quali sono piccole e disabitate. Il territorio si estende su soli 457 km\u00b2, ma le isole sono sparse in una zona economica esclusiva di 1.374.000 km\u00b2. Circa il 90 per cento della popolazione (di 82500) vive sull'isola di Mah\u00e9, e il 9 per cento a Praslin e La Digue. Circa un terzo della superficie del paese \u00e8 costituito dall'isola di Mah\u00e9, e un altro terzo dall'atollo di Aldabra. \nCi sono due distinte regioni, le isole granitiche e le isole coralline. Le isole granitiche sono tra le isole oceaniche pi\u00f9 antiche del mondo, mentre le altre isole esterne sono molto giovani, anche se quelle comprese nel gruppo di Aldabra e Saint-Pierre (Gruppo Farquhar) sono state sollevate e sommerse pi\u00f9 volte nel corso della loro lunga storia (la pi\u00f9 recente risale a circa 125.000 anni fa). \nIsole Interne.\nIl Isole Interne comprendono 42 isole per una superficie totale di 243,7 km\u00b2, il 54% delle Seychelles, e pi\u00f9 del 98% della popolazione del paese. \nIl gruppo delle isole granitiche \u00e8 composto da 40 isole di granito, tutte all'interno di un raggio di 56 km dall'isola principali di Mah\u00e9. Queste isole sono rocciose, e la maggior parte hanno una stretta fascia costiera e sono collinari all'interno. Il punto pi\u00f9 elevato \u00e8 posto a 914 metri. Le pi\u00f9 importanti isole di questo gruppo sono: \nDue isole coralline 90 km a nord, Bird Island e Denis Island.\nMilioni di anni fa l'arcipelago si \u00e8 creato dalla combinazione della separazione dell'India dall'Africa e un sistema di vulcani sottomarini, in un processo simile a quello verificatosi sulle isole di Maurizio e Riunione.\nIsole Esterne.\nLe Isole esterne sono composto da cinque gruppi di isole coralline: \nQueste isole coprono 211,3 km\u00b2 (il 46% delle Seychelles), ma meno del 2% della popolazione. \nSono isole coralline sostanzialmente piatte con lunghe barriere coralline. Non posseggono grandi riserve di acqua dolce ed \u00e8 difficile il sostentamento della vita umana.\nClima.\nIl clima \u00e8 molto umido e le isole essendo piccole subiscono molto l'influenza marina. La temperatura varia poco durante tutto l'anno. A Mah\u00e9 le temperature variano dai 24 ai 30 \u00b0C, e le precipitazioni sono nell'ordine di 2.900 millimetri annui a Victoria e 3.600 millimetri lungo i pendii montani.\nI mesi pi\u00f9 freschi sono luglio e agosto. I venti da sud-est, gli alisei, soffiano regolarmente da maggio a novembre, e questo rinfresca molto l'aria. Mesi caldi sono da dicembre ad aprile e con i pi\u00f9 alti tassi di umidit\u00e0. Marzo e aprile sono i mesi pi\u00f9 caldi in assoluto.\nDati Generali.\nSuperficie totale: 455 km\u00b2 \nLinea di costa: 491 km \nElevazione estremi: \n&lt;br&gt;punto pi\u00f9 basso: Oceano Indiano 0 m \n&lt;br&gt;punto pi\u00f9 alto: Morne Seychellois 905 m \nRisorse naturali: pesce, copra, cannella.\nUso del suolo:\n&lt;br&gt;seminativi: 2% \n&lt;br&gt;colture permanenti: 13% \n&lt;br&gt;pascoli permanenti: 0% \n&lt;br&gt;foreste e boschi: 11% \n&lt;br&gt;altri: 74% (1993 stima)"}
{"id": "1791488", "revid": "1442080", "url": "https://it.wikipedia.org/wiki?curid=1791488", "title": "Antonio Rossaro", "text": "Biografia.\nNacque a Rovereto, citt\u00e0 al tempo situata nella Contea austro-ungarica del Tirolo. Compiuti gli studi nel seminario di Rovigo, per le sue idee interventiste non fece ritorno in Trentino fino alla fine del primo conflitto mondiale, ma rimase profondamente legato al suo territorio d'origine.\nFu ordinato sacerdote cattolico nel 1911. Nel 1913 divenne socio dell'Accademia Roveretana degli Agiati.\nA Rovigo e in provincia si distinse per una costante opera di propaganda irredentista, con scritti letterari e con la redazione del periodico \"Alba Trentina\". Si valse della collaborazione artistica del giovane conterraneo Giorgio Wenter Marini. Fu tra gli artefici del \"Monumento a Cesare Battisti\" che fu eretto a Rovigo nel 1917, opera dello scultore Virgilio Milani.\nNel primo dopoguerra pot\u00e9 tornare a Rovereto, dove leg\u00f2 il suo nome alla realizzazione della Campana dei Caduti. Viene indicato fra i membri fondatori della Societ\u00e0 per gli studi trentini, oggi nota come Societ\u00e0 di studi trentini di scienze storiche.\nMentre fu direttore della Biblioteca civica di Rovereto (dal 1921 alla morte), assicur\u00f2 a tale istituzione il deposito di vari fondi archivistici e bibliografici di grande interesse per la storia e la cultura del territorio (conti Lodron, baroni Salvotti di Mori, Zenatti, Scipio Sighele, Congregazione di Carit\u00e0, Federico Halbherr, Paolo Orsi, Alberto Tacchi, famiglia Moll).\nNel 1921 fu tra i fondatori del Museo storico italiano della guerra con Antonio Piscel, Giuseppe Chini e Giovanni Malfer."}
{"id": "1791492", "revid": "57342", "url": "https://it.wikipedia.org/wiki?curid=1791492", "title": "Caf\u00e9 de Flore", "text": "Il Caf\u00e9 de Flore \u00e8 uno storico locale parigino situato nel quartiere di Saint-Germain-des-Pr\u00e9s, al 172 di boulevard Saint-Germain.\nStoria.\nIl locale apr\u00ec i battenti all'inizio della Terza Repubblica, probabilmente nel 1887.\nDeve il suo nome ad una piccola scultura che si trovava sul lato opposto del viale. Alla fine del XIX secolo, Charles Maurras, che viveva al primo piano, scrisse il suo libro sotto il segno di Flora.\nMolti intellettuali, come Jean-Paul Sartre, Emil Cioran e Simone de Beauvoir hanno frequentato abitualmente il Caf\u00e9 de Flore.\nOgni anno a settembre si riunisce qui la giuria del Prix de Flore, che premia un giovane autore di talento."}
{"id": "1791500", "revid": "2091899", "url": "https://it.wikipedia.org/wiki?curid=1791500", "title": "Sancta Mater Ecclesia", "text": " Sancta Mater Ecclesia \u00e8 una bolla di papa Gregorio XIII scritta il 1\u00ba settembre 1584.\nRiprendendo le disposizioni della Vineam Sorec di papa Niccol\u00f2 III sull'obbligo per gli Ebrei di ascoltare delle prediche cattoliche, Gregorio XIII ribadisce che le prediche si dovevano tenere ovunque ci fosse una sinagoga, vi dovevano assistere, a turno, un terzo degli abitanti del ghetto, e si dovevano commentare da appositi specialisti proprio i passi dell'Antico Testamento letti nelle sinagoghe il sabato corrispondente. Questa prassi divenne effettiva e costante solo a Roma, e si svolgeva nelle chiese cattoliche adiacenti alla sinagoga nel quartiere ebraico: dapprima in SS. Trinit\u00e0 dei Pellegrini, poi in Santa Maria del Pianto, ed infine in Sant'Angelo in Pescheria. Le prediche vennero abolite solo con Pio IX nel 1847. Ma ancora nell'Annuario Pontificio del 1860 era presente, fra i vari uffici della Curia Romana, quello di \"\u00abincaricato della predica agli Ebrei\u00bb\"."}
{"id": "1791503", "revid": "767487", "url": "https://it.wikipedia.org/wiki?curid=1791503", "title": "Lago Bangweulu", "text": "Il lago Bangweulu \u00e8 un lago d'acqua dolce dello Zambia. Il suo nome significa \u201cil luogo dove l'acqua e il cielo si incontrano\u201d.\nGeografia.\nIl lago \u00e8 la fonte del fiume Luapula che ne rappresenta anche l'emissario, ed \u00e8 alimentato da 17 fiumi principali. \u00c8 situato ad un'altitudine di 1.140 metri sul livello del mare, e misura circa 75 km di larghezza nel punto pi\u00f9 ampio. \u00c8 un lago poco profondo, misurando 4 metri di profondit\u00e0 media e 10 metri di massima. La sua superficie \u00e8 variabile secondo le stagioni dai 4.000 ai 10.000 km\u00b2.\nPrincipali fonti del lago e delle paludi delle sue regioni meridionali \u00e8 il fiume Chambeshi. Le acque di questa regione fanno parte del sistema fluviale del fiume Congo. Il lago \u00e8 composto da 3 specchi d'acqua tra loro paralleli:\nSia a sud che a est del lago si estendono le paludi del Bangweulu che si snodano su una lunghezza di 120 km per 75 km di larghezza. Nelle stagioni delle piogge le paludi possono raggiungere una superficie di 15.000 km\u00b2."}
{"id": "1791506", "revid": "1305772", "url": "https://it.wikipedia.org/wiki?curid=1791506", "title": "Dive", "text": ""}
{"id": "1791508", "revid": "819238", "url": "https://it.wikipedia.org/wiki?curid=1791508", "title": "Ferrovia Grignasco-Coggiola", "text": "La ferrovia Grignasco-Coggiola, nota anche come ferrovia della Val Sessera, era una linea ferroviaria lunga 14\u00a0km, che attraversava il fiume Sesia per giungere in Val Sessera. Inaugurata nel 1908, venne soppressa nel 1935.\nStoria.\nLa linea, richiesta sin dal 1883 dalle popolazioni e dagli imprenditori della Val Sessera e della Val Ponzone, dopo un rifiuto da parte della Societ\u00e0 Anonima dei Tramways Vercellesi di realizzare una diramazione della propria tranvia Vercelli-Aranco fu concessa nel 1905 alla provincia di Novara e per essa al cavalier Antonio Boggio. I lavori iniziarono nel 1906 e la linea, realizzata su progetto degli ingegneri Vicari e Chiaves, fu inaugurata il 10 maggio 1908, entrando in servizio il giorno dopo. Il primo orario prevedeva tre coppie di treni, portate a quattro dal marzo 1909, sebbene il traffico prevalente fosse costituito dai treni merci.\nNei primi anni trenta la linea era percorsa da sei coppie di treni giornaliere, ma la concorrenza degli autotrasporti rendeva i bilanci dell'esercente della linea, la Societ\u00e0 Anonima Ferrovia Vallesessera (FVS), con sede a Torino, in passivo.\nAlle ore 18 del 3 agosto 1934 due arcate del ponte sul Sesia crollarono per un'alluvione; la linea fu limitata alla tratta da Serravalle a Coggiola, impiegando autobus sostitutivi tra Romagnano Sesia e Serravalle, e infine soppressa il 9 febbraio 1935.\nDopo la seconda guerra mondiale, il ponte sul Sesia fu ricostruito, e la prima tratta della linea riattivata come raccordo ferroviario per la cartiera di Serravalle. Anche quest'ultimo utilizzo cess\u00f2 nel 1968, quando una nuova alluvione distrusse per la seconda volta il ponte sul Sesia.\nDopo la chiusura della linea buona parte del sedime ferroviario venne riutilizzato quale percorso della strada provinciale 71.\nCaratteristiche.\nLa ferrovia era a binario singolo a scartamento ordinario, armata con rotaie Vignoles e si sviluppava per 14,503\u00a0km. Il raggio di curvatura era di 250 metri, la pendenza massima del 17 per mille. I convogli potevano toccare una velocit\u00e0 massima di 45\u00a0km/h.\nPercorso.\nLasciata la stazione di Grignasco, il cui piazzale rimase intatto fino ai primi anni novanta, quando l'Ente Ferrovie dello Stato procedettero ai lavori di ammodernamento della ferrovia Novara-Varallo lasciando in opera il solo binario di corsa, la linea della Val Sessera descriveva un'ampia curva verso sud per affrontare il ponte a sei arcate in pietra sul fiume Sesia, principale opera d'arte della linea.\nLa prima stazione era quella di Serravalle Sesia, raccordata alla locale cartiera, che per le proprie necessit\u00e0 generava fra l'altro traffico giornaliero di un carro di carbone. Per le manovre erano utilizzati due automotori di costruzione Antonio Badoni Lecco, acquistati nel dopoguerra e utilizzati per l'inoltro nello stabilimento dei carri merci da Grignasco in doppia trazione simmetrica ed in numero di 80 al giorno, fino al crollo di due campate del ponte a seguito dell'alluvione del 2 novembre 1968. Da quel momento, anche la Cartiera si affid\u00f2 al trasporto su gomma, e tramite esso inoltr\u00f2 fino agli anni settanta pochi carri merci dalla stazione di Borgosesia.\nIn tale prima parte del percorso la linea intersecava pi\u00f9 volte la tranvia Vercelli-Aranco duplicandone le fermate a Serravalle e a Bornate il cui fabbricato viaggiatori fu in seguito trasformato in abitazione privata.\nIl binario si inoltrava dunque lungo la val Sessera, a causa della cui orografia si rese necessario lo scavo di quattro gallerie. Nell'ordine, erano servite le localit\u00e0 di Crevacuore e Sostegno, servite da una stazione comune il cui fabbricato viaggiatori \u00e8 divenuto anch'esso abitazione privata, Pianceri e Mosso, a loro volta servite da un impianto comune, e Flecchia, il cui edificio di fermata ospita un bar.\nLa stazione di Coggiola-Portula, il cui nome derivava dall'ubicazione presso la frazione Granero di Portula, sorgeva presso il ponte sul torrente Sessera d'accesso a Coggiola; erano presenti una rimessa locomotive a due vie e un magazzino merci.\nMateriale rotabile.\nNel 1931 il parco rotabili originario risultava costituito da tre locomotive a vapore, nove carrozze a due assi, due bagagliai e ventisei carri merci. Le locomotive 1 e 2, accantonate a Coggiola alla chiusura della linea, nel 1946 furono cedute al porto di Savona, dove prestarono servizio sino ai primi anni settanta. L'unit\u00e0 n. 3 fu ceduta alla ferriera Pietra, di Omegna ove prest\u00f2 servizio per circa 15 anni.\nUna quarta unit\u00e0, di costruzione Henschel come le precedenti, fu consegnata alla SFV nel 1928 e venne ceduta all'Impresa manovre e Affini (IMA) di Genova; rinumerata dalle FS 830.006 venne infine accantonata e demolita a Novi Ligure.\nLe prime due unit\u00e0, sopravvissute, appartengono al Museo ferroviario piemontese (MFP): la 2 \u00e8 preservata statica in comodato d'uso presso il museo del tramway di Altavilla Monferrato, l'altra \u00e8 in corso di restauro funzionale presso le officine del Museo Ferroviario Piemontese (MFP) a Torino nell'ex stazione della Ferrovia Torino-Ceres, in corso Giulio Cesare.\nUn'ulteriore locomotiva a vapore risultava in servizio per il traffico diretto alla cartiera di Serravalle. Si trattava di un'unit\u00e0 costruita nel 1893 dalla SLM per la Societ\u00e0 Italiana per le Strade Ferrate Meridionali (SFM) che l'aveva impiegata insieme a tre unit\u00e0 gemelle durante i lavori di costruzione della ferrovia Sulmona-Isernia; acquisita nel 1907, prima ancora dell'entrata in servizio della linea della val Sessera, tale unit\u00e0 prest\u00f2 saltuariamente servizio per una decina d'anni prima di essere trasferita all'ILVA di Piombino."}
{"id": "1791510", "revid": "767487", "url": "https://it.wikipedia.org/wiki?curid=1791510", "title": "Chambeshi", "text": "Il fiume Chambeshi (conosciuto anche con il nome di Chambezi) \u00e8 situato nel nord-est dello Zambia. In termini di lunghezza costituisce la parte iniziale del corso del fiume Congo, tuttavia, in termini di volume d'acqua, viene preso in considerazione il fiume Lualaba come principale fonte e sorgente del Congo. Il Chambeshi nasce come un ruscello di montagna a nord-est dello Zambia a sud del Lago Tanganica ad un'altitudine di 1.760 metri sul livello del mare.\nScorre per 480\u00a0km e nel tratto finale attraversa le paludi di Bangweulu, che fanno parte della regione del Lago Bangweulu. Entro la fine della stagione delle piogge (nel mese di maggio), ricarica con le sue acque le paludi e inonda una vasta zona pianeggiante a sud-est del lago, favorendo un vasto ecosistema di zone umide. Le sue acqua quindi fuoriescono dalle paludi come fiume Luapula.\nPer pi\u00f9 di 100\u00a0km della sua lunghezza, ad est della citt\u00e0 di Kasama, il fiume \u00e8 costituito da un dedalo di canali all'interno di paludi che vanno dai 2 ai 25\u00a0km di larghezza. Pi\u00f9 a valle, il principale canale permanente presenta una larghezza di 100 metri, che diventano 400\u00a0m nei periodi di piena."}
{"id": "1791512", "revid": "86376", "url": "https://it.wikipedia.org/wiki?curid=1791512", "title": "Luapula (fiume)", "text": "Il fiume Luapula \u00e8 una sezione del secondo fiume pi\u00f9 lungo dell'Africa, il Congo. Costituisce la frontiera naturale transnazionale, per quasi tutta la sua lunghezza, tra Zambia e Repubblica Democratica del Congo. Il Luapula unisce il Lago Bangweulu (interamente in territorio dello Zambia) al Lago Mweru (condivisa tra i due paesi) e d\u00e0 il suo nome alla Provincia di Luapula nello Zambia.\nFonte del Luapula superiore.\nIl fiume nasce dal Lago Bangweulu e dalle paludi in cui scorre il fiume Chambeshi, una della fonti del Congo. Non esiste un unico canale chiaro e distinto che colleghi i due fiumi e il lago, ma una massa intricata di canali, lagune e paludi. L'esploratore David Livingstone mor\u00ec esplorando la zona, e uno dei suoi ultimi atti fu la questione circa il corso del Luapula.\nAl di sotto delle paludi del Bangweulu il Luapula compie un arco e dalla direzione sud-ovest svolta verso nord-ovest e poi punta verso nord, con alcune rapide e una serie di cateratte, tra cui le cascate Mambilima.\nLa valle del Luapula.\nIl fiume con il suo lungo e sottile delta entra nel Lago Mweru in un'area chiamata paludi del Luapula.\nIl paludi si estendono lungo gli ultimi 100\u00a0km del fiume prima di tuffarsi nel lago, e in alcune zone raggiungono i 30\u00a0km di larghezza coprendo una superficie di circa 2500\u00a0km\u00b2. Ci sono quattro isole abitate nella parte del delta in territorio della Repubblica Democratica del Congo, tra cui la pi\u00f9 grande nel sistema che \u00e8 collegato alla terraferma nella stagione asciutta. Lo Zambia ha tre isole abitate nel delta sotto la sua giurisdizione tra cui l'isola di Chisenga."}
{"id": "1791514", "revid": "1951750", "url": "https://it.wikipedia.org/wiki?curid=1791514", "title": "Trama (narratologia)", "text": " \nLa trama, in narratologia, viene generalmente intesa come l'insieme degli eventi pi\u00f9 importanti contenuti da un racconto, un romanzo, un dramma teatrale, un'opera cinematografica o televisiva.\nIl termine \u00e8 mutuato dal vocabolo tecnico del settore tessile, che indica la struttura di un tessuto, detta appunto trama.\nAmbiguit\u00e0 del termine.\nDa alcune parti \u00e8 stato criticato l'uso spesso ambiguo del termine (cos\u00ec ad esempio Angelo Marchese), con cui talvolta si intende parlare della \"fabula\" (cio\u00e8 della sequenza dei fatti disposti secondo un ordine cronologico e causale), talaltra dell'intreccio (termine che indica quegli stessi fatti, per come sono per\u00f2 presentati effettivamente dal narratore: in questo caso, la loro disposizione rinvia ad una intenzione estetica, rispetto alla quale l'ordine cronologico e causale pu\u00f2 essere contraddetto, come accade, ad esempio, nel caso dell'analessi)."}
{"id": "1791516", "revid": "2057018", "url": "https://it.wikipedia.org/wiki?curid=1791516", "title": "Sandro Puppo", "text": "Caratteristiche tecniche.\nGiocatore.\nHa giocato prevalentemente nel ruolo di centromediano, sia in squadre metodiste che in squadre sistemiste, distinguendosi per senso di posizione e doti tattiche.\nAllenatore.\n\u00c8 stato tra i precursori del gioco a zona, che applicava gi\u00e0 negli anni sessanta, escludendo l'utilizzo di un libero fisso dietro i marcatori. Puppo assegnava al libero compiti sia di copertura che di costruzione del gioco offensivo.\nCarriera.\nGiocatore.\nPiacentino di nascita, trascorre gli anni dell'adolescenza a Shanghai, al seguito del padre violinista. In Cina inizia anche a giocare a calcio, nella squadra della scuola locale, e quando nel 1934 torna a Piacenza si presenta all'allenatore Carlo Corna, che inizialmente lo schiera mezzala; in seguito, tuttavia, viene schierato centromediano, ruolo che ricoprir\u00e0 per il resto della carriera. Gioca da titolare nel Piacenza per tre stagioni di Serie C, e le sue prestazioni gli valgono la convocazione per le Olimpiadi di Berlino del 1936 insieme al compagno di squadra Carlo Girometta, entrambi per\u00f2 da riserve e senza mai giocare.\nNell'estate 1937 passa all'Ambrosiana Inter, con cui vince subito uno scudetto sia pur senza mai scendere in campo (chiuso da Renato Olmi); in maglia nerazzurra esordisce in Coppa Italia, il 6 gennaio 1938 sul campo del . Anche nella stagione successiva ha poco spazio (8 presenze in Serie A) e viene ceduto al , con cui si impone da titolare per quattro campionati consecutivi, dal 1939 al 1943, giocando alle spalle del duo Loik-Mazzola. Resta in forza ai neroverdi anche nel Campionato Alta Italia 1943-1944, nel quale la squadra approda al girone finale.\nFinita la guerra viene posto in lista per il prestito: torna per una stagione al come allenatore-giocatore (sostituito per\u00f2 dalla quarta giornata da Renato Bodini), prima di rientrare al Venezia per il campionato di Serie A 1946-1947. Con la retrocessione dei veneti in Serie B passa alla , voluto da Imre Senkey per le sue capacit\u00e0 di adattamento al ruolo di centromediano sistemista. Nella Capitale, tuttavia, si procura un grave infortunio che chiude la sua carriera agonistica, chiusa in Promozione al Thiene nel 1949-1950 nel doppio ruolo di giocatore-allenatore.\nAllenatore.\nDopo le prime esperienze da allenatore-giocatore nel Piacenza e nel Thiene, nel 1950 diventa allenatore in seconda del Venezia, in Serie B; in seguito, tra gennaio e ottobre 1951 diventa primo allenatore, prima di essere esonerato a favore di Mario Villini. Nel prosieguo della stagione 1951-1952 passa sulla panchina del Rovereto, in Serie C. Nel 1952 arriva la chiamata della Nazionale di calcio della Turchia, che guida nelle Olimpiadi di Helsinki del 1952 e conduce alla qualificazione ai mondiali del 1954 eliminando a sorpresa la favorita Spagna. In quello stesso biennio (1952/54) allena anche il Be\u015fikta\u015f, con cui vince due campionati turchi.\nSieder\u00e0 poi sulla panchina del Barcellona (1954-1955), conquistando un secondo posto dietro al e lanciando in prima squadra Luis Su\u00e1rez. Tornato in Italia, allena per un biennio la Juventus, portando avanti un programma di rinnovamento e ringiovanimento della squadra: in quella squadra, soprannominata \"la Juve dei puppanti\", inserisce tra i titolari giovani come Piero Aggradi, Flavio Emoli, Enzo Robotti e Giuseppe Vavassori.\nNel 1957 si riavvicina a Venezia per motivi di salute, allenando la Mestrina, e l'anno successivo entra nei ranghi federali chiamato da Walter Mandelli, come segretario generale del Settore Tecnico della F.I.G.C.. In occasione di un'amichevole a Budapest siede sulla panchina della Nazionale B, prima di ritornare di nuovo in Turchia, ancora alla guida di Nazionale e Be\u015fikta\u015f.\nRientrato definitivamente in Italia, guida , Venezia (dove viene sostituito in febbraio da Camillo Achilli) e , prima di concludere la carriera di allenatore nella nat\u00eca Piacenza, dal giugno 1966 all'ottobre 1967, quando si dimette dall'incarico passando al ruolo di consulente tecnico del neo allenatore Leo Zavatti.\nDopo il ritiro.\nNel 1968 venne assunto dalla ditta piacentina Astra dell'ex presidente del Piacenza Enzo Bertuzzi, come corrispondente in lingue estere e segretario. Nel 1970 fu scelto dalla FIFA nel gruppo di studio tecnico dei mondiali in Messico, insieme agli inglesi Winterbottom e Greenwood e al tedesco Cramer.\nNel 1974 pubblic\u00f2 a Piacenza il volume \"Calcio: quo vadis\", un saggio in cui esponeva l'evoluzione tecnica e tattica del gioco del calcio dalle origini fino al 1970.\n\u00c8 scomparso a Piacenza nel 1986 all'et\u00e0 di 68 anni.\nRiconoscimenti.\nNella sua citt\u00e0 natale gli \u00e8 stato intitolato un campo da calcio, sul quale disputano le proprie partite le formazioni dilettantistiche della U.S. Turris, della A.S.D. Primogenita e della Nuova Spes. Subito dopo la sua scomparsa si era pensato di intitolargli lo stadio della Galleana, ma l'idea era stata successivamente accantonata."}
{"id": "1791526", "revid": "751106", "url": "https://it.wikipedia.org/wiki?curid=1791526", "title": "Zope 3", "text": "Zope 3 \u00e8 la terza versione del popolare ambiente Zope, una piattaforma che permette a sviluppatori con differenti livelli di competenza di costruire applicazioni web. Zope 3 \u00e8 oggi un sistema di produzione a tutti gli effetti ed \u00e8 il frutto di una riscrittura da zero del codice sorgente, usando un'architettura a componenti e implementando una vasta libreria di componenti Python riutilizzabili. Zope 3 \u00e8 distribuito sotto licenza Zope Public License ed \u00e8 quindi software libero.\nStoria di Zope 3.\nIl progetto Zope 3 prende vita nel febbraio 2001 ed ha l'obiettivo di riscrivere completamente il software, mantenendo le caratteristiche vincenti di Zope 2, ma sopperendo alle sue mancanze. L'efficace modello di Zope, il cui fine ultimo \u00e8 mettere persone non tecniche in condizione di creare siti web dinamici, necessitava infatti di una evoluzione. Il nuovo progetto inizia con lo sviluppo di un'architettura a componenti, permettendo cos\u00ec di frazionare il software in unit\u00e0 pulite e riutilizzabili. Zope 3 ha introdotto inoltre un pacchetto interfaccia al fine di fornire un'interfaccia utente che si vede dal web, consentendo di interagire pi\u00f9 facilmente con il linguaggio Python senza essere necessariamente programmatori esperti.\nCaratteristiche di Zope 3.\nL'obiettivo del progetto Zope 3 era permettere ai programmatori di usare Zope per pubblicare oggetti Python senza imporre nessuna restrizione su di essi, come classi di base speciali, attributi particolari e cos\u00ec via. Il codice di presentazione \u00e8 separato dal codice che si occupa della logica, ad unirli ci pensa l'architettura a componenti.\nZope 3 viene considerato da alcuni pi\u00f9 una collezione di utili librerie per lo sviluppo di applicazioni web, piuttosto che un vero server per applicazioni web. Zope 3 include pacchetti separati per le interfacce, architettura a componenti, server HTTP, publisher, Zope Object Database (ZODB), Zope Page Templates, I18N, politiche di sicurezza, e cos\u00ec via. Tutti questi componenti sono tenuti assieme con ZCML, un file di configurazione in linguaggio XML, e possono essere usati separatamente rispetto ad altre parti di Zope.\nIl progetto segue rigorosamente un metodo basato sull'attivit\u00e0 di test, tutto il codice \u00e8 stato adeguatamente testato. \u00c8 anche stata adottata l'abitudine di documentare tutte le fasi di progettazione, producendo dei testi che includono dei frammenti di codice eseguibili, simili a trascrizioni di sessioni Python interattive. Rispetto alla normale documentazione, questo tipo di testi \u00e8 molto pi\u00f9 leggibile, mantenendo comunque la loro utilit\u00e0 in quanto a testaggio.\nZope 3 utilizza gran parte dei nuovi metodi di sviluppo e delle tecnologie pi\u00f9 interessanti; il progetto \u00e8 cresciuto grazie soprattutto alla pratica degli sprint, ovvero sessioni intensive di sviluppo, che possono durare un paio di giorni o anche settimane, in cui sviluppatori provenienti da diverse parti del mondo collaborano insieme, unendo conoscenze ed idee.\nZope 3 \u00e8 tuttora in continuo sviluppo, \u00e8 oggi considerato un framework stabile e affidabile, usato in progetti di varia natura e livello in tutto il mondo. La nuova tendenza di sviluppo \u00e8 rendere Zope 3 scaricabile come moduli separati pi\u00f9 piccoli, gli utenti potranno cos\u00ec installare solo i moduli che servono per i loro progetti, usando la nuova tecnologia dei Python egg per la distribuzione di pacchetti.\nIl progetto Five ha l'obiettivo di facilitare la transizione da una generazione all'altra di Zope in progetti che usano Zope 2, facilitando gli sviluppatori che voglio trarre vantaggio dalle nuove conquiste effettuate. Five permette infatti di usare buona parte dei concetti e delle tecniche di Zope 3 all'interno di Zope 2."}
{"id": "1791527", "revid": "1776051", "url": "https://it.wikipedia.org/wiki?curid=1791527", "title": "Bronkow", "text": "Bronkow \u00e8 un comune di 680 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Altd\u00f6bern.\nSuddivisione amministrativa.\nIl territorio comunale si divide in 3 zone, corrispondenti al centro abitato di Bronkow e a 2 frazioni (\"Ortsteil\"):"}
{"id": "1791528", "revid": "149727", "url": "https://it.wikipedia.org/wiki?curid=1791528", "title": "Lipten", "text": ""}
{"id": "1791532", "revid": "289247", "url": "https://it.wikipedia.org/wiki?curid=1791532", "title": "San Giovanni Battista De Rossi", "text": ""}
{"id": "1791533", "revid": "38120", "url": "https://it.wikipedia.org/wiki?curid=1791533", "title": "Giovanni Battista De Rossi", "text": ""}
{"id": "1791535", "revid": "53508", "url": "https://it.wikipedia.org/wiki?curid=1791535", "title": "Veritas Ipsa", "text": " Veritas Ipsa \u00e8 una bolla di Paolo III del 2 giugno 1537. Essa \u00e8 conosciuta anche col nome di \"Sublimis Deus\" o di \"Excelsus Deus\".\nGi\u00e0 nella lettera al Cardinale di Toledo (29 maggio 1537), Paolo III scomunica\nIn questa bolla il Pontefice condanna le tesi razziste, riconosce ai nativi americani, cristiani e non, la dignit\u00e0 di persona umana, vieta di ridurli in schiavit\u00f9 e giudica nullo ogni contratto redatto in tal senso. Il Papa mette cos\u00ec fine alle numerose dispute tra teologi e universit\u00e0, soprattutto spagnole, circa l'umanit\u00e0 degl'indios d'America e sulla possibilit\u00e0 di ridurli in schiavit\u00f9. Il Papa tenendo conto della dottrina teologica e della documentazione a lui pervenuta volle porre fine alle dispute ed eman\u00f2 il verdetto: \nQueste le disposizioni principali assunte dal Pontefice:\nIl divieto di ridurre gli indigeni in schiavit\u00f9 sar\u00e0 ripetuto da papa Gregorio XIV (\"Cum Sicuti\", 1591), da papa Urbano VIII (\"Commissum Nobis\", 1639), da papa Benedetto XIV (\"Immensa Pastorum\", 1741) e da papa Gregorio XVI (\"In Supremo\", 1839).\nAlla bolla ha fatto seguito il breve apostolico \"Altitudo divini consilii\"."}
{"id": "1791537", "revid": "1728", "url": "https://it.wikipedia.org/wiki?curid=1791537", "title": "Alberto II di Baviera", "text": ""}
{"id": "1791538", "revid": "1305772", "url": "https://it.wikipedia.org/wiki?curid=1791538", "title": "Alberto di Baviera", "text": ""}
{"id": "1791539", "revid": "1494169", "url": "https://it.wikipedia.org/wiki?curid=1791539", "title": "Oggetti non stellari nella costellazione del Sagittario", "text": "Principali oggetti non stellari visibili nella costellazione del Sagittario."}
{"id": "1791541", "revid": "154893", "url": "https://it.wikipedia.org/wiki?curid=1791541", "title": "Acque confinate", "text": ""}
{"id": "1791543", "revid": "287204", "url": "https://it.wikipedia.org/wiki?curid=1791543", "title": "Gelendzik", "text": ""}
{"id": "1791547", "revid": "80339", "url": "https://it.wikipedia.org/wiki?curid=1791547", "title": "Gelendzhik", "text": ""}
{"id": "1791548", "revid": "117422199", "url": "https://it.wikipedia.org/wiki?curid=1791548", "title": "Enzo Mingione", "text": "Enzo Mingione professore ordinario di Sociologia presso l'Universit\u00e0 di Milano Bicocca, \u00e8 uno dei principali sociologi italiani, gi\u00e0 Preside della Facolt\u00e0 di Sociologia dell'Universit\u00e0 di Milano-Bicocca e Presidente della Fondazione Bignaschi. Si occupa principalmente di Sociologia economica ed \u00e8 uno dei principali esponenti della Nuova Sociologia Economica europea. I suoi campi di ricerca scientifica riguardano la povert\u00e0 e l'esclusione sociale con particolare attenzione ai contesti urbani; i meccanismi di regolazione sociale dell'economia e il settore informale dell'economia; il mercato del lavoro e la disoccupazione; la citt\u00e0 i problemi urbani e regionali; i sistemi di welfare e le politiche sociali. Oltre a tali temi di ricerca ha approfondito la teoria sociale contemporanea con particolare attenzione all'approccio della Sociologia economica e a quello della Sociologia urbana."}
{"id": "1791551", "revid": "112104606", "url": "https://it.wikipedia.org/wiki?curid=1791551", "title": "Bornate", "text": "Bornate era un comune della Valsesia, ora frazione di Serravalle Sesia, da cui dista circa 2 chilometri.\nNell'abitato si trova l'antica chiesa parrocchiale tuttora consacrata intitolata al santissimo Nome di Maria del XIV secolo, la chiesa parrocchiale dell'Assunta del secolo successivo, l'Oratorio di San Bernardo del Settecento e una Cappella, detta del \"Capun\" (Sec. XVIII) risalente al XVIII secolo. Sulle alture circostanti si trovano i pochissimi resti di un castello che venne espugnato nel 1557 durante la guerra fra Francia e Spagna.\nStoria.\nGi\u00e0 comune autonomo, venne aggregato a Serravalle Sesia nel 1927.\nInfrastrutture e trasporti.\nFra il 1908 e il 1935 Bornate disponeva di una propria stazione lungo la ferrovia Grignasco-Coggiola; tra il 1880 e il 1933 fu servita altres\u00ec da due fermate della tranvia Vercelli-Aranco."}
{"id": "1791553", "revid": "15756", "url": "https://it.wikipedia.org/wiki?curid=1791553", "title": "The Best of Miriam Makeba &amp; The Skylarks", "text": "The Best of Miriam Makeba &amp; The Skylarks \u00e8 una raccolta di brani registrati dalla cantante sudafricana Miriam Makeba negli anni 1956-1959, accompagnata dal gruppo musicale degli Skylarks. Questi brani, originariamente incisi su dischi di vinile a 78 e 45 giri, erano stati pubblicati nel 1991 su CD in due volumi (\"Miriam Makeba and the Skylarks vol. 1\" e \"Miriam Makeba and the Skylarks vol. 2\"), di cui questa raccolta costituisce una sintesi."}
{"id": "1791554", "revid": "35707", "url": "https://it.wikipedia.org/wiki?curid=1791554", "title": "King of punk", "text": ""}
{"id": "1791556", "revid": "438678", "url": "https://it.wikipedia.org/wiki?curid=1791556", "title": "Design navale e nautico", "text": "Per design navale e nautico s'intende quella branca del design protesa alla progettazione degli yacht (imbarcazioni da diporto) e delle navi. Essa coinvolge molti aspetti del design: progettazione interni, linee esterne, illuminazione, ergonomia e tutte le problematiche che pu\u00f2 comportare il progetto di un'imbarcazione.\nLe principali materie che compongono lo yacht design sono: architettura navale (studio e disegno dello scafo e delle linee d'acqua), statica della nave (stabilit\u00e0), costruzioni navali (progettazione e calcolo delle strutture), impianti (tutti quelli presenti a bordo, acque grigie, acque nere, elettrico, combustibile ecc.), layout di coperta e layout degli interni o compartimentazione. Ovviamente quando si tratta di navi o imbarcazioni da diporto tali aspetti variano la loro importanza dando spazio a studi differenti che possono riguardare, ad esempio la movimentazione del carico per le navi e l'ergonomia per le imbarcazioni da diporto."}
{"id": "1791559", "revid": "767487", "url": "https://it.wikipedia.org/wiki?curid=1791559", "title": "Zen Caf\u00e9", "text": "Gli Zen Caf\u00e9 sono un gruppo musicale finlandese fondato a Turku nel 1992.\nLa band deve il suo nome al libro \"Lo Zen e l'arte della manutenzione della motocicletta\" di Robert M. Pirsig su idea del bassista Kari Nylander. Gli altri membri della band sono Samuli Putro (voce, chitarra) e Pete Parkkonen (batteria)."}
{"id": "1791560", "revid": "63727", "url": "https://it.wikipedia.org/wiki?curid=1791560", "title": "Ford DLD", "text": "Con il nome Ford DLD si intende una famiglia di motori diesel per uso automobilistico prodotti a partire dal 2001 dalla sussidiaria tedesca della casa automobilistica statunitense Ford. Gran parte di questi motori sono stati sviluppati in joint-venture con il gruppo automobilistico francese PSA.\nCaratteristiche.\nI motori DLD fanno parte di un programma di rinnovamento della gamma motoristica fissato dalla Ford tedesca alla fine degli anni novanta. Tale programma mirava alla realizzazione di nuovi motori a gasolio di fascia media per equipaggiare i propri modelli di segmento B, C e D.\nPer contenere i costi di produzione, la Ford si \u00e8 accordata con il Gruppo PSA, anch'esso con un progetto analogo in cantiere. Tale accordo prevedeva l'inizio di una joint-venture per la produzione di nuovi motori. Una gran parte di tale programma di rimodernamento sarebbe passata proprio attraverso tale joint-venture. Da tale progetto nacquero i motori \"DLD\", disponibili in quattro livelli di cilindrata: oltre alle versioni da 1.4, 1.6 ed 1.8 litri, nate nei primi anni del nuovo secolo, sarebbe arrivata molto tempo dopo una nuova unit\u00e0 da 1.5 litri, pi\u00f9 evoluta ed in grado di sostituire le prime tre motorizzazioni. Tali motori prevedevano l'adozione della tecnologia common rail. \nTali motori hanno esordito nel 2001. Parte di questi motori, ossia quelli nati dalla joint-venture con il Gruppo PSA, sono stati montati tra l'altro anche su modelli Peugeot e Citro\u00ebn.\nL'architettura generale dei motori DLD prevede 4 cilindri in linea. Per il resto presentano svariate differenze tra di loro.\nI motori \"DLD\" sono entrati a far parte di una pi\u00f9 ampia famiglia di motori Ford, denominata Duratorq, della quale fanno parte tra l'altro anche altri motori sviluppati anch'essi in joint-venture proprio con il Gruppo PSA.\nVersioni.\nDi seguito vengono descritte le caratteristiche delle quattro varianti.\nDLD-414.\nSi tratta del pi\u00f9 piccolo fra i motori progettati e sviluppati in joint-venture con il Gruppo PSA, ma anche del primo a debuttare in ordine cronologico, essendo stato montato per la prima volta nel 2001. Si tratta di un motore da 1.4 litri, realizzato interamente in lega di alluminio e disponibile due varianti, una monoalbero (la pi\u00f9 utilizzata) ed una bialbero. \u00c8 stato montato su modelli Ford, Mazda, Peugeot e Citro\u00ebn. Presso il Gruppo PSA, tale motore ha preso la sigla \"DV4\".\nDLD-415.\nStoria e caratteristiche.\nQuesta sigla indica il motore che ha debuttato per ultimo, in sostituzione dei motori da 1.4 ed 1.6 litri. Da questi ultimi ha preso le soluzioni tecniche pi\u00f9 innovative, ma ci\u00f2 che \u00e8 pi\u00f9 interessante \u00e8 il contesto storico in cui tale motore nacque. Il progetto iniziale, avviato all'inizio degli anni '10 del XXI secolo, prevedeva nuovamente la collaborazione con il gruppo PSA. Si era in un contesto di recessione automobilistica, durante il quale molti costruttori, fra cui lo stesso gruppo PSA, furono costretti a misure drastiche pur di non soccombere. Oltre ad avere venduto parte del suo pacchetto azionario al governo francese ed ai cinesi della Dongfeng, il gruppo PSA stipul\u00f2 nel 2012 anche una joint-venture con il gruppo General Motors, da sempre uno degli storici rivali della Ford. Per questo l'alleanza tra Ford e PSA si raffredd\u00f2 e comport\u00f2 in primis che la Ford avrebbe progettato in proprio i suoi nuovi motori diesel da 2 litri, mentre per quanto riguardava il motore da 1.5 litri, ormai quasi completamente portato a sviluppo definitivo, si apr\u00ec una nuova soluzione: le strade si divisero anche in questo caso, ma entrambi i costruttori scelsero di partire dalla base motoristica sviluppata fino a quel momento, per apportarvi le modifiche e le rivisitazioni che ognuno di essi riteneva pi\u00f9 opportune. Per questo motivo, mentre la Ford ritenne valido gi\u00e0 il motore cos\u00ec com'era stato progettato e sviluppato congiuntamente al gruppo PSA, il costruttore francese decise invece di rivedere a fondo tale propulsore. E fu per questo che gi\u00e0 nel settembre del 2012 la Ford fece debuttare il primo 1.5 diesel sotto il cofano della piccola monovolume B-Max, seguita da uno dei suoi modelli pi\u00f9 noti e di maggior successo, ossia la , ormai giunta al suo restyling di met\u00e0 carriera. Invece, presso negli stabilimenti del gruppo PSA vennero riprogettati completamente il monoblocco e la testata. Ne sono conseguiti due motori di identica cilindrata (1499 cm3), ma ottenuta mediante misure caratteristiche differenti. Infatti, mentre il monoblocco Ford risulta caratterizzato da alesaggio e corsa pari a 73,5 x 88,3 mm, quello di casa PSA vede queste misure cambiare in 75 x 84,8 mm. Inoltre, mentre la Ford \u00e8 rimasta fedele alla soluzione monoalbero a due valvole per cilindro, il gruppo PSA \u00e8 tornato allo schema bialbero in testa a 4 valvole per cilindro. Persino il rapporto di compressione risulta differente fra i due costruttori, essendo dichiarato a 16:1 per la Ford, mentre PSA dichiara 16,5:1. Infine, l'alimentazione \u00e8 ovviamente del tipo ad iniezione diretta di gasolio con tecnologia common rail e vengono utilizzati iniettori piezoelettrici a 7 fori con pressione di alimentazione pari a 1.600 bar. Comune ad entrambi i costruttori sono state invece le soluzioni pi\u00f9 strutturali, come l'impiego della lega di alluminio per monoblocco e testata e di turbocompressori a geometria fissa per le varianti meno potenti e a geometria variabile per quelle pi\u00f9 brillanti. Il motore di casa Ford ha preso appunto la sigla di \"DLD-415\", mentre presso il gruppo PSA \u00e8 divenuto noto con la sigla \"DV5\" ed ha debuttato solo nell'autunno del 2017.\nTornando al motore \"DLD-415\", esso ha esordito come gi\u00e0 detto sotto il cofano della \"Ford Fiesta Mk6\" e nella meno prestante variante da 75 CV. Ma gi\u00e0 un anno dopo, con il restyling della Ford Focus, questo motore \u00e8 stato proposto nelle nuove e pi\u00f9 brillanti varianti da 90, 95, 105 e 120 CV. Qualche tempo dopo avrebbe debuttato infine anche altre tre varianti, da 85, 100 e 125 CV.\nTabella riepilogativa.\nDi seguito vengono mostrate le caratteristiche relative alle diverse varianti del motore \"DLD-415\" finora prodotte e montate da Ford nei suoi modelli:\nDLD-416.\nDue anni dopo il motore \"DLD-414\" venne introdotta anche la versione \"DLD-416\", ossia quella da 1.6 litri. Anche questa versione nacque dalla collaborazione tra gruppo Ford e gruppo PSA ed anch'essa \u00e8 stata montata su modelli appartenenti ai due colossi automobilistici. Come gi\u00e0 nel caso del motore da 1.4 litri, il motore \"DLD-416\" nacque come unit\u00e0 bialbero in testa, ma le successive evoluzioni rinunciarono ad un asse a camme e finirono per rappresentare la maggioranza dei motori \"DLD-416\".\nRispetto all'unit\u00e0 da 1.4 litri ha conosciuto una maggior diffusione ed un'evoluzione pi\u00f9 diversificata nel tempo, nonch\u00e9 una carriera pi\u00f9 lunga, specialmente nell'ambito della produzione PSA, dove viene identificato dalla sigla \"DV6\". Presso la Ford, invece, questo motore smette di essere utilizzato nel 2015 per essere sostituito dalla nuova unit\u00e0 motrice da 1.5 litri, denominata \"DLD-415\".\nDLD-418.\nLa versione principale da 115 CV.\n\u00c8 il motore pi\u00f9 grande dei tre, ed \u00e8 stato l'unico a non essere sviluppato in joint-venture con il Gruppo PSA. Con gli altri due motori non ha infatti alcuna parentela costruttiva, ma piuttosto si tratta di un'evoluzione del precedente 1.8 turbodiesel denominato Endura-D. In ogni caso, alla Ford si \u00e8 comunque deciso di annettere tale versione nella famiglia dei motori \"DLD\". Dal punto di vista dimensionale, il nuovo motore riprende le misure dell'unit\u00e0 \"Endura-D\". Vengono mantenute quindi le misure di alesaggio e corsa, pari ad 82.5x85 mm, e quindi anche la cilindrata di 1753 cm\u00b3.\nAl contrario dei due motori pi\u00f9 piccoli, il motore \"DLD-418\" \u00e8 realizzato interamente in ghisa, proprio come l'unit\u00e0 che l'ha preceduto. Il monoblocco \u00e8 stato per\u00f2 irrigidito, cos\u00ec come le bielle. Inoltre, i pistoni sono stati dotati di un sistema di raffreddamento dedicato. Ed ancora, l'albero motore ha ricevuto nuovi cuscinetti ed un volano bi-massa per meglio smorzare le vibrazioni. Oltre a ci\u00f2, il sistema di lubrificazione ha ricevuto un nuovo radiatore per lo smaltimento del calore accumulato dall'olio durante il suo tragitto.\nMa le novit\u00e0 di rilievo non sono finite qui: rispetto al motore \"Endura-D\" cambia soprattutto il sistema di alimentazione, che ora \u00e8 di tipo ad iniezione diretta common rail, con centralina di gestione progettata dalla Lucas e sviluppata dalla Delphi, in grado di immettere gasolio nei cilindri ad una pressione di 1400 bar.\nCome nel 1.8 che lo ha preceduto, il \"DLD-418\" ha la distribuzione di tipo monoalbero in testa con due valvole per cilindro.\nLa sovralimentazione \u00e8 affidata ad un turbocompressore \"Garrett\" a geometria variabile ed \u00e8 stato proposto principalmente in una sola versione, da 115 CV di potenza massima a 3800 giri/min, mentre la coppia massima raggiunge i 280 Nm a 1900 giri/min. In tale configurazione, il motore \u00e8 stato montato su:\nAltre versioni.\nSono comunque esistite anche altre versioni di minor diffusione , ma che vale comunque la pena ricordare: ad esempio il 1.8 da 90 CV di potenza massima a 4000 giri/min, con una coppia massima di 220 N\u2022m a 1700 giri/min. Questa unit\u00e0 motrice \u00e8 stata montata sul Ford Tourneo 1.8 TDCi 90 CV (2002-12). Per tale modello, in seguito, sarebbero nate altre due varianti di tale motore, rispettivamente da 75 CV (2010-12) e 110 CV (2006-12).\nIn alcuni mercati (ma non in Italia) nel 2006 \u00e8 stato ripreso il 1.8 TDCi da 100 CV, ma aggiornato in modo da erogare 280 N\u2022m di coppia massima. Tale propulsore \u00e8 stato montato sulle Mondeo 1.8 TDCi e Galaxy 1.8 TDCi destinate a tali mercati. Per questi modelli e per le Ford S-Max, sempre in alcuni mercati (tra cui anche quello italiano), \u00e8 stato proposta una variante da 125 CV e 320 N\u2022m di coppia massima. Tale ultima versione del 1.8 TDCi \u00e8 stata ritirata dal mercato in quanto soggetta al fenomeno della scarica prematura della batteria di bordo vettura ed \u00e8 stato sostituito dalla versione approntata da Ford del 1.6 TDCi da 115 CV, frutto della joint venture Ford-PSA.\nIl motore \"Ford DLD\" da 1.8 litri \u00e8 stato lentamente soppiantato e sostituito dal motore PSA-Ford DV, in grado di fornire le stesse prestazioni ma con una cilindrata inferiore."}
{"id": "1791567", "revid": "4175", "url": "https://it.wikipedia.org/wiki?curid=1791567", "title": "Divisione Nazionale 1936-1937 (rugby a 15)", "text": "La Divisione Nazionale 1936-37 fu il 9\u00ba campionato nazionale italiano di rugby a 15 di prima divisione.\n, per la seconda volta nella sua ancor recente storia con la formula del girone unico.\nAl termine del torneo lo scudetto and\u00f2 per la seconda volta alla , unica contendente fino ad allora dell', campione in sette delle otto edizioni precedenti.\nLa vittoria giunse proprio all'ultima giornata di campionato quando allo stadio Testaccio i romani, davanti a spettatori, vinsero 6-3 contro la squadra milanese e la staccarono di 3 punti in classifica finale."}
{"id": "1791568", "revid": "584834", "url": "https://it.wikipedia.org/wiki?curid=1791568", "title": "Stazioni della Iseo-Rovato", "text": ""}
{"id": "1791569", "revid": "113487640", "url": "https://it.wikipedia.org/wiki?curid=1791569", "title": "Manhattan Brothers", "text": "The Manhattan Brothers furono un gruppo musicale molto popolare in Sudafrica negli anni quaranta e cinquanta. Il loro stile univa elementi jazz di provenienza statunitense (ragtime, jive, swing e doo-wop) ad armonie della tradizione zulu e africana. All'apice della loro carriera, i Manhattan Brothers divennero un fenomeno di costume oltre che musicale: erano idolatrati da buona parte della giovent\u00f9 delle aree urbane, che oltre a comprare i loro dischi cercava di imitarne il look. I Brothers erano noti per indossare abiti eleganti e in generale ostentare la loro ricchezza in modo sfacciato, anche come rivalsa esplicita nei confronti delle privazioni a cui li costringeva il regime dell'apartheid.\nIl gruppo fu fondato da quattro ex compagni di scuola: Joe Mogotsi, Ronnie Sehume, Rufus Khoza e Nathan Mdledle, che avevano iniziato a cantare in un gruppo scolastico chiamato \"Manhattan Stars\". Nel 1933, dopo essere divenuti popolari grazie alle loro esibizioni dal vivo, ottennero un contratto discografico dalla Gallo Records, all'epoca l'unica etichetta attiva in Sudafrica. Negli studi della Gallo si trovarono a dover incidere con musicisti bianchi che si rifiutavano di rivolgere loro direttamente la parola. Le registrazioni si protrassero nel tempo, e l'inizio della Seconda guerra mondiale imped\u00ec il loro completamento.\nNegli anni quaranta i Manhattan Brothers accolsero nel gruppo la cantante Miriam Makeba, a quell'epoca relativamente sconosciuta. Makeba rimase con il gruppo per buona parte degli anni cinquanta. In questo periodo lo stile dei Manhattan Brothers inizi\u00f2 a mutare e il gruppo perse gradualmente consenso da parte del pubblico. Alla fine degli anni '50 Makeba abbandon\u00f2 per creare un proprio gruppo musicale, gli Skylarks, che sarebbero diventati il suo trampolino per il successo anche internazionale.\nI Manhattan Brothers continuarono a suonare senza Makeba, ma l'inasprirsi delle leggi segregazioniste in Sudafrica rese la loro attivit\u00e0 sempre pi\u00f9 difficile. Nel 1961, il gruppo partecip\u00f2 al musical \"King Kong\", ottenendo in questo modo il permesso di lasciare il paese. Decisero quindi di cogliere l'occasione e di non rimpatriare. Anche Makeba, tra l'altro, abbandon\u00f2 il Sudafrica insieme a loro, al seguito della compagnia di \"King Kong\".\nTrasferitisi all'estero, i Manhattan Brothers ottennero un contratto con la EMI, che produsse alcuni loro dischi, mai distribuiti fuori dal Regno Unito.\nDopo la caduta dell'apartheid, i Manhattan Brothers ottennero dal governo del Sudafrica il riconoscimento ufficiale noto come \"Order of Ikhamanga\"."}
{"id": "1791570", "revid": "287204", "url": "https://it.wikipedia.org/wiki?curid=1791570", "title": "Super Gregem Dominicum", "text": "Supra gregem Dominicum \u00e8 una bolla pontificia di papa Pio V pubblicata in data 8 marzo 1566. Con essa il pontefice stabil\u00ec che i medici non potessero pi\u00f9 visitare l'ammalato se questi, dopo la prima visita, non si fosse confessato nei successivi tre giorni.\nContenuto.\nLa bolla ricorda in apertura la decretale \"Cum infirmitas\" di papa Innocenzo III in cui si imponeva ai medici l'obbligo di ammonire gli ammalati a ricorrere al sacramento della Penitenza nel minor tempo possibile dopo la prima visita. \nEvoluzione giuridica.\nLa bolla segu\u00ec di alcuni anni un decreto di papa Paolo III, caldeggiato e ispirato da sant'Ignazio di Loyola, con il quale era riportata in vigore per la sola citt\u00e0 di Roma un'antica decretale di Innocenzo III emanata nel 1215 durante il Concilio Lateranense IV. Con tale disposizione si intendeva arginare i comuni fenomeni, lamentati dal fondatore dei Gesuiti, di infermi deceduti senza essersi confessati e di assoluzioni concesse negli ultimi istanti di vita, senza che gli infermi potessero avere lucida coscienza del sacramento o potessero mostrare pentimento per i propri peccati. \nLa \"ratio\" di tale decreto fu ripresa nel 1311 da papa Clemente V, che conferm\u00f2 l'interdetto come pena per i medici inadempienti. \nLa bolla di Pio V, che integr\u00f2 la norma precedente e inaspr\u00ec le pene, fu pi\u00f9 volte ribadita dai successivi pontefici a partire da papa Gregorio XIII nella bolla \"Alias piae memoriae\" del 30 marzo 1581, con la quale si stabil\u00ec il divieto per i medici ebrei di curare i cristiani. \nNel 1682 papa Innocenzo XI fece diramare una lettera circolare indirizzata a tutti i vescovi affinch\u00e9 facessero pubblicare la bolla di Pio V da tutti i parroci e i predicatori ne sollecitassero l'osservanza. \nIl decreto fu anche spesso ribadito da sinodi provinciali e diocesani, tra cui quello di Roma del 1725, nel quale papa Benedetto XIII aggrav\u00f2 le pene, comminando la scomunica \"latae sententiae\" a quei medici che avessero trasgredito le disposizioni di Pio V.\nGli ospedali dei paesi cattolici recepirono la norma, sulla cui osservanza vigilava il Tribunale dell'Inquisizione. Ancora nel sinodo di Segni del 1860 era ribadita questa disposizione."}
{"id": "1791572", "revid": "1446865", "url": "https://it.wikipedia.org/wiki?curid=1791572", "title": "Sagrantino", "text": "Il Sagrantino \u00e8 un vitigno a bacca nera italiano autoctono dell'Umbria, impiegato nella produzione dei migliori vini della regione.\nStoria.\nCresce principalmente nei territori che circondano il comune di Montefalco, con soli 670 ettari in produzione dedicati alla coltura gestiti da circa 350 produttori di uva. Gli imbottigliatori sono 89. La zona di produzione comprende l'intero territorio amministrativo del comune di Montefalco e parte del territorio dei comuni di Bevagna, Gualdo Cattaneo, Castel Ritaldi e Giano dell'Umbria siti tutti in provincia di Perugia.\nIl vino che se ne produce \u00e8 molto rinomato nel mondo, famoso per la sua grande intensit\u00e0, concentrazione e capacit\u00e0 di invecchiamento grazie all'elevato contenuto polifenolico. \u00c8 tutelato dal marchio DOCG dal 1992.\nLe origini del vitigno sono ancora dibattute, ma una teoria accreditata lo considera originario della Grecia e importato in Italia da monaci bizantini.\nL'uva \u00e8 una delle variet\u00e0 pi\u00f9 tanniche al mondo e d\u00e0 origine a vini dal colore viola/nero. Il bouquet \u00e8 caratterizzato da aroma di frutti rossi, cannella e terra.\nIl Sagrantino di Montefalco DOCG richiede il 100 percento di uva sagrantino, con un minimo di 33 mesi di invecchiamento, di cui almeno dodici in botti di rovere per la tipologia Secco. Alcuni produttori tendono ad usare la botte barrique, per ottenere vini di gusto maggiormente vicino ai mercati internazionali."}
{"id": "1791573", "revid": "1565034", "url": "https://it.wikipedia.org/wiki?curid=1791573", "title": "Maria Repetto", "text": "Nel 1981 \u00e8 stata proclamata beata da papa Giovanni Paolo II.\nBiografia.\nMaria Repetto nacque a Voltaggio nella diocesi di Genova dal notaio Giovanni Battista e da Teresa Gazzale e venne battezzata lo stesso giorno. A vent'anni, il 7 maggio 1829, entr\u00f2 nell'ordine delle Suore di Nostra Signora del Rifugio in Monte Calvario dette \"Brignoline\" e venne ammessa il 15 agosto 1831. Nel 1835 e nel 1854 una epidemia di colera colp\u00ec Genova e and\u00f2 come volontaria a curare gli ammalati. Nel 1868 le Brignoline si trasferirono a Marassi per permettere la costruzione della stazione di Genova Brignole e lei divenne portinaia. All'et\u00e0 di ottant'anni si trasfer\u00ec in infermeria e mor\u00ec il 5 gennaio 1890 a quasi ottantuno anni. \nFu dichiarata eroica nelle virt\u00f9 il 4 luglio 1968 da papa Paolo VI e beatificata dal Giovanni Paolo II il 4 ottobre 1981."}
{"id": "1791578", "revid": "1494169", "url": "https://it.wikipedia.org/wiki?curid=1791578", "title": "Oggetti non stellari nella costellazione dello Scudo", "text": "Principali oggetti non stellari visibili nella costellazione dello Scudo."}
{"id": "1791579", "revid": "110157", "url": "https://it.wikipedia.org/wiki?curid=1791579", "title": "Romuna", "text": "Romuna \u00e8 il primo album realizzato dagli Zen Caf\u00e9, pubblicato nel marzo del 1997 dall'etichetta discografica Fazer Records per Warner Music Finland Oy.\nPrima dell'uscita dell'album sono stati pubblicati ben tre singoli: \"Sella\", \"Herra heroiini\" e \"Tytt\u00f6 on romuna\", nel dicembre del 1996, mentre \"Miehet ja naiset\" \u00e8 uscito in contemporanea con l'album."}
{"id": "1791581", "revid": "647919", "url": "https://it.wikipedia.org/wiki?curid=1791581", "title": "Gribaedova", "text": ""}
{"id": "1791583", "revid": "1318658", "url": "https://it.wikipedia.org/wiki?curid=1791583", "title": "Zh\u01d0gu\u0101n", "text": "Il termine cinese zh\u01d0gu\u0101n (\u6b62\u89c0, Wade-Giles: \"chih-kuan\", coreano: Chigwan, giapponese: shikan), a cui si fa riferimento in questa voce, \u00e8 composto da \u6b62 (pinyin \"zh\u01d0\", sanscrito \"\u015bamatha\", coreano \"chi\", giapponese \"shi\") che in italiano si pu\u00f2 tradurre come \"calma concentrazione\" e \u89c0 (pinyin \"gu\u0101n\", sanscrito \"vipa\u015byan\u0101\", coreano \"gwan\", giapponese \"kan\") che in italiano si pu\u00f2 tradurre come \"discernimento\". Il termine cinese \u6b62\u89c0 si riferisce alla tecnica meditativa indiana del \"\u015bamatha-vipa\u015byan\u0101\" cos\u00ec come insegnata nella scuola buddhista cinese Ti\u0101nt\u00e1i (\u5929\u53f0\u5b97, giapp. Tendai, cor. Cheontae) le quali a loro volta fanno particolare riferimento alle opere \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapp. \"Maka Shikan\", T.D. 1911) e \"T\u00f3ngm\u00e9ng Zh\u01d0gu\u0101n\" (\u7ae5\u8499\u6b62\u89c0, Trattato di calma e discernimento per principianti; in giapponese \u5c0f\u6b62\u89b3 \"Sh\u014d Shikan\", Piccolo trattato di calma e discernimento; T.D. 1915) di Zh\u00ecy\u01d0 (\u667a\u9857, 538-597) dove questa pratica meditativa viene descritta.\nRiccardo Venturini evidenzia come i caratteri cinesi che compongono il termine \"zh\u01d0gu\u0101n\", ovvero \u6b62\u89c0, rappresentino: \nGli obiettivi.\nLo \"zh\u01d0gu\u0101n\" permetterebbe, secondo le scuole Ti\u0101nt\u00e1i e Tendai, di penetrare la Triplice verit\u00e0 (\u5713\u878d\u4e09\u8ae6 \"Yu\u00e1nr\u00f3ng s\u0101nd\u00ec\", giapp. \"eny\u016b santai\") e raggiungere l\"'illuminazione\" (sans. \"bodhi\", (cin. \u83e9\u63d0 \"p\u00fat\u00ed\", giapp. \"bodai\") ) risolvendo tutte le ambiguit\u00e0 della propria presenza nel mondo senza dover rinviare tale risposta ad una divinit\u00e0 trascendente (sans. \"deva\", cin. \u5929\u795e \"ti\u0101nsh\u00e9n\", giapp. \"tenjin\"; critica gi\u00e0 operata dal Buddhismo dei Nik\u0101ya); senza dover rifuggire il mondo delle \"illusioni\" e della vita ordinaria (sans. \"sa\u1e43s\u0101ra\", cin. \u4e16\u9593 \"sh\u00ecji\u0101n\", giapp. \"seken\"; critica nei confronti del Buddhismo \"H\u012bnay\u0101na\") e senza dover contemplare la vacuit\u00e0 della \"Verit\u00e0 assoluta\" (sans. \"param\u0101rtha-satya\" o \"\u015b\u016bnyat\u0101-satya\", cin. \u7a7a\u8ae6 \"k\u014dngd\u00ec\", giapp. \"k\u016btai\") rinunciando alla propria soggettivit\u00e0 (critica ad alcune scuole del Mah\u0101y\u0101na).\nLo \"zh\u01d0gu\u0101n\" prevede l'applicazione costante e coordinata dei suoi due aspetti (\"\u015bamatha\" e \"vipa\u015byan\u0101\") in quanto, sostiene Zh\u00ecy\u01d0:\nQuindi secondo Zh\u00ecy\u01d0 bisogna praticare il \u015bamatha-vipa\u015byan\u0101 (\"zh\u01d0gu\u0101n\") insieme:\nInoltre lo \u00ab\"zh\u01d0gu\u0101n\" - avverte Zh\u00ecy\u01d0- \u00e8 facile da predicare ma molto difficile da praticare\u00bb.\nLa pratica.\nLe Cinque precondizioni.\nPer poter correttamente praticare lo \"zh\u01d0gu\u0101n\" occorre, secondo le scuole Ti\u0101nt\u00e1i e Tendai innanzitutto soddisfare cinque precondizioni:\nSradicare le cinque brame.\nSoddisfatte queste precondizioni occorre estirpare, durante la pratica dello \"zh\u01d0gu\u0101n\", i cinque appetiti (sans. \"t\u1e5b\u1e63\u1e47\u0101\", \u611b cin. \"\u00e0i\", giapp. \"ai\"):\nRimuovere le cinque nebbie mentali.\nRimossi i cinque appetiti occorre rimuovere le cinque nebbie mentali:\nLa regolazione del cibo, del corpo, del respiro e della mente.\nDopo aver regolato tutte queste condotte e prima di sedersi in meditazione occorre che il praticante faccia voto solenne di liberare tutti gli esseri senzienti, cercando di perfezionare tutti gli insegnamenti e raggiungere la Realt\u00e0. Dopo questi intendimenti deve regolare:\nLe Cinque opportune norme di comportamento.\nOccorre quindi rispettare cinque condizioni:"}
{"id": "1791584", "revid": "92723", "url": "https://it.wikipedia.org/wiki?curid=1791584", "title": "Giovenale Ancina", "text": ""}
{"id": "1791585", "revid": "1372005", "url": "https://it.wikipedia.org/wiki?curid=1791585", "title": "Raimondo Ruggero di Foix", "text": "Origine.\nRaimondo Ruggero, secondo il documento n\u00b0 XXXIII, datato marzo 1199 della \"Histoire G\u00e9n\u00e9rale de Languedoc, Tome V\", era figlio del conte di Foix, Ruggero III (bon\u00e6 memorie dominus Raymundus Rogerii pater noster...etiam comes Fuxi) e della moglie Cecilia Trencavel, che era figlia del visconte di Carcassonne, d'Albi e di B\u00e9ziers, Raimondo I Trencavel e della sua prima moglie, Adelaide, di cui non si conoscono gli ascendenti.\nRuggero Bernardo I, secondo il documento n\u00b0 LXXXVIII del volume IV delle Note della \"Histoire G\u00e9n\u00e9rale de Languedoc, Tome IV\", era figlio del conte di Foix, Ruggero Bernardo I e della moglie Jimena di Barcellona (\"Roggerus-Bernardi comes Fuxensis, filius Roggerii et Xamini\u00e6\"), che era figlia del conte di Barcellona Raimondo Berengario III e di Maria D\u00edaz de Vivar (ca. 1081-1105), seconda figlia del Cid Campeador) e della cugina del re di Le\u00f3n e Castiglia, Alfonso VI, do\u00f1a Jimena, figlia del conte di Oviedo e delle Asturie Diego Fern\u00e1ndez e della contessa Cristina Fern\u00e1ndez (secondo alcuni storici Jimena di Barcellona era la figlia di Raimondo Berengario III e della terza moglie di Raimondo Berengario III, la Contessa di Provenza, Dolce I.\nBiografia.\nSuo padre, Ruggero Bernardo, secondo la \"Chroniques romanes des comtes de Foix\" mor\u00ec nel 1188, precisamente nel mese di novembre e fu inumato nella Abbazia di Boulbonne; Raimondo-Ruggero gli succedette nella contea di Foix (Raimondo-Ruggero I), come prova una donazione di Raimondo Ruggero all'abbazia di Boulbonne;Raimondo Ruggero pur essendo il secondo figlio di Ruggero Bernardo I, conte di Foix, detto \"il Grosso\" e di Cecilia di Trencavel, divenne il successore del padre nella signoria della contea di Foix, poich\u00e9 il fratello maggiore Ruggero era morto sei anni prima (1182).\nPrimi anni.\nAll'inizio del suo regno Raimondo partecip\u00f2 probabilmente alla Terza crociata al seguito del re di Francia Filippo II nel corso della quale dovrebbe aver partecipato all'assedio di San Giovanni d'Acri (Akkon), anche se il suo nome non viene citato in alcuna cronaca di tale evento. Dopo il suo rientro dalla Terra santa, Raimondo decise di estendere la sua sfera d'influenza nel sud sui Pirenei: prima, nel giugno del 1193, Raimondo Ruggero, dallo zio, il re d'Aragona, Alfonso II, ricevette la viscontea di Narbonne, come viene attestato dal documento n\u00b0 XXI della \"Histoire G\u00e9n\u00e9rale de Languedoc, Tome V\"; ma non dovette godere molto quella propriet\u00e0 in quanto un altro documento del novembre di quello stesso anno attesta che, Pietro Berengario, il precedente visconte, si fregia nuovamente del titolo; poi, nel 1196, si alle\u00f2 a questo scopo con il visconte Arnaud di Castelbon. Venne cos\u00ec in conflitto con il conte Armengol VIII di Urgell e con il vescovo di Urgell Bernat de Villemur.\nTuttavia il conflitto termin\u00f2 nel febbraio 1203 con la cattura e la reclusione sia di Raimondo sia del suo alleato Arnaud; entrambi furono liberati nel settembre del medesimo anno grazie alla mediazione di Pietro II, re di Aragona, con lo scopo di consolidare la sua conquista della Linguadoca, ma il conflitto fu sistemato solo nel 1207. Pietro II di Aragona nel 1209 diede in feudo a Raimondo i castelli di Usson e di Qu\u00e9rigut dopo avergli gi\u00e0 assegnato l'anno precedente altre signorie catalane.Fin dal 1200 si era accesa una disputa con il potente conte di Tolosa, dopo che il signore di Roquefixade e Monts\u00e9gur si era dichiarato vassallo del conte di Foix. In questo modo infatti rimaneva non chiara la signoria feudale di entrambi i conti su Saverdun. Allo scopo di portare a s\u00e9 questa signoria, Raimondo si alle\u00f2 con il nipote Raimondo Ruggero Trencavel, visconte di Carcassonne contro Tolosa e nel 1202 la lite si risolse a suo favore.Insieme a questo conflitto Raimondo si trov\u00f2 in lite anche con Bernardo IV, conte di Comminges, per il possesso del Cantone di Sainte-Croix-Volvestre e anche tale controversia si risolse a favore di Raimondo nel 1209.\nProtettore dei c\u00e0tari.\nGi\u00e0 al tempo di suo padre, Ruggero Bernardo, aveva avuto inizio l'attivit\u00e0 dei c\u00e0tari in Linguadoca, e la contea di Foix, assieme alla contea di Tolosa era considerata la culla della Eresia catara.&lt;br&gt;Cos\u00ec come altri importanti nobili della Linguadoca Raimondo, a causa del suo atteggiamento tenero nei confronti dei catari, fu sospettato di eresia. Bench\u00e9 egli stesso appartenesse ancora alla Chiesa cattolica, la moglie Filippa di Moncada e la sorella Esclarmonde erano due \"Perfette\" della fede c\u00e0tara. Raimondo fu testimone della sorella nel corso della cerimonia di attribuzione alla medesima del \"consolamentum\" da parte del vescovo c\u00e0taro Guidalberto di Castres, avvenuta a Fanjeaux nel 1204. In quell'anno si tenne a Pamiers un dibattito tra i Catari e la Chiesa cattolica, al quale fu presente il conte Raimondo Ruggero con la sua famiglia.&lt;br&gt;Nel 1206 inoltre ebbe luogo a Mirepoix, nelle terre di Foix, un concilio della nuova fede al quale parteciparono oltre 600 c\u00e0tari. Un anno dopo ebbe luogo a Pamiers l'ultima grande disputa fra i c\u00e0tari (tra questi Esclarmonde de Foix e Benedetto di Termes) e la Chiesa cattolica (Diego di Osma, San Domenico) alla quale Raimondo fu presente. Successivamente la erezione della fortezza di Monts\u00e9gur, quale luogo di rifugio per i c\u00e0tari nel territorio della contea di Foix da parte di Raymond de P\u00e9reille, acquist\u00f2 un notevole significato.\nLa Crociata contro gli Albigesi.\nCos\u00ec anche la contea di Foix divenne uno degli obiettivi della crociata indetta da Papa Innocenzo III contro gli albigesi, alla quale fin dall'inizio Raimondo Ruggero si rifiut\u00f2 di partecipare, contrariamente a quanto fece il suo potente vicino Raimondo VII, conte di Tolosa, che si un\u00ec subito alla medesima.\nDopo che i cavalieri crociati nel 1209, al comando di Simone di Montfort, ebbero conquistato B\u00e9ziers e Carcassonne, la crociata raggiunse anche la contea di Foix. Vitale, priore dell'Abbazia di Sant'Antonino di Fredelas, che era in conflitto con il conte Raimondo Ruggero, offr\u00ec al Montfort, fermo in Fanjeaux, la consegna di Pamiers.\nSulla via di Pamiers Montfort prese prima Preixan e Saverdun, ove insedi\u00f2 Enguerrand de Boves come castellano, quindi, il 22 settembre 1209 cadde in mani crociate anche Mirepoix, che Montfort affid\u00f2 al suo maresciallo Guy de Levis.\nNell'anno successivo solo la piazzaforte di Roquefixade tenne testa con successo ai numerosi assedi crociati. Un tentativo di conciliazione fra il conte di Foix ed il Montfort da parte di Pietro II di Aragona fall\u00ec.\nLa battaglia di Montgey.\nDopo che i crociati nel 1210 avevano occupato Minerve e Termes, fu posta sotto assedio Lavaur. L'assedio si rivel\u00f2 difficile, cosicch\u00e9 il Montfort fece arrivare rinforzi di crociati, prevalentemente cavalieri tedeschi. A queste truppe, comandate da Nicholas de Bazoches, Raimondo Ruggero tese una trappola presso Mongey, vicino a Lavaur. Egli nascose il suo esercito, costituito da molti contadini e pochi cavalieri, in un bosco e attacc\u00f2 i crociati di sorpresa. Questi furono completamente annientati e ai pochi prigionieri il conte fece tagliare naso e orecchie.\nIl primo assedio di Tolosa.\nPochi giorni dopo il conte di Tolosa lasci\u00f2 il campo crociato e si volse contro di esso. In conseguenza di ci\u00f2 nel giugno del 1211 Montfort diresse il suo esercito su Tolosa, mentre il conte di Tolosa si alleava in tutta fretta con Raimondo Ruggero di Foix e con il conte Bernardo IV di Comminges. Presso il ponte di Montaudran, che attraversa la Garonna 4\u00a0km a sud di Tolosa, la coalizione die conti si attest\u00f2 contro il nemico. Dopo che nel conseguente scontro molti cavalieri da ambo le parti furono gettati nei flutti, i conti si ritirarono in Tolosa, cvhe Montfort pose subito sotto assedio. Poich\u00e9 per\u00f2 non si riusciva a superare le difese della citt\u00e0, l'assedio dovette essere interrotto due settimane dopo.\nLa battaglia di Castelnaudary.\nDopo questo successo nella difesa, i conti passarono all'offensiva chiudendo Montfort in Castelnaudary. Montfort pot\u00e9 difendere bene la citt\u00e0, anche perch\u00e9 ottenne rinforzi da parte di Guy de Levis e Bourchard de Marly. Un ulteriore contingente di truppe vi fu condotto da Martin d'Algai. Raimondo Ruggero lasci\u00f2 l'assedio con il suo esercito per attaccare il d'Algai presso Burg St. Martin, 5\u00a0km da Castelnaudary. Montfort fece uscire 40 cavalieri per sostenere il d'Algai che tuttavia, sorpreso dalle truppe di Raimondo Ruggero, si dette alla fuga. Ma invece di concentrare la battaglia sui cavalieri di Montfort, gli uomini di Raimondo Ruggero si misero a saccheggiare le salmerie che i crociati avevano lasciato indietro. Montfort, che pot\u00e9 assistere agli avvenimenti dalle mura di Castelnaudary, colse l'occasione e si diresse con 60 cavalieri sul campo di battaglia, lasciandone solo 5 a difesa della citt\u00e0. Qui nessuna delle due parti riusc\u00ec a strappare la vittoria e Montfort rientr\u00f2 a Castelnaudary con i suoi cavalieri. Rivendicando a s\u00e9 la vittoria, come anche fecero il conte di Foix, Montfort se ne and\u00f2 con il suo esercito, lasciando nella citt\u00e0 solo un piccolo presidio sufficiente alla sua difesa. Pochi giorni dopo i conti rinunciarono all'assedio.\nI combattimenti a Foix.\nNel novembre 1211 Montfort saccheggi\u00f2 la citt\u00e0 di Foix, ma la rocca resistette all'assedio. Dopo di che s'impossess\u00f2 della rocca di Cher che consegn\u00f2 a Guglielmo d'Aure. Un tentativo di Raimondo Ruggero, nello stesso anno, di rioccupare la citt\u00e0 fall\u00ec dopo due settimane di assedio. Un anno dopo quest'ultimo respinse un attacco alla citt\u00e0 di Foix e prese Saverdun, che per\u00f2 fu rioccupata poco dopo dal Montfort.&lt;br&gt;Raimondo Ruggero era stato spodestato della contea di Foix ed il re d'Aragona, Pietro II, non accettava il fatto compiuto.\nLa battaglia di Muret.\nNel 1213 il re Pietro II fece l'ultimo tentativo diplomatico di mantenere la situazione patrimoniale dei principi occitani, con un concilio in Lavaur. Dopo che per\u00f2 Simone di Montfort si era rifiutato di garantire tale accordo, il re si dichiar\u00f2 difensore di Tolosa e nell'estate del 1213 attravers\u00f2 con un esercito i Pirenei. I conti occitani prestarono subito a lui giuramento di vassallaggio feudale e aggiunsero le loro forze alle sue.\nCon il suo esercito di coalizione Pietro II marci\u00f2 il 30 agosto sulla citt\u00e0 di Muret, in mano alle forze crociate.\nLa citt\u00e0 apparteneva al conte di Comminges, che era nuovamente vassallo del re di Aragona, e fu presa dai crociati nell'ottobre del 1212. La citt\u00e0 era difesa da 30 cavalieri, che si erano ritirati nella cittadella. La prima divisione degli occitani, sotto la guida di Raimondo Ruggero di Foix (400 cavalieri propri e 200 catalani) penetr\u00f2 nella citt\u00e0 dalla torre occidentale e pose l'assedio alla cittadella. I difensori potevano ancora inviare messaggi a Simone di Montfort, che stazionava in Fanjeaux e che si mise subito in marcia verso Muret con 900 cavalieri.\nL'11 settembre egli attravers\u00f2 la Garonna e giunse a Muret entrandovi dalla porta orientale e diede battaglia ai cavalieri del conte di Foix.\nMa subito i cavalieri crociati si ritirarono lasciando la citt\u00e0 fra la sorpresa della coalizione nemica e facendo girare le sue truppe, si port\u00f2 a sud della medesima, attravers\u00f2 la Louge, un ramo laterale della Garonna, e vi distrusse un reparto della milizia tolosana cittadina. Quindi il giorno dopo Montfort diede battaglia all'esercito occitano, che ora aveva la Garonna alle spalle e quindi si trovava in situazione critica. Il re Pietro II di Aragona, che presumibilmente la notte prima aveva partecipato a una festa nell'accampamento militare, decise con la sua irruenza di rinunciare al piano difensivo concordato con il conte di Tolosa e si spinse in avanti con i suoi cavalieri aragonesi.\nMontfort lanci\u00f2 contro il re la sua prima linea che tagli\u00f2 fuori il re dai suoi alleati e nella battaglia conseguente Pietro II fu ucciso Alain de Roucy.\nLa morte del re provoc\u00f2 la sconfitta dei conti del Sud il cui esercito si sfasci\u00f2 e si diede alla fuga.Per Roger de Foix questa sconfitta ebbe un effetto immediato poich\u00e9 Montfort devast\u00f2 subito, per la seconda volta, la citt\u00e0 di Foix. Quindi il Montfort si volse nuovamente verso Tolosa che questa volta riusc\u00ec a conquistare.\nAssoggettamento.\nDopo che il conte di Tolosa era fuggito alla corte del cognato, il re d'Inghilterra Enrico II, Raimondo Ruggero, il conte di Comminges e il visconte di Narbona il 18 aprile 1214 fecero atto di sottomissione in Narbonne alla Chiesa cattolica. Il legato del papa, Pietro da Benevento, revoc\u00f2 al conte temporaneamente Foix, che assegn\u00f2 al priore dell'Abbazia di San Tiberio, il quale a sua volta vi insedi\u00f2 il nipote Berengario come castellano. Successivamente Raimondo Ruggero dovette giurare di non dare pi\u00f9 sostegno n\u00e9 ai c\u00e0tari n\u00e9 ai Faiditi.\nBattaglia diplomatica.\nNell'autunno del 1215 Raimondo Roggero accompagn\u00f2 il conte di Tolosa a Roma, ove dall'11 novembre si riuniva il IV Concilio Lateranense. I due conti di fronte a Papa Innocenzo III intendevano diplomaticamente porre un freno alle pretese del Montfort sulla loro successione. Il papa si dimostr\u00f2 disponibile alle richieste dei conti, ma la sua proposta di compromesso, che prevedeva la cessione dei territori del Trencavel al Montfort mentre i conti avrebbero mantenuto i loro possedimenti, fu respinta dai vescovi della Linguadoca.\nInvece tutti i possedimenti che erano destinati a Montfort furono dichiarati persi per il conte Raimondo VI di Tolosa, ed egli inoltre fu bandito dai territori della sua precedente signoria.\nRaimondo Ruggero cerc\u00f2 di difendere il casato di Tolosa sostenendo che non si poteva ignorare l'eredit\u00e0 spettante al giovane Raimondo VII che non era colpevole del comportamento del padre.\nInoltre Raimondo VI si dichiar\u00f2 disposto ad abdicare immediatamente a favore del figlio, ma anche questo compromesso fu respinto dal partito di Montfort. Il figlio del conte poteva solamente ricevere la marca di Provenza e l'Agenais, in quanto eredit\u00e0 della madre Giovanna d'Inghilterra (1165 \u2013 1199).&lt;br&gt;La contea di Foix, invece fu presa in custodia dalla chiese cattolica finch\u00e9 il conte, Raimondo Ruggero, non avesse dimostrato la sua innocenza di fronte all'accusa di eresia; Raimondo Ruggero in seguito trov\u00f2 ascolto allorch\u00e9 egli replic\u00f2 alle accuse di eresia contro di lui dichiarando la sorella Esclarmonde unica responsabile della presenza dei c\u00e0tari a Monts\u00e9gur.\nLa riconquista.\nNell'estate del 1216 il conte Raimondo VI e suo figlio, ignorando il verdetto conciliare, sbarcarono fra l'esultanza popolare sulle coste della Provenza. Mentre Raimondo VI si spostava verso sud, il giovane Raimondo VI poneva l'assedio alla cittadella di Beaucaire, che segn\u00f2 l'inizio delle battaglie di riconquista contro i crociati.\nRaimondo Ruggero di Foix nel frattempo riusc\u00ec diplomaticamente il 14 settembre a Saint-Jean-de-Verges a impegnare Simone di Montfort, con l'intermediazione del papa, concludendo un armistizio con capi crociati. Egli consegu\u00ec un ulteriore successo quando il papa Onorio III, il 27 novembre del medesimo anno diede disposizione all'abate dell'Abbazia di San Tiberio di riconsegnare la rocca di Foix al suo legittimo proprietario.\nQuesto indusse il Montfort a rompere l'armistizio, con il pretesto che Raimondo Ruggero aveva fatto altrettanto prima di lui. Il Montfort pose l'assedio il 6 febbraio 1217 alla rocca di Montgrenier, che era difesa dal figlio di Raimondo Ruggero, Ruggero Bernardo. Dopo sei settimane di assedio e il rigetto di una esortazione del papa, Montfort port\u00f2 a termine il medesimo ma dovette lasciar andare i difensori.\nL'assedio di Montgrenier tuttavia aveva impegnato abbastanza il Montfort da dar tempo al conte di Tolosa di condurre dall'Aragona, attraverso i Pirenei, un esercito grazie al quale il 13 settembre pot\u00e9 rioccupare la sua citt\u00e0 capitale senza combattere. Raimondo Ruggero sostenne l'imminente difesa della citt\u00e0 contro i crociati. Il 25 giugno 1218 Simone di Montfort, nel tentativo di portare in salvo il fratello Guy, rimasto ferito durante un attacco alla citt\u00e0, fu colpito a morte dal proietto di una catapulta.\nIl figlio primogenito del Montfort, Amaury, subentr\u00f2 nel comando dei crociati ma si rivel\u00f2 inadatto a ricoprire quella posizione. Nella primavera del 1219, mentre Amaury, insieme al principe francese Luigi, stava assediando la citt\u00e0 di Marmande (gi\u00e0 dal dicembre 1218), Raimondo Ruggero, insieme al conte di Tolosa, quello di Comminges e un contingente di Faiditi, distrusse nei pressi di Bazi\u00e8ge un grosso esercito crociato, che da Carcassonne doveva raggiungere Amaury.\nDopodich\u00e9 Raimondo Ruggero combatt\u00e9 i crociati in Lauragais e nel 1220, con Raimondo VII di Tolosa, conquist\u00f2 Castelnaudary, il cui difensore Guido di Montfort, figlio di Simone, perse la vita in combattimento. In quello stesso anno, Raimondo VI di Tolosa garant\u00ec a Raimondo Ruggero, a suo figlio, Ruggero Bernardo ed al nipote, Ruggero (\"Raymundo Rogerii eadem gratia comiti Fuxi et Rogerio Bernardi filio vestro, et filio dicti Rogerii Bernardi\") alcune propriet\u00e0 (\"Montis-Albani et Altis-montis et Montis-acuti et Insul\u00e6-amat\u00e6\").&lt;br&gt;Raimondo Ruggero organizz\u00f2 subito la difesa della citt\u00e0 di Castelnaudary, che Amaury de Montfort voleva rioccupare, riuscendo a farne uscire di nascosto il vescovo c\u00e0taro Guidalberto di Castres che si ritir\u00f2 in Monts\u00e9gur. Amaury fu costretto, nel marzo 1221, a interrompere l'assedio e ritornare a Carcassonne, dopo che Ruggero Bernardo di Foix aveva occupato le citt\u00e0 di Limoux, di Pieusse e altri importanti centri difensivi nel carcassonnese, mentre nel contempo il figlio illegittimo di Raimondo Ruggero, Lupo, portava sotto il suo controllo la regione intorno a Raz\u00e8s.\nLa morte.\nNel maggio del 1222, Raimondo Ruggero aveva fatto testamento, in cui nomina tutti i suoi figli, come risulta dal documento n\u00b0 XV.II della \"Histoire G\u00e9n\u00e9rale de Languedoc, Tome V\".\nNel marzo 1223 Raimondo Ruggero occup\u00f2 Mirepoix, una delle citt\u00e0 pi\u00f9 importanti della sua contea, che cos\u00ec fu liberata dai crociati. Pochi giorni dopo per\u00f2 il conte mor\u00ec, come risulta dal documento n\u00b0 XV.I della \"Histoire G\u00e9n\u00e9rale de Languedoc, Tome V\"; per il cronachista latino del XIII secolo, autore di una storia sul catarismo e sulla crociata albigese, Guillaume de Puylaurens, la morte avvenne, nel 1222, non per una ferita, ma a causa di un'ulcera (\"au si\u00e8ge de Mirepoix non d\u00b4une blessure mais d\u00b4un ulc\u00e8re malin\") e gli succedette il figlio, Ruggero Bernardo; un anno prima era gi\u00e0 morto il suo da lungo tempo compagno di battaglie, conte Raimondo VI di Tolosa.\nLa crociata contro i C\u00e0tari, iniziata nel 1209, avrebbe dovuto sopravvivere ai conti non pi\u00f9 di un anno. Nel 1224 Carcassonne fu occupata dal giovane Raimondo II di Trencavel, figlio della prima eminente vittima di questa crociata. Amaury de Montfort rinunci\u00f2 subito dopo alla battaglia e torn\u00f2 in patria.\nIl conte Raimondo Ruggero di Foix fu conosciuto per le sue virt\u00f9 e fedelt\u00e0 cavalleresche. Come per l'amore della cultura di corte e per le belle donne. Egli fu considerato un protettore dei trovatori ed era egli stesso autore di alcune poesie.\nMatrimonio e discendenza.\nRaimondo Ruggero di Foix, secondo la \"Chroniques romanes des comtes de Foix\", aveva sposato, nel 1189 circa, Filippa, che, secondo la \"Histoire des comtes de Foix\", discendeva dalla nobile famiglia catalana dei Moncada.&lt;br&gt;Raimondo Ruggero da Filippa ebbe tre figli:\nInoltre di Raimondo Ruggero si conoscono due figli illegittimi:"}
{"id": "1791588", "revid": "196390", "url": "https://it.wikipedia.org/wiki?curid=1791588", "title": "Shikan", "text": ""}
{"id": "1791597", "revid": "57342", "url": "https://it.wikipedia.org/wiki?curid=1791597", "title": "Laura Marinoni", "text": "Biografia.\nDopo gli studi classici, durante un corso di recitazione nella Scuola di Danza di Luciana Novaro a Milano, viene notata da Mario Ferrero, che diventa il suo primo maestro all'Accademia nazionale d'arte drammatica di Roma, nella quale poi si diploma.\nDebutta giovanissima in televisione in una serie di commedie in diretta per la Rai per la regia di Mario Ferrero e inizia la carriera teatrale nel 1984 con Giuseppe Patroni Griffi, che la dirige tra l'altro nei \"Sei personaggi in cerca d'autore\" di Luigi Pirandello, (Premio Eleonora Duse per l'interpretazione della figliastra). Sempre con la regia del grande autore napoletano recita nella pirandelliana trilogia del \"Teatro nel Teatro\" e in una decina di spettacoli di \u010cechov, Marivaux, Eliot, tra cui alcune commedie musicali accanto a Franca Valeri, Vittorio Caprioli, Mariano Rigillo, Leopoldo Mastelloni e altri importanti interpreti.\nSono anni decisivi per la sua formazione, grazie all'opportunit\u00e0 di poter passare da ruoli drammatici ad altri brillanti, all'interno di una compagnia teatrale ricca di talenti. La sua carriera continua con i maggiori registi europei.\nGiorgio Strehler la chiama al Piccolo Teatro di Milano per \"Il campiello\" di Carlo Goldoni e \"L'isola degli schiavi\" di Marivaux, in tourn\u00e9e in tutta Europa. Giorgio Albertazzi la dirige nel \"Cid\" di Corneille al Teatro Olimpico di Vicenza, ne \"La lezione\" di Eug\u00e8ne Ionesco al Festival dei Due Mondi di Spoleto e la vuole accanto a s\u00e9 in molti recital di poesia.\nInterpreta \"Orgia\" di Pasolini (regia di Massimo Castri), \"Come vi piace\" (Marco Sciaccaluga), \"Riccardo III\" (A. Schilling) e \"Il mercante di Venezia\" (S. Braunschweig) di Shakespeare, \"Antigone\" di Sofocle al Teatro Greco di Segesta, ma anche testi di autori contemporanei come Pinter, Williams, Palazzeschi, Pressburger, e Petruzzelli.\nGabriele Lavia \u00e8 il regista dei pirandelliani \"L'uomo, la bestia e la virt\u00f9\" con Enrico Montesano e \"Il gioco delle parti\" con Umberto Orsini. Diretta da Luca Ronconi vince il Premio Ubu 2001 per \"Lolita\" di Nabokov e il Premio della Stampa 2002 al Teatro greco di Siracusa per il \"Prometeo incatenato\" di Eschilo. Sempre al Piccolo Teatro di Milano, nella Compagnia Ronconiana recita nel \"Candelaio\" di Giordano Bruno e ne \"I due gemelli veneziani\" di Goldoni. Per \"L'opera da tre soldi\" di Brecht-Weill (regia di Pietro Carriglio) ottiene un successo personale anche come cantante, che le vale il Premio Flaiano 2004.\nScrive con A. Caiani \"Giuliette - Musical per voce sola\" tratto da testi di Shakespeare e Fellini, in cui recita e canta dal vivo accompagnata da pianoforte, violoncello e fisarmonica. Con P. De Luigi incide la prima versione italiana di \"Enoch Arden\", melologo per voce e pianoforte di Richard Strauss.\nNel 2005 lavora per il Teatro Eliseo di Roma, protagonista femminile di \"Tradimenti\" di Harold Pinter con Massimo Popolizio e Stefano Santospago e di \"Improvvisamente l'estate scorsa\" di Tennessee Williams con Rossella Falk.\nFinalista come migliore attrice ai Premi Olimpici, riceve sempre nel 2007 il Premio Eleonora Duse.\nHa girato vari film per la tv italiana tra cui \"La piovra 9 - Il patto\", \"Morte di una ragazza perbene\", \"Distretto di polizia\" e \"Una madre\". In cinema ha partecipato a film con i fratelli Taviani (\"Le affinit\u00e0 elettive\"), Umberto Marino (\"Cominci\u00f2 tutto per caso\"), Jean-Paul Rappeneau (\"L'ussaro sul tetto\") e a molte produzioni francesi all'estero.\nNel 2019 \u00e8 impegnata nel Teatro greco di Siracusa nell'Elena di Euripide per la regia di Davide Livermore. Riceve il premio alla carriera in occasione dei premi Flaiano 2021."}
{"id": "1791599", "revid": "1494169", "url": "https://it.wikipedia.org/wiki?curid=1791599", "title": "Oggetti non stellari nella costellazione del Serpente", "text": "Principali oggetti non stellari visibili nella costellazione del Serpente."}
{"id": "1791605", "revid": "1005847", "url": "https://it.wikipedia.org/wiki?curid=1791605", "title": "Palazzo delle Poste (Pistoia)", "text": "Il Palazzo delle Poste \u00e8 un edificio situato in via Roma 5,7,9,11 a Pistoia.\nStoria.\nIl Palazzo delle Poste, progettato da Angiolo Mazzoni, sorge lungo la centralissima via Roma, nel cuore di Pistoia, vicino a piazza del Duomo. L'intera zona subisce sostanziali modifiche tra il 1898 e il 1905 in occasione della costruzione della nuova sede della Cassa di Risparmio, ma ulteriori trasformazioni intervengono negli anni trenta, proprio con la realizzazione del Palazzo delle Poste. La costruzione, di notevoli dimensioni, mal si armonizza con il tessuto edilizio del centro storico: l'uniformit\u00e0 e la scarsa articolazione volumetrica, frutto pi\u00f9 che altro delle numerose variazioni del progetto iniziale, non valorizzano le presenze architettoniche di rilievo storico-artistico, come l'antica torre prospiciente piazza S. Leo.\nL'inadeguatezza della sede pistoiese delle Poste in via Cino emerge con vigore alla fine del secondo decennio del Novecento: il Ministero delle comunicazioni promuove dunque sin dal 1930 la costruzione di un nuovo Palazzo delle Poste da ubicare nel centro cittadino. Notevoli difficolt\u00e0 intervengono riguardo all'identificazione del sito da occupare: una prima soluzione prevede la costruzione dell'edificio nell'area nord-est della piazza del Duomo al posto del \"\"Palazzaccio\".\nAngiolo Mazzoni, incaricato del progetto, presenta un primo plastico nel giugno 1932 che non viene apprezzato dalla Commissione giudicatrice. Si critica in particolare il cattivo inserimento dell'architettura di Mazzoni nel tessuto edilizio storico della piazza e nel novembre di quello stesso anno il podest\u00e0 bandisce un concorso nazionale. Nel frattempo viene demolito il \"Palazzaccio\"\", ma le osservazioni sollevate dalla Regia Soprintendenza all'Arte Medievale e Moderna della Toscana suggeriscono la ricerca di una nuova area per il nuovo edificio postale: la scelta cade sull'isolato a ridosso della Loggia dei Mercanti e attiguo alla sede della Cassa di Risparmio, ipotesi gi\u00e0 formulata nel 1930 ma subito scartata.\nNel 1934 Mazzoni propone la demolizione della loggia di Brizzi (1913) da sostituire con una moderna, ma anche questa soluzione viene bocciata e sostituita da un nuovo progetto che incorpora il loggiato di gusto neorinascimentale. I lavori iniziati nel 1935 procedono molto lentamente e sempre in quell'anno vengono inaugurate le nuove poste. Dopo quattro anni, nel 1939 si decide la demolizione della loggia per realizzare la facciata attuale, pi\u00f9 in armonia con il resto della costruzione la quale con l'occasione viene anche innalzata di un piano.\nConsistenti modifiche intervengono nel corso degli anni soprattutto riguardo alla distribuzione interna il cui assetto odierno conserva ben poco del progetto originale.\nDescrizione.\nL'attuale configurazione del Palazzo delle Poste in via Roma \u00e8 solo un timido ricordo del progetto mazzoniano: il confronto tra passato e presente \u00e8 significativamente attestato dalle poche foto d'epoca della costruzione che sono a tutt'oggi l'unica documentazione iconografica coeva al periodo di costruzione giunta fino ai nostri giorni (non resta traccia del progetto firmato da Angiolo Mazzoni negli archivi della Direzione provinciale delle Poste di Pistoia, n\u00e9 presso la Direzione Compartimentale delle Poste della Toscana a Firenze). L'edificio non \u00e8 certo una delle opere pi\u00f9 significative dell'architetto bolognese che secondo Alfredo Forti \u00e8 ostacolato nell'iter progettuale dall'aperta ostilit\u00e0 dimostrata dal ministro delle comunicazioni Umberto Puppini verso soluzioni di gusto moderno. Ne risulta una costruzione che nella definizione dei volumi e dei prospetti esterni media tra il richiamo alla tradizione del passato e la ricerca di un nuovo linguaggio: la linearit\u00e0 del complesso, i cui prospetti sono definiti solo dalla doppia serie di finestre con cornici in travertino, si confronta in facciata con l'aulica architettura della Loggia dei Mercanti riproponendo solo su questo prospetto un rivestimento lapideo a strisce bianche e verdi, di tradizione toscana.\nLa sostituzione di Puppini con A. Stefano Berni consente invece una maggiore libert\u00e0 all'architetto nella realizzazione dell'interno. Particolarmente interessante la sistemazione della sala al pubblico, a doppia altezza, caratterizzata dalla presenza di un passaggio sopraelevato sostenuto da pilastri con sedili di sapore quasi navale: i numerosi interventi di ristrutturazione che hanno interessato questo edificio, ne hanno purtroppo modificato l'assetto.\nAl centro della sala \u00e8 conservato un elemento dell'arredo originario, l'unico sopravvissuto ai lavori di risistemazione avviati dal Ministero delle Poste: si tratta di alto bancone con funzione anche di radiatore ed espositore dalle forme stondate.\nFortuna critica.\nLe profonde trasformazioni urbanistiche che interessano la centralissima area su cui sorge la nuova sede delle Poste a Pistoia sono state ampiamente illustrate da Beneforti nel suo volume sulla storia urbanistica della cittadina toscana. Ad eccezione di altri modesti contributi, resta per\u00f2 fondamentale lo studio avviato da Forti sulla figura, fino ad allora dimenticata, di Angiolo Mazzoni."}
{"id": "1791609", "revid": "113757", "url": "https://it.wikipedia.org/wiki?curid=1791609", "title": "Fiaccone", "text": ""}
{"id": "1791610", "revid": "547992", "url": "https://it.wikipedia.org/wiki?curid=1791610", "title": "Tino Schirinzi", "text": "Biografia.\nInizi\u00f2 l'attivit\u00e0 artistica partecipando nel 1963 alla trasmissione televisiva \"Gran Premio\", nella squadra delle Puglie (con Luciano Zotti). Attore di grande capacit\u00e0, riconosciuta dai premi ottenuti, collabor\u00f2 con le produzioni del Teatro Stabile di Torino e del Piccolo Teatro di Milano, lavorando con artisti quali Giancarlo Cobelli, Aldo Trionfo, Piera Degli Esposti, Massimo Castri.\nInterpret\u00f2 l'Ercole morente de \"Le Trachinie\" (1983) per la regia di M. Castri e Stadelmann, il vecchio servo di Goethe, nell'omonimo spettacolo tratto su testo di Claudio Magris. Con Piera Degli Esposti interpret\u00f2 \"Caccia al lupo\" di Verga e \"La morsa\" di Pirandello, e ne fu anche regista; poi \"L'illusion comique\" di Corneille (1979, al Piccolo Teatro con la regia di W. Pagliaro), \"Delitto e castigo\" per la regia di J. Ljubimov (1984) e nel 1986 allo Stabile di Bolzano, col regista M. Bernardi, \"Qualcuno vol\u00f2 sul nido del cuculo\" e \"il teatrante\" di T. Bernhard, spettacolo in cui recit\u00f2 assieme alla sua compagna. Sempre nel 1986 fu nell\"'Antigone\" di Sofocle al Teatro greco di Siracusa; a Bolzano, nel 1987, recit\u00f2 e cur\u00f2 la regia di \"La favola del figlio cambiato\" di Pirandello, di cui poi interpret\u00f2 \"Il berretto a sonagli\" con la regia di M. Castri (1989). Nel 1991 recit\u00f2 in \"Stadelman\" di Claudio Magris diretto da Franco Marcucci. La sua ultima interpretazione fu quella del servitore Zachar in \"Oblomov\" di I. Goncarov, nell'adattamento di Furio Bordon (Trieste 1992). \nNell'estate del 1992 gli venne diagnosticato un tumore all'esofago: dopo un anno di lotta contro la malattia, rimastigli pochi giorni di vita, si suicid\u00f2 assieme alla moglie, la cantante Daisy Lumini, gettandosi dal viadotto in costruzione sopra la diga di Bilancino, nei pressi di Barberino del Mugello, nel giorno del compleanno di lei.\nCarriera.\nRecit\u00f2 saltuariamente nel cinema e in serie tv (\"Le avventure di Laura Storm\", 1966, Rai) e soprattutto fu protagonista dello sceneggiato \"Paganini\" ispirato alla biografia del musicista genovese; interpretazione indimenticabile ed aderente anche per il perfetto \"physique du r\u00f4le\" dell'attore (1976, Rai), conquistando nel 1978 una Grolla d'oro per la sua interpretazione in \"Nen\u00e9\" di Salvatore Samperi ed un Nastro d'argento al migliore attore non protagonista nel 1983 per \"Sciop\u00e8n\" di Luciano Odorisio."}
{"id": "1791611", "revid": "1494169", "url": "https://it.wikipedia.org/wiki?curid=1791611", "title": "Oggetti non stellari nella costellazione del Telescopio", "text": "Principali oggetti non stellari visibili nella costellazione del Telescopio."}
{"id": "1791618", "revid": "1305772", "url": "https://it.wikipedia.org/wiki?curid=1791618", "title": "Dr. Mario &amp; Sterminavirus", "text": " \u00e8 un videogioco rompicapo, sviluppato da Arika e pubblicato da Nintendo come WiiWare su Wii.\nIl titolo supporta la Nintendo Wi-Fi Connection, servizio che consente ai giocatori di sfidarsi via Internet. I giocatori possono anche usare i propri Mii al posto di Mario. \"Dr. Mario &amp; Sterminavirus\", inoltre, presenta un minigioco originario di \"More Brain Training\" dove un massimo di quattro persone pu\u00f2 cooperare.\nAccoglienza.\nIGN ha dato a \"Dr. Mario &amp; Sterminavirus\" un 8,5/10, definendo il gioco principale \"senza tempo\" e la nuova modalit\u00e0 \"caoticamente impressionante\". Tuttavia \u00e8 rimasto deluso dal fatto che la modalit\u00e0 principale \"Dr. Mario\" supportasse solo fino a 2 giocatori (mentre alcuni giochi precedenti ne avevano supportati fino a 4) e che \"Sterminavirus\" non fosse giocabile online. \"N-Europe\" lo ha ritenuto meritevole di un 8/10, definendolo \"lo stesso Dr. Mario che conosciamo e amiamo\" con \"una grafica solida e funzionale\" e un gameplay avvincente.\nAl contrario, GamesRadar ha dato 6/10, definendolo un \"rompicapo un po 'imbarazzante\" che \"semplicemente non crea abbastanza dipendenza da farti interessare\" e lo ha definito \"il cugino di \"Puyo Puyo\"\". Tuttavia, ha elogiato la funzionalit\u00e0 \"multiplayer\" online e la sua presentazione pulita, ad eccezione della musica. Anche \"NGamer\" ha anche criticato il gameplay, assegnandogli 2/5."}
{"id": "1791626", "revid": "110157", "url": "https://it.wikipedia.org/wiki?curid=1791626", "title": "Garuva", "text": "Garuva \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1791627", "revid": "110157", "url": "https://it.wikipedia.org/wiki?curid=1791627", "title": "Guaramirim", "text": "Guaramirim \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1791629", "revid": "1968855", "url": "https://it.wikipedia.org/wiki?curid=1791629", "title": "Valvola di ritegno", "text": "La valvola di ritegno o di non ritorno (in inglese \"check valve\") \u00e8 una valvola che permette un solo verso del flusso.\nClassificazione.\nLe pi\u00f9 comuni valvole di ritegno sono:\nFunzionamento.\nQuesta valvola \u00e8 formata da un disco, una sfera o un altro elemento vincolato da una guida che viene spinto da una molla contro la base della valvola. Questa condizione si verifica quando non c'\u00e8 una sufficiente pressione per aprire la valvola o vi \u00e8 una pressione negativa e la valvola rimane chiusa; mentre con una pressione positiva sufficiente, la valvola si apre e il fluido \u00e8 libero di passare ai lati del disco e oltrepassarlo.\nApplicazioni.\nNell'idraulica vengono montate sulle tubazioni di mandata delle pompe di circolazione per permettere che il flusso avvenga in una sola direzione e impedire dunque il reflusso. Sono inoltre necessarie per impedire lo svuotamento dell'impianto in caso di arresto della pompa.\nSvantaggi.\nQuesta valvola pu\u00f2 andare incontro a varie condizioni di malfunzionamento:\nNote.\nValvola di ritegno: funzionamento e tipologie"}
{"id": "1791632", "revid": "110157", "url": "https://it.wikipedia.org/wiki?curid=1791632", "title": "Itapo\u00e1", "text": "Itapo\u00e1 \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1791633", "revid": "599013", "url": "https://it.wikipedia.org/wiki?curid=1791633", "title": "Elfi Eder", "text": "Biografia.\nStagioni 1987-1993.\nSpecialista delle prove tecniche e sorella di Sylvia, a sua volta sciatrice alpina, Elfi Eder debutt\u00f2 in campo internazionale in occasione dei Mondiali juniores di Hemsedal/S\u00e4len 1987; nella successiva rassegna iridata giovanile, Madonna di Campiglio 1988, vinse la medaglia di bronzo nello slalom gigante, nella gara vinta dalla connazionale Sabine Ginther davanti all'italiana Bibiana Perez; nella stessa stagione in Coppa Europa si piazz\u00f2 2\u00aa nella classifica di slalom speciale.\nIl 2 febbraio 1990 ottenne il suo primo piazzamento di rilievo in Coppa del Mondo, piazzandosi 14\u00aa in slalom speciale sul tracciato della Val di Zoldo. In quella stessa stagione 1989-1990 in Coppa Europa si piazz\u00f2 2\u00aa nella classifica generale e vinse quella di slalom speciale, mentre nel 1993 venne convocata per i Mondiali di Morioka, sua prima presenza iridata, dove conquist\u00f2 la medaglia di bronzo nello slalom speciale chiudendo alle spalle della compagna di squadra Karin Buder e della statunitense Julie Parisien.\nStagioni 1994-1999.\nAi XVII Giochi olimpici invernali di , sua unica partecipazione olimpica, la Eder conquist\u00f2 la medaglia d'argento, dietro alla svizzera Vreni Schneider, nello slalom speciale. Il 18 novembre dell'anno seguente ottenne il primo successo in Coppa del Mondo, nonch\u00e9 primo podio, a Beaver Creek, sempre tra i pali stretti; replic\u00f2 il successo altre due volte nella stessa stagione (il 17 dicembre a Sankt Anton am Arlberg e il 20 dicembre a Semmering, ultima vittoria della sua carriera) e a fine stagione l'atleta austriaca si aggiudic\u00f2 la Coppa del Mondo di specialit\u00e0 con 140 punti di vantaggio sulla slovena Ur\u0161ka Hrovat. Sempre nel 1996 fu presente ai Mondiali della Sierra Nevada, dove ottenne il 7\u00ba posto nello slalom speciale.\nL'8 dicembre 1996 conquist\u00f2 l'ultima vittoria in Coppa Europa, nonch\u00e9 ultimo podio, a \u0160pindler\u016fv Ml\u00fdn in slalom speciale e il 19 gennaio 1997 sal\u00ec per l'ultima volta sul podio in Coppa del Mondo, giungendo 2\u00aa a Zwiesel nella medesima specialit\u00e0; nella stessa stagione fu selezionata per i Mondiali di Sestriere, dove si classific\u00f2 5\u00aa sempre in slalom speciale. Nel corso della sua ultima stagione agonistica, 1998-1999, lasci\u00f2 la nazionale austriaca e gareggi\u00f2 per quella di Grenada: , prendendo anche parte ai suoi ultimi Campionati mondiali, Vail/Beaver Creek 1999, dove fu 32\u00aa nello slalom gigante e non concluse lo slalom speciale. Si conged\u00f2 dalle competizioni in occasione dello slalom speciale di Coppa del Mondo disputato a \u00c5re il 23 febbraio 1999, che non port\u00f2 a termine.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "1791635", "revid": "110157", "url": "https://it.wikipedia.org/wiki?curid=1791635", "title": "Massaranduba (Santa Catarina)", "text": "Massaranduba \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville.\n\u00c8 abitata in gran parte da discendenti di emigrati italiani provenienti soprattutto dalla Valle del Biois, nel Bellunese."}
{"id": "1791636", "revid": "1793900", "url": "https://it.wikipedia.org/wiki?curid=1791636", "title": "Pilcomayo (fiume)", "text": "Il fiume Pilcomayo (in lingua spagnola \"R\u00edo Pilcomayo\") \u00e8 un fiume situato nelle regioni centrali del Sud America, ed \u00e8 il pi\u00f9 lungo affluente di destra del fiume Paraguay. Il suo bacino idrografico si estende su una superficie di circa 270.000\u00a0km\u00b2.\nIl Pilcomayo sorge ai piedi della cordigliera delle Ande, tra il Dipartimento di Potos\u00ed e il Dipartimento di Oruro in Bolivia, ad est del Lago Poop\u00f3. Scorre in direzione sud-est per una lunghezza di circa 2.426\u00a0km attraverso il Dipartimento di Chuquisaca e Tarija sempre in Bolivia, la provincia argentina di Formosa e segna il confine tra il Chaco Boreal e il Chaco Central. Costituisce il confine tra Argentina e Paraguay prima di gettarsi nel fiume Paraguay presso la citt\u00e0 di Clorinda.\nNel suo bacino idrografico vivono circa 1,5 milioni di persone: un milione in Bolivia, 300.000 in Argentina e 200.000 in Paraguay."}
{"id": "1791639", "revid": "599013", "url": "https://it.wikipedia.org/wiki?curid=1791639", "title": "Massaranduba", "text": ""}
{"id": "1791640", "revid": "1718925", "url": "https://it.wikipedia.org/wiki?curid=1791640", "title": "Lago Poop\u00f3", "text": "Il lago Poop\u00f3 \u00e8 un grande lago salato situato in una depressione superficiale nella sezione boliviana dell\u2019\"altiplano\" ad un'altitudine di circa 3.686 metri sul livello del mare. Misura 90 km di lunghezza per 32 km di larghezza e costituisce la met\u00e0 orientale del Dipartimento di Oruro, una regione mineraria nel sud-ovest della Bolivia. \nLo specchio d'acqua del lago copre una superficie di circa 1000 km\u00b2. Il lago riceve la maggior parte delle sue acque dal fiume Desaguadero che collega il Lago Poop\u00f3 con il lago Titicaca a nord dell\u2019\"altiplano\". Il Poop\u00f3 \u00e8 privo di emissari, in un sistema endoreico, e ha una profondit\u00e0 media di non pi\u00f9 di 3 metri. L'area della superficie del lago ha variazioni notevoli, fino a prosciugarsi completamente nel 2015.\nIl lago \u00e8 stato designato come un sito di conservazione ai sensi della Convenzione di Ramsar.\nLa dinamica del lago.\nIl lago Poop\u00f3 ottiene la maggioranza della sua acqua (circa il 92%) dal fiume Desaguadero che entra nel nord del lago. Ci sono tante piccole insenature lungo la sponda orientale del lago, molte delle quali sono a secco la maggior parte dell'anno. Quando \u00e8 presente un livello elevato di acqua il Poop\u00f3 \u00e8 collegato al deserto salato Salar de Coipasa a ovest attraverso il fiume Laca Jahuira. Un collegamento minore lo porta anche al Salar de Uyuni nell'estremo sud dell'Altoplano. Nonostante ci\u00f2, il lago \u00e8 considerato un bacino endoreico.\nQuando la superficie del lago Titicaca scende al di sotto dei 3.810 metri sul livello del mare, il flusso del fiume Desaguadero \u00e8 cos\u00ec basso che non pu\u00f2 pi\u00f9 compensare la massiccia perdita d'acqua dovuta all'evaporazione dalla superficie del lago Poop\u00f3. A questo punto il volume del lago inizia a diminuire. \nNel 1986 il lago misurava una superficie di 3500 km\u00b2. Nel corso degli anni che seguirono l'area diminu\u00ec costantemente fino al 1994 quando il lago scomparve completamente. Il periodo compreso tra il 1975 e il 1992 \u00e8 il pi\u00f9 lungo periodo, negli ultimi tempi, con una continua esistenza del corpo idrico.\nNell'anno 2015 il lago si \u00e8 di nuovo interamente prosciugato, causando la morte di milioni di animali e l'emigrazione di migliaia di abitanti che vivevano nei dintorni del lago. Le cause del prosciugamento sono in parte naturali e in parte dovute a un lungo periodo di siccit\u00e0 causato dai cambiamenti climatici, all'inquinamento causato dallo sfruttamento minerario in aree limitrofe e all'impiego dell'acqua dei vari affluenti per il soddisfacimento dei fabbisogni delle regioni in cui essi scorrono. All'inizio del 2017 il lago \u00e8 ricomparso, per poi prosciugarsi nuovamente, in un ciclo di secca e piena stimato in tre anni. Secondo studi dell'Universidad T\u00e9cnica de Oruro, il lago avrebbe dovuto estinguersi naturalmente entro 1500/2000 anni, ma a causa dei cambiamenti climatici il processo \u00e8 destinato ad accelerare molto sensibilmente, e il bacino dovrebbe scomparire entro 250/300 anni."}
{"id": "1791645", "revid": "110157", "url": "https://it.wikipedia.org/wiki?curid=1791645", "title": "S\u00e3o Francisco do Sul", "text": "S\u00e3o Francisco do Sul \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville.\n\u00c8 la citt\u00e0 natale del calciatore Paulo Roberto Moccelin."}
{"id": "1791648", "revid": "39900", "url": "https://it.wikipedia.org/wiki?curid=1791648", "title": "Elfriede Eder", "text": ""}
{"id": "1791652", "revid": "110157", "url": "https://it.wikipedia.org/wiki?curid=1791652", "title": "Schroeder (Brasile)", "text": "Schroeder \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville."}
{"id": "1791662", "revid": "3115", "url": "https://it.wikipedia.org/wiki?curid=1791662", "title": "IGNITOR", "text": "IGNITOR era un progetto italiano per la realizzazione di un reattore nucleare a fusione sperimentale di tipo tokamak, ora sostituito dal DTT.\nDescrizione.\nProposto per la prima volta nel 1977 dal prof. Bruno Coppi del Massachusetts Institute of Technology, (gi\u00e0 progettista di un altro reattore sperimentale per la fusione nucleare, Alcator), il progetto di massima \u00e8 stato sviluppato principalmente nei laboratori di Frascati dell'ENEA, con la collaborazione di diverse universit\u00e0 italiane.\nRispetto al progetto internazionale ITER, l'IGNITOR ha dimensioni e costi molto pi\u00f9 ridotti: il reattore di ITER dovrebbe infatti pesare circa 19.000 tonnellate, mentre l'IGNITOR solo 500, sviluppando comunque una potenza di fusione di circa 100 MW. Per questo motivo la realizzazione, secondo i promotori del progetto, potrebbe essere portata avanti anche solo con risorse nazionali (ITER, per i suoi elevatissimi costi, \u00e8 un progetto internazionale finanziato anche dall'Unione europea) anche se ovviamente la collaborazione internazionale \u00e8 auspicabile.\nInoltre, sempre secondo i progettisti, IGNITOR si trova da anni in una fase avanzata di progettazione, tanto che potrebbe partire la costruzione del nocciolo della macchina, essendo stati gi\u00e0 realizzati prototipi dei suoi principali componenti negli anni '80 e '90.\nStato del progetto.\nIl progetto di ricerca e sviluppo del reattore \u00e8 in stato avanzato e non erano previste ulteriori fasi oltre il 2009. Il luogo pi\u00f9 probabile che era emerso per la realizzazione \u00e8 all'interno dell'impianto di Caorso. I costi stimati per la realizzazione del prototipo, stimati da ENEA e Ansaldo Energia nel 2003, ammontano a 226 milioni di euro. Il problema di fondo per la realizzazione del prototipo \u00e8 sempre stato il finanziamento.\nPer ovviare a tale problema il 26 aprile 2010 il presidente del Consiglio italiano Silvio Berlusconi ha firmato un memorandum d'intesa con il Primo ministro russo Vladimir Putin nel quale viene sancita la collaborazione dell'Italia con la Russia per la realizzazione di un prototipo di IGNITOR sul suolo russo, aprendo dunque nuove prospettive per il progetto."}
{"id": "1791664", "revid": "458502", "url": "https://it.wikipedia.org/wiki?curid=1791664", "title": "Campo Alegre", "text": ""}
{"id": "1791672", "revid": "110157", "url": "https://it.wikipedia.org/wiki?curid=1791672", "title": "Campo Alegre (Santa Catarina)", "text": "Campo Alegre \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di S\u00e3o Bento do Sul."}
{"id": "1791678", "revid": "156618", "url": "https://it.wikipedia.org/wiki?curid=1791678", "title": "Beata Maria Repetto", "text": ""}
{"id": "1791679", "revid": "110157", "url": "https://it.wikipedia.org/wiki?curid=1791679", "title": "Rio Negrinho", "text": "Rio Negrinho \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di S\u00e3o Bento do Sul."}
{"id": "1791680", "revid": "124123", "url": "https://it.wikipedia.org/wiki?curid=1791680", "title": "Jim Aparo", "text": "Ha lavorato per molti anni per la DC Comics, disegnando fumetti di Batman, Aquaman e lo Spettro, e nella serie \"The Brave and the Bold\".\nHa vinto il premio Shazam nella categoria \"Best Individual Short Story (Dramatic)\" nel 1972."}
{"id": "1791681", "revid": "124144252", "url": "https://it.wikipedia.org/wiki?curid=1791681", "title": "Villaggio Belvedere", "text": "Il Villaggio Belvedere \u00e8 un complesso residenziale situato nel comune di Pistoia in localit\u00e0 Scornio, tra via dei Prati, 1-7, 2-8 , via della Pineta, 2-8 , piazza Belvedere, 1, 2, 3, 5.\nStoria.\nIl villaggio Belvedere nasce come insediamento di edilizia popolare, gestito dallo IACP (Istituto autonomo case popolari) in accordo con l'INA-Casa. Esso \u00e8 parte di un quartiere satellite alla periferia nord della citt\u00e0, in prossimit\u00e0 dell'ottocentesco parco Puccini.\nAlla met\u00e0 degli anni Cinquanta, l'architetto Cantamessi elabora per la zona un piano di fabbricazione che prevede nel lotto quattro edifici sfalsati. Su incarico dell'Ina-casa vengono successivamente elaborati due progetti, firmati da Leonardo Ricci e Leonardo Savioli, relativi ciascuno a una parte del lotto. Il progetto di Ricci, ispirato a formule abitative di avanguardia e molto lontano dalla prassi edilizia della committenza, non \u00e8 per\u00f2 accettato dalla commissione tecnica del comune.\nIl progetto di Savioli, elaborato nel 1957 con la collaborazione degli architetti Danilo Santi e Melucci, viene duplicato specularmente su tutto il lotto, ottenendo quattro blocchi allineati e simmetrici rispetto a un asse viario centrale.\nNel corso della realizzazione, che si conclude nel 1959, occorre rinunciare, per motivi tecnici, all'idea di lasciare a vista i plinti di fondazione e di attribuire un ruolo strutturale ad alcune pareti in pietra dei piani terreno.\nGli infissi, previsti in abete verniciato, per problemi insorti soprattutto nelle grandi finestrature degli ambienti di soggiorno, vengono sostituiti, poco dopo il termine della costruzione, con finestrature in metallo di colore rosso.\nIl risultato, nonostante i limiti economici imposti dalla progettazione di edilizia economica e popolare, esula decisamente dalla consueta produzione Ina-casa. Il complesso, di quattro palazzine di tre piani, viene inaugurato nel 1960.\nNon sono avvenuti nel tempo sostanziali cambiamenti nella volumetria degli edifici, mentre all'interno degli appartamenti sono state spesso modificate le finiture; molte delle piccole terrazze con lavatoio, corrispondenti alla cucina e al bagno, sono state chiuse con vetri e profilati in alluminio di colore diverso da quelli in metallo rosso che caratterizzano tutto il complesso.\nUn aspetto molto variegato e personalizzato hanno assunto le zone destinate a verde privato, sia nella scelta delle recinzioni, sia nella utilizzazione dello spazio a disposizione di ciascun appartamento.\nI quattro edifici sono stati ritinteggiati di recente ma ben visibili sono i segni del tempo sul cemento armato a faccia vista che mostra i ferri scoperti e rugginosi in pi\u00f9 punti degli esili pilastri che sostengono il primo piano.\nLa critica.\nIl villaggio Belvedere, bench\u00e9 opera di sicuro interesse nel panorama dell'architettura italiana di met\u00e0 secolo scorso, tuttavia non figura tra quelle pi\u00f9 note della produzione di Leonardo Savioli. Paolo Portoghesi vede nel quartiere Belvedere la controfaccia ottimista dei disegni intimisti della fine degli anni Cinquanta e individua nell'opera un aspetto utopistico. Secondo Fabrizio Brunetti, gli edifici del quartiere Belvedere costituiscono \"\"un episodio tra i pi\u00f9 significativi della continua ricerca di affinamento linguistico che caratterizza l'iter progettuale savioliano negli anni Cinquanta e che si manifesta nell'intenzione di far scaturire le soluzioni formali dall'esplicitazione dell'organizzazione strutturale e dall'accostamento sapiente dei materiali\", da cui discende anche una attenzione all'aspetto coloristico. Brunetti inoltre evidenzia il \"tentativo del progettista di dar vita a un complesso integrato grazie soprattutto all'uso di collegamenti pedonali a livelli diversi...\". Marco Dezzi Bardeschi individua nel progetto influenze di Le Corbusier \"...ma piegato alla tradizione tardorurale toscana\"\".\nArchitettura.\nLe quattro palazzine si dispongono, nel lotto rettangolare, tra loro parallele, attestandosi con i lati corti sulla via dei Tigli, di principale percorrenza automobilistica. Da via dei Tigli partono tre strade carrabili che servono le residenze. Il percorso centrale spartisce il lotto a met\u00e0 e gli edifici si collocano rispetto ad esso simmetricamente, a coppie.\nI percorsi, soprattutto quelli pedonali, sono il filo conduttore della progettazione: entrano a far parte degli edifici sia come percorrenze sopraelevate che come spazi coperti. Essi rispondono al tema, caro a Savioli, della creazione di luoghi, di occasioni d'incontro e di socializzazione e costituiscono inoltre un modo per accentuare il carattere unitario dell'insediamento. Il percorso aereo, parallelo alla via dei Tigli, lega i vari corpi, attraversa gli appartamenti del primo piano e d\u00e0 accesso, con scalinate, agli appartamenti del terzo piano. Sul sottostante percorso pedonale, coperto lungo via dei Tigli, avrebbero dovuto affacciarsi box e negozi, poi non realizzati. Per i singoli alloggi viene studiata una distribuzione interna molto semplice e funzionale.\nOltre a quelle esterne, tre scale interne servono ciascuna palazzina. Due di esse terminano con una sorta di altana, di \"loggia-belvedere della tradizione della casa toscana\", concepita dal progettista come stenditoio collettivo.\nI due blocchi esterni usufruiscono di cantine concepite come corpi staccati e bassi, posti di fronte ai portoncini di ingresso, quasi a loro protezione.\nTra ciascuna coppia di palazzine si trovano, al piano terreno, in corrispondenza dei prospetti posteriori, piccoli giardini separati da un percorso pedonale. Perpendicolarmente a questo ne corre un altro che prosegue all'interno degli edifici. I fronti lunghi risultano, quindi, tra loro, in stretto colloquio reciproco.\nLa semplicit\u00e0 e l'economicit\u00e0 dei materiali utilizzati, cemento a vista per lo scheletro strutturale e per gli architravi delle finestre, muratura intonacata per i tamponamenti, convivono volutamente con una attenta cura del particolare, nonch\u00e9 con una ricercatezza nella progettazione delle aperture, degli aggetti delle coperture e delle aeree strutture verticali."}
{"id": "1791683", "revid": "643662", "url": "https://it.wikipedia.org/wiki?curid=1791683", "title": "Netbook", "text": "In informatica con il termine netbook (contrazione di \"\"net\" e \"book\"\") o ultraportatile vengono indicati alcuni particolari computer portatili di dimensioni medie inferiori rispetto ai notebook e subnotebook, con schermo di dimensioni tra i 7 e i 12,1 pollici, disco rigido tra i 4GB e i 500GB, senza lettore ottico, destinati soprattutto alla navigazione in Internet e alla videoscrittura, pensati soprattutto per un pubblico non professionale o con particolari esigenze di mobilit\u00e0.\nLa loro produzione, iniziata il 16 ottobre 2007 (con la presentazione dell'Asus Eee Pc), \u00e8 considerevolmente diminuita in seguito all'introduzione dei tablet (a partire dal 2010) e a causa della notevole riduzione delle dimensioni dei notebook (computer portatili molto pi\u00f9 potenti e spesso dotati anche di lettore ottico).\nDifferenze tra netbook e UMPC.\nI netbook sono una \"versione in miniatura\" di un normale portatile, e quindi ne conservano la forma: tutti hanno una tastiera fisica e uno schermo che pu\u00f2 anche avere la funzionalit\u00e0 touch screen. Per contro gli Ultra Mobile PC (UMPC) ereditano alcune soluzioni tipiche dei palmari, come l'assenza di una tastiera fisica, oppure la presenza di tastiera a scomparsa con apertura a scorrimento; inoltre molto spesso sono dotati di schermo touch screen.\nL'altra differenza tra un netbook e UMPC \u00e8 il prezzo: i primi sono decisamente pi\u00f9 economici dei secondi (di solito \u00e8 possibile acquistare un netbook per meno della met\u00e0 del prezzo medio di un UMPC).\nDifferenze tra netbook e MID.\nConcettualmente, i netbook sono molto simili ai cosiddetti Mobile Internet Device (spesso abbreviati in \"MID\") che sono alcuni particolari UMPC (ovvero computer ultra portatili di dimensioni a met\u00e0 strada tra quelle di un palmare e di un tradizionale notebook) anch'essi destinati soprattutto alla navigazione, il cui sviluppo \u00e8 stato portato avanti nel corso del 2007 da parte di Intel. La principale differenza risiede nelle dimensioni fisiche; mentre i MID sono derivati dagli UMPC e hanno quindi dimensioni molto contenute con schermi tra i 4 e i 7 pollici e spesso in formato tascabile, in genere i netbook derivano dai portatili di piccole dimensioni e integrano sempre e comunque la tastiera (spesso assente nei MID); anche lo schermo \u00e8 pi\u00f9 grande in questi dispositivi, in genere compreso tra i 7 e i 12,1 pollici.\nCaratteristiche tecniche.\nAnche il concetto di netbook, al pari di quanto avvenuto per i MID, \u00e8 stato creato da Intel, e precisamente nel febbraio del 2008 allo scopo di presentare una nuova linea di sistemi che potessero avvantaggiarsi delle caratteristiche del nuovo processore della casa, espressamente pensato per il contenimento dei consumi, l'Atom basato su core Diamondville (sebbene esistano anche netbook basati sul tradizionale Celeron). \nIn quell'occasione vennero annunciati i Nettop ovvero la controparte per il settore desktop dei netbook; analogamente a questi ultimi, i Nettop sono computer desktop dalle caratteristiche hardware limitate, adatti soprattutto alla navigazione. \nTuttavia nel 1992 l'Olivetti Quaderno presentava gi\u00e0 molte caratteristiche che si sarebbero pi\u00f9 tardi riviste sui netbook.\nDato che i netbook sono pensati espressamente per la navigazione in Internet, le varie soluzioni sviluppate dai produttori includono sempre connettivit\u00e0 di tipo Wi-Fi e in futuro \u00e8 previsto anche l'arrivo di moduli WiMax.\nBisogna tuttavia precisare che i netbook non possono essere in tutto e per tutto il sostituto di normali notebook o desktop; ad esempio, non si possono dire adatti all'uso di programmi di fotoritocco (non fosse altro che per l'insufficiente potenza elaborativa). Il progressivo crescere della loro autonomia (alcuni modelli, realmente superano le 8 ore) e il loro peso contenuto li rendono per\u00f2 piuttosto interessanti (almeno per le funzioni che potremmo definire \"basilari\").\nPrimi esemplari di netbook.\nIl primo esemplare di questa categoria di \"mini-PC\" portatili \u00e8 stato lo Psion Teklogix (Netbook e Netbook PRO), seguito a distanza di anni dall'ASUS Eee PC 700, a partire dal quale sono stati sviluppati netbook da Acer (l'Acer Aspire One), Samsung, HP, Dell ed MSI; inoltre, sono state apportate modifiche al progetto originario da parte della stessa ASUS, con l'introduzione dell'Eee PC 900.\nPur non essendo pi\u00f9 in commercio l'originale Netbook, Psion ha comunque il marchio registrato e vorrebbe i diritti per chi lo utilizza a fini commerciali. Sono in corso molte cause legali tra Psion e case produttrici di miniportatili, per evitare che il proprio marchio sia volgarizzato ed utilizzato come nome comune.\nAndamento commerciale.\nIl modesto prezzo dei sistemi e la loro portabilit\u00e0 hanno decretato il successo dei sistemi che in brevissimo tempo hanno conquistato quote significative di mercato. Si stima che nel corso del primo trimestre del 2009 i sistemi netbook abbiano rappresentato il 22% delle macchine vendute nel periodo con un tasso di crescita del 40%. Nel 2009 la crescita in base annua segn\u00f2 un +79% a 30,2 milioni di unit\u00e0. Vendite record anche nel 2010, anche se l'incremento rispetto al 2009 fu solo di 1,8 milioni di unit\u00e0 (32 milioni totali). Nel 2011, a causa dell'introduzione massiccia di numerosi tablet, si assistette ad un crollo verticale delle soluzioni netbook, segnando un -33,5% su base annua ed un totale di appena 21,4 milioni di unit\u00e0."}
{"id": "1791684", "revid": "154893", "url": "https://it.wikipedia.org/wiki?curid=1791684", "title": "Diving", "text": ""}
{"id": "1791685", "revid": "287204", "url": "https://it.wikipedia.org/wiki?curid=1791685", "title": "Val Mustair", "text": ""}
{"id": "1791696", "revid": "123340655", "url": "https://it.wikipedia.org/wiki?curid=1791696", "title": "Federturismo Confindustria", "text": "Federturismo Confindustria \u00e8 la Federazione Nazionale dell'Industria dei Viaggi e del Turismo del sistema Confindustria. Essa rappresenta la filiera produttiva dell'industria del turismo. Ad essa aderiscono attualmente 25 organizzazioni di categoria, 5 soci impresa e numerose associazioni territoriali.\nLa Federazione.\nFederturismo Confindustria \u00e8 stata costituita nel maggio 1993 per iniziativa di 18 soci costituenti: Federsicilia, Associazione Provinciale Albergatori di Salerno, Associazione Industriali di Rimini e circondariato, Associazione Industriale della Provincia di Sassari, UCINA, Gardaland, Federterme, Agens, Assolombarda, A.N.I.T.- AMA, Anef, Federalberghi - Riviera dei Fiori, Associazione Albergatori Elbani, ENAT (ora ANAV), Costa Crociere, Associazione Industriali di Ravenna, Associazione Industriali di Venezia, Associazione Provinciale Albergatori di Agrigento\n\u00c8 stata riconosciuta come Federazione di settore dalla Giunta di Confindustria il 25 maggio 1995. Come Presidente di Federazione di settore, il Presidente di Federturismo Confindustria \u00e8 componente di diritto della Giunta di Confindustria.\nI soci di Federturismo Confindustria sono 91, rappresentativi della filiera produttiva dell'industria del turismo.\nLa Federazione ha titolarit\u00e0 sindacale.\nIl CCNL per i dipendenti delle aziende del sistema Federturismo Confindustria \u00e8 stato rinnovato il 3 febbraio 2008.\nFederturismo Confindustria ha un ufficio a Bruxelles per le relazioni con i servizi dell'Unione europea e la rappresentanza europea dell'industria del turismo."}
{"id": "1791699", "revid": "110112256", "url": "https://it.wikipedia.org/wiki?curid=1791699", "title": "Mauro Rodella", "text": "La sua specialit\u00e0 \u00e8 lo stile libero. \u00c8 attualmente in forza alla squadra Master dell'Aquatica Torino.\n\u00c8 stato uno dei pi\u00f9 forti mezzofondisti degli anni 80, ed in Italia in particolare, uno dei maggiori interpreti della specialit\u00e0 dei 400\u00a0m a stile libero.\nCarriera.\nSi avvicina al nuoto all'inizio degli anni settanta mandato in piscina dal pediatra per curare la schiena. Inizia a muovere le prime bracciate nella storica piscina \"Dino Rora\" dell'allora Centro sportivo FIAT (successivamente Sisport) di Corso Moncalieri a Torino, per poi intraprendere l'attivit\u00e0 agonistica nelle stesse fila.\nViene allenato inizialmente da Silvio Ceola per poi passare stabilmente sotto la guida di Ezio Della Savia. Inizia a rivelarsi al nuoto che conta nel 1979, al primo anno da junior vincendo i primi titoli italiani di categoria soprattutto nelle specialit\u00e0 del mezzofondo e ottenendo cos\u00ec le prime convocazioni in nazionale giovanile.\nAnche a livello assoluto dice la sua molto presto nel 1980 (a soli 17 anni) ai campionati italiani di Modena con un terzo posto nei 400 Stile Libero con il tempo di 4'04\u201d11 per confermarsi poi anche l'anno successivo, ma la consacrazione definitiva deve ancora arrivare.\nIl 22 agosto 1982 vive il suo momento pi\u00f9 alto: agli assoluti di Chiavari con una condotta di gara perfetta vince il titolo dei 400 Stile libero fissando il nuovo record italiano a 3'56\"73 lasciando a oltre 4 secondi Federico Silvestri e a oltre 6 Marco Dell'Uomo; diventando cos\u00ec il secondo italiano dopo Giorgio Quadri a infrangere lo storico muro dei 4'.\nProsegue la sua carriera natatoria successivamente nelle file del Centro nuoto Torino e poi della Libertas Safa fino all'et\u00e0 di 32 anni per poi ritirarsi nel 1995.\nDopo numerosi anni di silenzio torna sulla scena natatoria nel marzo 2007 per buttarsi nell'avventura di nuotatore master alla Torino Nuoto, intraprendendo cos\u00ec una seconda vita natatoria.\nPalmar\u00e8s.\nCampionati italiani.\n1 titolo individuale e 1 in staffetta, cos\u00ec ripartiti"}
{"id": "1791702", "revid": "15756", "url": "https://it.wikipedia.org/wiki?curid=1791702", "title": "PSA Serie DT", "text": "I PSA Serie DT sono una famiglia di motori diesel per uso automobilistico prodotto dal 2004 al 2015 dalla joint-venture tra la sussidiaria tedesca del colosso automobilistico statunitense Ford ed il gruppo automobilistico francese PSA.\nCaratteristiche e versioni.\nQuesti motori sono stati progettati e realizzati dalla joint-venture tra Ford e Gruppo PSA, anzi, rappresentano il fiore all'occhiello della produzione di motori diesel nati da tale collaborazione.\nSi tratta di motori V6 con angolo di 60\u00b0 tra le bancate. Il monoblocco \u00e8 in ghisa grafitica compattata, una tecnologia atta a rendere strutturalmente pi\u00f9 rigido il propulsore e nel contempo di renderlo pi\u00f9 leggero senza ricorrere alla lega in alluminio. La testata \u00e8 invece in lega di alluminio con condotti di aspirazione a controllo elettronico, ed \u00e8 a 4 valvole per cilindro. Sempre all'insegna della leggerezza, gli assi a camme (due in testa per bancata) sono cavi.\nQuesto motore, essendo nato per essere montato su vetture di classe alta e medio-alta, \u00e8 stato progettato anche in funzione di un elevato comfort di marcia, e quindi sono stati presi numerosi accorgimenti per renderlo silenzioso, come per esempio l'utilizzo di coperchi della distribuzione in materiale composito fonoassorbente oppure l'utilizzo di iniettori piezoelettrici che effettuano ad ogni ciclo pi\u00f9 iniezioni multiple. Tale tecnica serve ad rendere meno rumoroso il motore ed inoltre ottimizza i consumi e riduce le emissioni nocive.\nSono esistite due versioni di questi motori: la prima \u00e8 stata un 2.7 litri, che nel 2009 \u00e8 stata poi affiancata ed in seguito sostituita da una nuova versione da 3 litri, che al di l\u00e0 della cilindrata pi\u00f9 alta \u00e8 anche tecnologicamente pi\u00f9 avanzata.\nRimanendo in tema di iniezione, l'alimentazione \u00e8 ad iniezione diretta con tecnologia common rail di seconda generazione e con pressione di alimentazione di 1650 bar.\nDT17.\nIl motore \"DT17\" \u00e8 la versione da 2.7 litri, la prima a debuttare tra le due. Essa \u00e8 sovralimentata da due turbocompressori a geometria variabile, uno per bancata, coadiuvati ognuno da un intercooler per lo scambio di calore con l'esterno.\nPer quanto riguarda le dimensioni, questo motore presenta misure di alesaggio e corsa pari ad 81x88 mm, per una cilindrata totale di 2720 cm\u00b3.\nCon un rapporto di compressione di 17.3:1, il propulsore raggiunge una potenza massima di 204 CV a 4000 giri/min, con un picco di coppia motrice pari a 435 Nm a 1900 giri/min.\nIl motore \"DT17\" \u00e8 stato utilizzato su modelli alti o medio-alti del Gruppo PSA, ma anche su modelli delle Case britanniche Jaguar e Land Rover, poich\u00e9 queste ultime sono appartenute fino al 2008 al Gruppo Ford (rispettivamente dal 1989 e dal 2000). Nel caso del Gruppo Ford, il motore PSA DT17 \u00e8 stato incluso nella famiglia dei motori Lion AJD assieme alla versione V8, riservata solo al colosso americano.\nLe applicazioni di questo motore sono le seguenti:\nAltre varianti del DT17.\nEsiste una variante a singolo turbocompressore con singolo intercooler. Il turbocompressore utilizzato \u00e8 per\u00f2 differente da quello usato nelle versioni biturbo, poich\u00e9 privilegia maggiormente la coppia motrice ai bassi regimi. Tale versione eroga 190 CV a 4000 giri/min, con coppia massima di 445 N\u00b7m a 1900 giri/min. Questa versione \u00e8 stata utilizzata su:\nDT20C.\nNel 2009 viene introdotta la nuova versione dei motori DT, denominata DT20C. Tale motore fa parte di una piccola sottofamiglia comprendente anche il 3 litri AJD-V6 Gen III-S, che praticamente \u00e8 la variante utilizzata dal gruppo Ford per alcuni suoi modelli, primo fra tutti la Jaguar XF. Per la verit\u00e0, al momento del debutto di questo motore, proprio sulla berlina inglese, la Jaguar \u00e8 ormai nell'orbita di Tata Group, ma nel periodo in cui essa era invece sotto il colosso statunitense, aveva acquisito i diritti all'utilizzo del 2.7 e dei motori eventualmente derivanti, tra cui proprio il 3 litri in oggetto.\nQui, come nell'unit\u00e0 utilizzata da Ford, le misure di alesaggio e corsa sono cresciute rispettivamente ad 84x90 mm, per una cilindrata complessiva di 2993 cc. Ma le novit\u00e0 maggiori sono ben altre. Questo motore, molto pi\u00f9 raffinato e tecnologicamente evoluto rispetto al 2.7 litri, \u00e8 stato progetto per limitare al massimo le dispersioni energetiche ed ottenere quindi un maggior rendimento termico, da cui conseguono minori consumi e minori emissioni inquinanti.\n\u00c8 stata cura dei progettisti affinare il motore affinch\u00e9 possa soddisfare le normative Euro 5. C'\u00e8 da dire che il motore \"DT20C\", ossia quello utilizzato prevalentemente dal gruppo PSA, \u00e8 il meno raffinato rispetto a quello da 275 CV utilizzato esclusivamente dalla Jaguar, ma rappresenta comunque un notevole passo in avanti rispetto al precedente 2.7. In questo nuovo motore vengono riprogettate le camere di scoppio, ottimizzate allo scopo di evitare turbolenze indesiderate, ma solo quelle necessarie all'ottimale riempimento dei cilindri. Questa \u00e8 forse la maggiore tra le novit\u00e0 volte ad ottimizzare il rendimento termico del motore. Ci\u00f2 ha permesso di abbassare il rapporto di compressione, sceso a 16:1. Viene utilizzato un sistema di iniezione common rail di nuova generazione, con pressione di alimentazione pari a 2000 bar ed iniettori piezoelettrici a sette fori. Il sistema di sovralimentazione, sempre biturbo, \u00e8 stato riprogettato per migliorare la risposta ai bassi regimi. Ai bassi regimi, stavolta, vi \u00e8 una turbina a geometria variabile, di grosse dimensioni, ma a bassa inerzia, mentre a regimi medio-alti entra in funzione una seconda turbina di tipo tradizionale e di dimensioni pi\u00f9 ridotte.\nLa potenza massima di questo motore raggiunge 241 CV a 3800 giri/min, con un picco di coppia pari a 450 N\u00b7m tra 1600 e 3600 giri/min. Questo motore \u00e8 stato montato su:"}
{"id": "1791706", "revid": "104265", "url": "https://it.wikipedia.org/wiki?curid=1791706", "title": "Acque libere", "text": "Il termine acque libere \u00e8 comunemente utilizzato, specie nelle didattiche per l'insegnamento del nuoto o della subacquea, per far riferimento a quegli ambienti acquatici dove non c'\u00e8 una delimitazione protettiva dell'area: in pratica quando l'attivit\u00e0 \u00e8 svolta al mare o in un lago.\nLe acque libere sono intrinsecamente un luogo pi\u00f9 pericoloso rispetto alle acque delimitate per via del minor grado di controllo che si pu\u00f2 mantenere sull'ambiente: un tratto di mare, magari attraversato da traffico marittimo, presenta maggiori rischi potenziali rispetto ad una piscina o ad un'area recintata destinata ai bagnanti.\nIl brevetto di sub base spesso \u00e8 chiamato anche \"Open\" o \"Open water\", ovvero acque libere in inglese: questo perch\u00e9 abilita per la prima volta il subacqueo all'immersione in acque non confinate.\nhttps://www.circuitogranfondoitalia.it/gfi/ Circuito di gare di nuoto in acque libere "}
{"id": "1791707", "revid": "110157", "url": "https://it.wikipedia.org/wiki?curid=1791707", "title": "Saint Just (album)", "text": "Saint Just \u00e8 l'album di esordio dei Saint Just, al quale ne seguir\u00e0 solo un altro, La casa del lago, prima dello scioglimento. Alla realizzazione dell'LP del gruppo di Jenny Sorrenti parteciperanno altri artisti tra i quali Alan Sorrenti, fratello di Jenny, e il percussionista Tony Esposito. "}
{"id": "1791708", "revid": "287204", "url": "https://it.wikipedia.org/wiki?curid=1791708", "title": "Passo del Forno", "text": "Il passo del Forno (romancio \"Pass dal Fuorn\" o \"S\u00fcsom Give\", tedesco \"Ofenpass\", in francese \"Col de l'Ofen\") \u00e8 un passo alpino che collega le valli grigionesi dell'Engadina e la val Monastero e quindi anche la val Venosta (Alto Adige) e la Valtellina (Lombardia). Dal punto di vista orografico il passo si trova nelle Alpi della Val M\u00fcstair (sottosezione delle Alpi Retiche occidentali).\nDescrizione.\nNel 1871 venne aperta la strada (attuale strada principale 28), nel 1922 incominci\u00f2 il servizio per tre mesi l'anno di un trasporto tra Zernez e Santa Maria Val M\u00fcstair che nel 1927 venne esteso a sei mesi e dal 1934 a tutto l'anno. Si progett\u00f2 di costruire nel 1909 una ferrovia a scartamento ridotto tra Zernez e Malles Venosta che passasse dal passo del Forno ma il progett\u00f2 non and\u00f2 in porto a causa della prima guerra mondiale e di difficolt\u00e0 finanziarie.\nCuriosit\u00e0.\nNel passo del Forno \u00e8 stato fotografato l'orso bruno \"(Ursus arctos)\" nel luglio 2005 che non era stato visto in Svizzera dal 1923."}
{"id": "1791709", "revid": "196390", "url": "https://it.wikipedia.org/wiki?curid=1791709", "title": "Nasionale Party", "text": ""}
{"id": "1791711", "revid": "70647", "url": "https://it.wikipedia.org/wiki?curid=1791711", "title": "Alfa Romeo 12C", "text": "LAlfa Romeo Monoposto 12C \u00e8 un'autovettura prodotta dall'Alfa Romeo dal 1936 al 1937 in dieci esemplari (sei versione 12C-36 e quattro versione 12C-37).\nStoria.\nLa 12C-36 deriv\u00f2 direttamente dalla Alfa Romeo Monoposto 8C 35, dalla quale si differenziava principalmente per il tipo e la cilindrata del motore; montava infatti un V12 sovralimentato da 4.064 cm\u00b3 e 360 bhp di potenza. Progettata da Vittorio Jano, debutt\u00f2 al Gran Premio di Tripoli nel 1936.\nLa 12C-37 era invece caratterizzata da un telaio di nuova progettazione e debutt\u00f2 alla Coppa Acerbo del 1937. Il motore era stato rivisto e portato a 4.495 cm\u00b3 e 430 bhp. Questa nuova versione non ebbe molto successo e quindi Vittorio Jano decise di ritirarla dalle corse.\nDopo la fine del conflitto, la 12C-37 verr\u00e0 riutilizzata tra il 1947 e il 1948 nella Formula Libre in Argentina dove verr\u00e0 guidata da Achille Varzi al Gran Premio di Palermo del 1948."}
{"id": "1791712", "revid": "392652", "url": "https://it.wikipedia.org/wiki?curid=1791712", "title": "Acque delimitate", "text": "Il termine acque delimitate (o confinate) \u00e8 comunemente utilizzato, specie nelle didattiche per l'insegnamento del nuoto o della subacquea, per far riferimento a quegli ambienti acquatici dove c'\u00e8 una delimitazione protettiva dell'area. Ad esempio una piscina o un'area recintata destinata ai bagnanti.\nLe acque delimitate sono intrinsecamente un luogo pi\u00f9 sicuro rispetto alle acque libere per via del maggior grado di controllo che si pu\u00f2 mantenere sull'ambiente: un tratto di mare, magari attraversato da traffico marittimo, presenta maggiori rischi potenziali rispetto ad una zona recintata destinata ai bagnanti."}
{"id": "1791714", "revid": "1573940", "url": "https://it.wikipedia.org/wiki?curid=1791714", "title": "Cappella di Santo Stefano", "text": "La Cappella di Santo Stefano si trova a Livorno, in via Provinciale Pisana e rappresenta una interessante testimonianza del passato medioevale della citt\u00e0.\nStoria.\nIn epoca medioevale, Porto Pisano si estendeva in una vasta area che da Pisa giungeva sino al villaggio labronico, attestandosi lungo la cosiddetta \"Gronda dei Lupi\" (dal nome della famiglia possidente), in corrispondenza dell'attuale via Provinciale Pisana.\nProprio in quest'area, posta a margine del \"Sinus Pisano\" (la pianura alluvionale dell'Arno), giungeva presumibilmente un acquedotto d'epoca romana per l'approvvigionamento idrico del porto, mentre, nel XII secolo, venne realizzata la Fonte di Santo Stefano ai Lupi (ancor oggi presente).\nAttorno alla met\u00e0 del X secolo le fonti attestano la presenza di una piccola chiesa battesimale nella zona dei Lupi; essa amministrava un vasto territorio compreso tra il Torrente Ugione e Salviano.\nVerso la fine del medesimo secolo la pieve fu distrutta per cause ancora ignote e nel 1116 fu riconsacrata, ma il suo territorio fu suddiviso tra l'antica chiesa di Santa Giulia (scomparsa) e quella di Sant'Andrea di Limone.\nIn seguito dell'antico edificio furono perse le tracce, tanto \u00e8 vero che solo nel 1742 furono riscoperti otto grandi pilastri appartenenti alla chiesa medioevale.\nL'attuale cappella, sul cui retro sono visibili i resti della suddetta pieve, fu riconsacrata, dopo alcuni interventi di restauro, nel 1975."}
{"id": "1791715", "revid": "113757", "url": "https://it.wikipedia.org/wiki?curid=1791715", "title": "Pass dal Fuorn", "text": ""}
{"id": "1791716", "revid": "33921", "url": "https://it.wikipedia.org/wiki?curid=1791716", "title": "Porto di Taranto", "text": "Il porto di Taranto, fra i primi in Italia per traffico di merci, \u00e8 localizzato sulla costa settentrionale dell'omonimo golfo e riveste un ruolo importante sia da un punto di vista commerciale che strategico. Le installazioni del porto mercantile ed industriale sono distribuite lungo il settore nord occidentale del Mar Grande, ed immediatamente al di fuori di esso in direzione ovest.\n\u00c8 provvisto di tre accessi di cui due operativi, la sua gestione \u00e8 affidata all'Autorit\u00e0 Portuale la cui sede \u00e8 all'interno del porto. Dal 2011 la gestione del terminal container \u00e8 stata data in concessione a Taranto Container Terminal S.p.A., partecipata al 60% da Hutchison Whampoa ed al 40% da Evergreen Marine Corporation, in stato di messa in liquidazione dal giugno 2015. \nIl porto mercantile e industriale.\nL'installazione pi\u00f9 recente \u00e8 costituita dal terminal container ubicato sul molo polisettoriale, una struttura modernissima completa di sistemi telematici e torre di controllo, con una capacit\u00e0 di stoccaggio e movimentazione merci di circa 2.000.000 di TEU/anno.\nIn Mar Grande esiste inoltre un impianto per il trasporto del petrolio greggio destinato ad alimentare la raffineria attraverso alcune condotte sottomarine.\nDi seguito si descrivono le caratteristiche strutturali del porto di Taranto:\nNel febbraio 2012 il Governo Monti ha provveduto a nominare un Commissario Straordinario (a titolo gratuito) per i lavori relativi al potenziamento del porto di Taranto (investimento da 400 milioni di euro): adeguamento e potenziamento del Molo San Cataldo, realizzazione di una diga foranea a protezione dall'agitazione del moto ondoso e costruzione della Piastra portuale (tutti e tre a cura dell'Autorit\u00e0 Portuale di Taranto), lavori di dragaggio per l'approfondimento dei fondali (a cura della societ\u00e0 statale Sogesid S.p.A.), consolidamento/adeguamento della banchina del Molo polisettoriale (se ne occuper\u00e0 la concessionaria TCT S.p.A.), potenziamento delle infrastrutture ferroviarie al servizio del Porto (RFI S.p.A.).\nNel Giugno del 2015 TCT mette in liquidazione l'azienda e di seguito 540 dipendenti vanno in cassaintegrazione per liquidazione per1 ulteriore anno.\nIl porto turistico.\nIl porto turistico \u00e8 situato sulle aree del Molo Sant'Eligio, nella parte del Borgo Antico prospiciente il Mar Grande: questa ubicazione, consente l'osservazione dei numerosi elementi di rilevanza storica, culturale, archeologica ed architettonica che caratterizzano l'intera isola.\nLa struttura prevede 254 posti barca, ed \u00e8 dotata di pontili fissi e galleggianti, di una banchina e di uno scalo di alaggio, di piazzali di rimessaggio, di parcheggi ed aree verdi attrezzate.\nVengono inoltre erogati servizi di ricezione e ristoro, e tutti i servizi connessi con il turismo nautico: attracco attrezzato, riparazione, rifornimento carburanti, informazioni turistiche, nonch\u00e9 attivit\u00e0 ricreative, sportive, culturali ed artistiche.\nNella primavera 2016 l'autorit\u00e0 portuale di Taranto ha cominciato i lavori per la nuova stazione marittima \"Falanto Port Center\" sul molo San Cataldo che diventer\u00e0 a lavori conclusi il centro per le seguenti attivit\u00e0: Attivit\u00e0 direzionali dell'Autorit\u00e0 Portuale, attivit\u00e0 per la promozione della cultura marittima: auditorium polifunzionale \u2013 sala convegni e spazi polifunzionali per attivit\u00e0 espositive e didattiche, Attivit\u00e0 di servizio a passeggeri e croceristi, Attivit\u00e0 di servizio e accoglienza."}
{"id": "1791717", "revid": "113757", "url": "https://it.wikipedia.org/wiki?curid=1791717", "title": "Ofenpass", "text": ""}
{"id": "1791720", "revid": "113757", "url": "https://it.wikipedia.org/wiki?curid=1791720", "title": "Santa Maria im Munstertal", "text": ""}
{"id": "1791722", "revid": "1888309", "url": "https://it.wikipedia.org/wiki?curid=1791722", "title": "Ponte del Passo", "text": "Il ponte del Passo \u00e8 un'infrastruttura stradale sulla strada statale 340 dir che collega le due sponde del fiume Mera all'altezza del Pian di Spagna tra i comuni di Sorico e Gera Lario.\nLa storia del Ponte.\nOriginariamente sorgeva un poco pi\u00f9 a nord ed era costituito da struttura in traversine d'acciaio poggianti su due pilastri nel fiume Mera. Della costruzione risalente alla seconda met\u00e0 dell'800 non restano che i piedritti sulle opposte sponde.\nIl nome deriva dal toponimo \u201cPasso d'Adda\u201d che impone di chiarire innanzitutto che fino a buona parte del XIX secolo in quel punto non si superava il Mera, ma l'Adda, finch\u00e9 questo non fu deviato verso Colico e secondariamente che non esistevano ponti, ma c'era un servizio di \u201cpasso\u201d o traghetto, in origine di semplici barche, poi organizzato pi\u00f9 sistematicamente con un sistema di \u201cporto volante\u201d.\nDurante la fasi finali della seconda guerra mondiale il Ponte del Passo era costantemente sorvegliato dalla II Legione della Guardia Nazionale Repubblicana di Frontiera onde evitare venisse minato. Dopo il 25 aprile 1945 il presidio della \"Confinaria\" nei pressi e probabilmente sul Ponte del Passo stesso, fu assaltato dai partigiani. Lo scontro cess\u00f2 quando, tramite il parroco di Gera Lario, don Ernesto Gusmeroli, fu offerta una resa onorevole che garantiva l'incolumit\u00e0 dei militi controfirmata dallo stesso parroco e dal comandante della guardia di finanza Scappin che era passato con i partigiani. Ma una volta arresisi, i firmatari si disinteressarono dei prigionieri abbandonandoli al loro destino. Soltanto il sindaco Venturino Noghera, intuita la situazione, riusc\u00ec a portare via i cinque militi pi\u00f9 giovani per salvarli. Gli altri prigionieri, rimasti in nove, furono assassinati la notte tra il 2 e il 3 maggio. Quando i corpi furono rinvenuti fu nuovamente il sindaco Noghera che si occup\u00f2 di dare loro sepoltura.\nIdealmente il Ponte del Passo rappresentava inoltre il limite di competenza della 52\u00aa Brigata Garibaldi \"Luigi Clerici\".\nSul Ponte venne eseguita l'ultima perquisizione della colonna militare tedesca al comando del capitano Hans Fallmeyer dopo che Mussolini fu arrestato a Dongo.\nL'architettura.\nIl Ponte del Passo venne progettato in un'ottica militare; infatti la struttura fu dimensionata per sostenere il transito di una fila di carri armati. Questo tipo di carico bellico non avvenne mai e l'ottima fattura del Ponte del Passo sorregge da pi\u00f9 di ottant'anni un sempre pi\u00f9 crescente traffico veicolare. Nel 1935 iniziarono i lavori di costruzione che terminarono nell'estate 1938 con solenne cerimonia d'inaugurazione.\nLa struttura portante \u00e8 in cemento armato sorretta da tre coppie d'arcate con profilo a cicloide poggiate su due pilastri in muratura gettanti la fondamenta direttamente nel fiume Mera. Il piano viario scorre sotto i sei archi di sostegno ancorato ad essi con tiranti. L'impalcato \u00e8 sospeso all'arco mediante elementi verticali sollecitati a trazione e chiamati pendini o tiranti. La travata d'impalcato \u00e8 solidale con le estremit\u00e0 dell'arco ed equilibrare in toto o parzialmente le componenti orizzontali delle azioni trasmesse dall'arco; questo tipo di struttura prende il nome di \"arco a spinta eliminata\" e consente di trasferire sul terreno minime o nulle azioni orizzontali. Viene considerato il \"gemello\" del ponte sull'Adda di Brivio per la loro struttura molto simile.\nOggi, rappresenta l'unico collegamento carrozzabile nord tra le due sponde (Como-Lecco) del lago di Como."}
{"id": "1791731", "revid": "256896", "url": "https://it.wikipedia.org/wiki?curid=1791731", "title": "Congregazione per la Propagazione della Fede", "text": ""}
{"id": "1791733", "revid": "125665525", "url": "https://it.wikipedia.org/wiki?curid=1791733", "title": "Gran Premio d'Italia 1978", "text": "Il Gran Premio d'Italia 1978 \u00e8 stata la quattordicesima prova della stagione 1978 del Campionato mondiale di Formula 1. Si \u00e8 corsa domenica 10 settembre 1978 sul Circuito di Monza. La gara \u00e8 stata vinta dall'austriaco Niki Lauda su Brabham-Alfa Romeo; per il vincitore si tratt\u00f2 del diciassettesimo successo nel mondiale. Ha preceduto sul traguardo il britannico John Watson, anch'egli su Brabham-Alfa Romeo, e l'argentino Carlos Reutemann su Ferrari. Lo statunitense Mario Andretti su Lotus-Ford Cosworth e il canadese Gilles Villeneuve su Ferrari, giunti sul traguardo, rispettivamente, primo e secondo, vennero penalizzati di un minuto per partenza anticipata, venendo cos\u00ec retrocessi al sesto e settimo posto della graduatoria.\nLa partenza del gran premio venne funestata da un grave incidente che coinvolse diversi piloti, costringendo a un'interruzione della gara e a una seconda partenza; a seguito delle ferite riportate, lo svedese Ronnie Peterson, della Lotus, per\u00ec il giorno seguente al gran premio, presso l'Ospedale Niguarda di Milano. In conseguenza di questo decesso Mario Andretti si laure\u00f2 matematicamente campione del mondo di Formula 1 per la stagione , per l'unica volta nella carriera, in considerazione del fatto che Peterson era rimasto l'unico pilota che poteva ancora superarlo nella classifica del mondiale piloti.\nVigilia.\nSviluppi futuri.\nA sorpresa, rispetto alle voci precedenti, Umberto Agnelli, vicepresidente del gruppo FIAT, dichiar\u00f2 l'intenzione della Ferrari di voler confermare, quale pilota titolare per il , assieme al gi\u00e0 annunciato Jody Scheckter proveniente dalla Wolf, il canadese Gilles Villeneuve e non il pi\u00f9 esperto Carlos Reutemann. L'argentino venne subito avvicinato alla Lotus per la stagione successiva, ove avrebbe preso il posto di Ronnie Peterson. Lo svedese era in procinto di passare alla McLaren, per far coppia con Patrick Tambay. James Hunt era invece destinato alla Wolf.\nNel \"weekend\" del gran premio la Lotus ufficializz\u00f2 l'ingaggio di Reutemann, che venne preferito a Clay Regazzoni e Bruno Giacomelli. Per Giacomelli venne anche prospettata l'ipotesi di diventare pilota titolare alla McLaren, con Patrick Tambay in uscita verso la Williams. La Matra, che riforniva di motori la Ligier, annunci\u00f2 la volont\u00e0 di abbandonare la F1 al termine della stagione. La scuderia afferm\u00f2 la propria volont\u00e0 di continuare a competere, e decise di affidarsi a motori Ford Cosworth. Venne anche annunciato il passaggio di Patrick Depailler alla scuderia francese per il 1979, per far coppia con Jacques Laffite.\nDelle problematiche ambientali e la scadenza dell'accordo tra i Comuni di Monza e Milano con la SIAS, la societ\u00e0 che gestiva l'autodromo brianzolo, al 31 dicembre 1978, misero in dubbio la prosecuzione dell'attivit\u00e0 sportiva sul tracciato monzese. La Regione Lombardia, al termine di un incontro con i responsabili dell'Automobile Club Milano ai primi di agosto, ribad\u00ec come non vi fossero degli impedimenti alla prosecuzione dell'attivit\u00e0 automobilistica derivanti da leggi regionali, almeno fino all'approvazione di un disegno di legge che, istituendo il parco regionale della Valle del Lambro, vi ricomprendesse anche il sito dell'autodromo. I rappresentanti dell'AC Milano proposero, in tal caso, la creazione di un nuovo tracciato, che potessero sostituire quello esistente, da localizzare sempre nei dintorni di Monza. Il 5 settembre, con un comunicato congiunto, i due comuni coinvolti annunciarono di volere prolungare di un anno il contratto con la SIAS per la gestione del tracciato. L'8 settembre l'AC Milano present\u00f2 il progetto per la costruzione di un nuovo autodromo, il \"Monza 2\", che avrebbe sostituito l'autodromo presente, qualora l'attivit\u00e0 sportiva sullo stesso fosse stata vietata per ragioni ambientali. Il tracciato, lungo 6,975\u00a0km, avrebbe ricalcato il disegno di quello del vecchio autodromo e sarebbe stato costruito in una zona ancora da individuare, a Nord di Milano.\nAnalisi per il campionato piloti.\nMario Andretti comandava la classifica piloti con 12 punti di vantaggio sul suo compagno di scuderia Ronnie Peterson, e infatti, Andretti vinse il mondiale grazie alla scomparsa di Peterson, l'unico che poteva ancora impensierirlo nella lotta al titolo. L'italoamericano avrebbe fatto suo il campionato se avesse vinto e lo svedese non fosse giunto a podio, oppure fosse giunto secondo con Peterson che non otteneva punti.\nLa Lotus si era gi\u00e0 aggiudicata matematicamente la Coppa Costruttori.\nAspetti tecnici.\nLa Wolf ripresent\u00f2 il modello WR5. La \"BS Fabrications\" forn\u00ec a Nelson Piquet una McLaren M23: questo fu l'ultimo gran premio valido per il mondiale al quale prese parte questo modello, nato nel ; esso fu il pi\u00f9 vincente della storia del mondiale di F1, con ben 16 successi (e 4 in gare non valide per il campionato), e i titoli piloti di Emerson Fittipaldi, nel , e di James Hunt, nel .\nAspetti sportivi.\nNonostante le preoccupazioni per il futuro del tracciato gran parte della pista venne riasfaltata e vennero aggiunte tribune per altri 3.200 spettatori, portando il totale dei posti a sedere a 15.000.\nL'esordiente Gimax, al secolo Carlo Franchi, trov\u00f2 un volante alla Surtees, ove prese il posto di Rupert Keegan, infortunatosi nel precedente Gran Premio d'Olanda. L'altro pilota italiano, Alberto Colombo, gi\u00e0 non qualificato nei gran premi di Belgio e Spagna con l'ATS, venne impiegato sulla Merzario, che per la prima, e unica, volta schier\u00f2 due vetture. Venne prospettata l'ipotesi che l'Alfa Romeo potesse presentare per questo gran premio una sua vettura (affidata a Vittorio Brambilla, che l'aveva gi\u00e0 testata a lungo), oltre che continuare a fornire i propulsori alla Brabham. Successivamente l'Alfa Romeo rimand\u00f2 l'esordio all'approntamento di un nuovo propulsore. Questa scelta venne accolta con favore da Niki Lauda, pilota della Brabham (che pure aveva testato la vettura approntata dall'Alfa), in quanto ci\u00f2 consentiva un maggior impegno della casa italiana nella fornitura dei motori. Non partecip\u00f2 alla gara, dopo la non qualificazione in Olanda, l\"'Interscope Racing\"; abbandon\u00f2 il mondiale, definitivamente, la Martini.\nAnche in questa occasione, visto l'elevato numero di iscritti, furono necessarie le prequalifiche. Arturo Merzario venne direttamente inserito nella lista dei piloti partecipanti alle qualifiche, su decisione della FOCA. Il suo inserimento era per\u00f2 legato alla eventuale presenza della vettura dell'Alfa Romeo: in assenza di tale vettura venne confermata la sua partecipazione alle qualifiche.\nPrequalifiche.\nResoconto.\nLe prequalifiche si svolsero nel fine settimana precedente a quello del gran premio. Vi parteciparono sette piloti, e solo i migliori tre vennero ammessi alle qualifiche. Tra i non qualificati ci furono Keke Rosberg, che scont\u00f2 la rottura del propulsore della sua Wolf gestita dalla Theodore Racing, Rolf Stommelen, che lament\u00f2 per la tenuta di strada della sua vettura, e Alberto Colombo, che soffr\u00ec per un problema al cambio.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nJochen Mass, infortunatosi a una gamba durante dei test privati a Silverstone la settimana precedente il gran premio, venne sostituito all'ATS dall'austriaco Harald Ertl, che aveva gi\u00e0 affrontato, senza successo, le prequalifiche con una Ensign. Inizialmente era stato prospettato l'esordio per l'italiano Piercarlo Ghinzani.\nNella prima giornata di prove, caratterizzata da un improvviso aumento delle temperature, che mise a dura prova la tenuta dei motori, il tempo migliore fu di Mario Andretti su Lotus, in 1'37\"780, alla media di 213,540\u00a0km/h, tempo che rappresentava il nuovo record ufficioso della pista, di due decimi pi\u00f9 basso di quello fatto segnare da Gilles Villeneuve nelle prove libere della settimana precedente al gran premio. Dietro ad Andretti si pose il compagno di scuderia Ronnie Peterson, che ruppe il motore nella sessione del mattino e fu costretto a utilizzare il muletto, una Lotus 78, per il resto della giornata. Terzo chiuse Jean-Pierre Jabouille su Renault, che precedette Villeneuve. Vi furono invece dei problemi tecnici per la Brabham-Alfa Romeo, con Niki Lauda che scont\u00f2 la rottura del propulsore, chiudendo ottavo.\nAl sabato Andretti conferm\u00f2 la \"pole\", sedicesima nel mondiale e settima in stagione, portando il suo tempo a 1'37\"520. In prima fila si qualific\u00f2 Gilles Villeneuve, staccato di tre decimi, mentre la seconda fila fu per Jean-Pierre Jabouille e Niki Lauda. A causa del miglioramento dei tempi di questi piloti, l'altro corridore della Lotus, Ronnie Peterson, retrocedette in quinta posizione. La Renault di Jabouille tocc\u00f2 nel corso delle prove i 273\u00a0km/h.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nDurante il \"warm-up\" Ronnie Peterson danneggi\u00f2 la sua Lotus, rendendola inutilizzabile per la gara. Come gi\u00e0 nelle qualifiche i meccanici gli approntarono il muletto, una Lotus 78, montandoci il motore della vettura incidentata. Al termine del giro di ricognizione lo svedese rientr\u00f2 ai box per alcuni inconvenienti all'alimentazione, ma venne comunque rimandato in pista poco dopo.\nAllo scattare del semaforo verde lo spunto migliore lo ebbe Gilles Villeneuve, che pass\u00f2 per primo alla variante \"Goodyear\", seguito nell'ordine da Niki Lauda, Mario Andretti, Jean-Pierre Jabouille, John Watson, Alan Jones, Jacques Laffite, Jody Scheckter e Riccardo Patrese.\nIl via alla gara era per\u00f2 stato dato mentre le vetture in fondo allo schieramento non erano ancora del tutto ferme sugli stalli di partenza; dal canto suo Ronnie Peterson si mosse lentamente (forse perch\u00e9 il motore nell'incidente della mattina aveva imbarcato sabbia) e venne rapidamente circondato dai piloti delle retrovie, che di fatto erano partiti lanciati. All'altezza della \"chicane\" la bagarre si risolse in un incidente che coinvolse in totale dieci piloti (oltre a Peterson, James Hunt, Derek Daly, Didier Pironi, Hans-Joachim Stuck, Vittorio Brambilla, Clay Regazzoni, Patrick Depailler, Brett Lunger e Carlos Reutemann): ebbe la peggio proprio lo svedese, la cui Lotus venne urtata dalla McLaren di Hunt, usc\u00ec di pista, sbatt\u00e9 contro il \"guardrail\" posto all'imbocco del vecchio anello ad alta velocit\u00e0 e quindi rimbalz\u00f2 in mezzo al tracciato avvolta dalle fiamme. Nel mentre Brambilla e Stuck vennero colpiti dalle ruote perse dalle monoposto: il tedesco usc\u00ec praticamente illeso, mentre l'italiano riport\u00f2 gravi ferite e dovette essere trasportato d'urgenza in ospedale, ove rimase per qualche tempo in coma (dal quale poi si riprender\u00e0 completamente).\nIl caos in pista venne aggravato dalle forze dell'ordine italiane, che nel tentativo di impedire l'accesso ai curiosi alla scena dell'incidente finirono per rallentare anche l'arrivo dei soccorsi. Nel mentre Peterson era cosciente, ma intrappolato nel relitto incendiato della vettura, con varie fratture agli arti inferiori: per metterlo in salvo intervennero alcuni suoi colleghi, come Hunt e Clay Regazzoni, e i volontari della CEA Squadra Corse, i quali spensero prontamente le fiamme (dopo questo avvenimento, essi saranno soprannominati \"i Leoni della CEA\" per denotare il coraggio e la tenacia nei soccorsi). Per questo suo impegno Hunt venne premiato con la \"Conchiglia d'oro\" da parte dell'Automobile Club di Svezia.\nFu molto lungo il lavoro dei commissari di pista per pulire il tracciato dai detriti. Oltre a Peterson, Brambilla e Stuck, non poterono riprendere la gara Brett Lunger e Didier Pironi, a causa dell'indisponibilit\u00e0 delle rispettive vetture. Rimasero cos\u00ec in gara 19 vetture, mentre nessuno dei non qualificati, che avrebbe potuto sostituire i non partenti, fu pronto per la ripartenza, fissata per le 17:15, poi posticipata alle 17:30, due ore dopo la prima partenza. Nel nuovo giro di formazione Jody Scheckter fece sbattere la sua Wolf contro le barriere alla \"seconda di Lesmo\". Il pilota rimase incolume. I piloti, guidati da Carlos Reutemann e Mario Andretti, chiesero di poter ispezionare il luogo del nuovo incidente e chiesero la riparazione del \"guardrail\", scontrandosi con la volont\u00e0 degli organizzatori di procedere immediatamente alla partenza. Venne deciso di accettare la richiesta dei piloti, decidendo cos\u00ec di riparare il \"guardrail\".\nSi ripart\u00ec alle 18:15, con la gara ridotta a soli 40 giri a causa dell'imminente tramonto. Alla nuova partenza Gilles Villeneuve e Mario Andretti anticiparono lo starter (che indugi\u00f2 nel dare il semaforo verde) e si posero in testa al gruppo, precedendo Jean-Pierre Jabouille, Niki Lauda, Carlos Reutemann e Alan Jones. Il motore turbo della Renault cedette al sesto giro, mentre John Watson risal\u00ec fino alla quinta posizione dopo 9 giri. Watson, al termine della gara, dichiar\u00f2 che era stato indotto a credere che la gara fosse stata resa non valida per il campionato, vista la partenza dei primi due cos\u00ec anticipata, a cui non aveva fatto subito seguito una penalizzazione.\nLa direzione di gara, solo dopo aver visionato le immagini della partenza, decise di penalizzare Villeneuve e Andretti di un minuto, per la partenza anticipata. Ora perci\u00f2 era Lauda a condurre (anche se di fatto era terzo dietro ai due penalizzati) davanti a Reutemann, Watson e Alan Jones.\nAl giro 18 Riccardo Patrese e Jacques Laffite superarono Jones ma il padovano si ritir\u00f2 dieci giri dopo col motore rotto. Tre giri dopo Watson super\u00f2 Carlos Reutemann mentre Jones fu costretto a fermarsi per cambiare gli pneumatici.\nQuando mancavano 5 giri al termine Andretti pass\u00f2 Villeneuve, tagliando il traguardo davanti al canadese; in classifica i due, penalizzati, vennero posizionati sesto e settimo. Vinse cos\u00ec Niki Lauda davanti a Watson, Reutemann, Laffite e Tambay. Di fatto l'austriaco vinse la gara senza mai aver condotto in testa, evento che non si verificava dalla vittoria di Tony Brooks nel Gran Premio di Gran Bretagna 1957.\nLa Brabham colse peraltro una doppietta che mancava da quattro stagioni (Gran Premio degli Stati Uniti 1974, Carlos Reutemann primo, Carlos Pace secondo), segnando la dodicesima e ultima vittoria per una vettura motorizzata Alfa Romeo.\nMario Andretti al contempo ottenne la certezza matematica del titolo iridato, poich\u00e9 Peterson, gravemente infortunato, era il solo pilota che poteva ancora impensierirlo per il campionato.\nRisultati.\nI risultati del gran premio furono i seguenti:\nPolemiche dopo la gara.\nAl termine della gara vi furono pesanti polemiche in merito alla sicurezza del tracciato monzese. Niki Lauda, che non si present\u00f2 sul podio e lasci\u00f2 immediatamente il tracciato,\nafferm\u00f2:\nMario Andretti, neo campione del mondo, aggiunse:\nClay Regazzoni, che inizialmente era stato accusato per l'incidente da Bernie Ecclestone, replic\u00f2:\nIn merito ai soccorsi il ticinese accus\u00f2 il dr. Watkins, medico del mondiale, di non essere giunto tempestivamente sul luogo dell'incidente.\nIl primario del pronto soccorso dell'Ospedale Niguarda di Milano, ove erano stati ricoverati Ronnie Peterson e Vittorio Brambilla comunic\u00f2 che lo svedese aveva ustioni di primo grado e numerose fratture mentre Brambilla aveva subito una frattura laterale esterna sinistra alla volta cranica con trauma cranico-encefalico. Aggiunse che Brambilla era pi\u00f9 grave dello svedese anche se lo svedese avrebbe dovuto subire una degenza molto pi\u00f9 lunga.\nLo svedese, che sub\u00ec un intervento di oltre sei ore al fine di ridurre le molte fratture, entr\u00f2, alle 06:15 del luned\u00ec mattina, in coma respiratorio e decedette alle 09:50. Il decesso venne attribuito a una tromboembolia grassosa (adiposa). La decisione di operare il pilota subito dopo l'incidente venne criticata da specialisti svedesi e italiani. Gli accertamenti effettuati dopo il decesso esclusero che il corpo fosse stato intossicato da ossido di carbonio o da altre sostanze sprigionate dall'incendio della sua monoposto. Nel pomeriggio del 13 settembre, con un aereo della sua scuderia, il corpo dello svedese venne trasportato a Stoccolma. Due giorni dopo si svolsero le esequie del pilota nella sua citt\u00e0 natale, \u00d6rebro, presso la chiesa di San Nikolai, a cui parteciparono la sua scuderia e diversi piloti e manager della Formula 1.\nIn Svezia si propose, a seguito della morte di Peterson, di vietare le corse automobilistiche e di riconventire ad altro uso il Circuito di Anderstorp.\nLe condizioni di Brambilla migliorarono invece gradualmente. Il 18 settembre venne sciolta la prognosi per il pilota monzese, che comunque non prese pi\u00f9 parte a nessun gran premio nella stagione.\nCon la morte di Peterson, avvenuta a Milano, la competenza del caso pass\u00f2 alla Procura della Repubblica del capoluogo lombardo, che affid\u00f2 il caso ad Armando Spataro. Il magistrato dispose il sequestro di tutte le vetture coinvolte, l'acquisizione e delle immagini disponibili e dell'autopsia di Peterson. L'inchiesta sportiva venne condotta dal direttore dell'Autodromo Nazionale di Monza, Giuseppe Bacigaluppi, coadiuvato da Robert Langford, in rappresentanza della CSI. Anche il governo italiano, tramite il ministro per il Turismo e Spettacolo, Carlo Pastorino, promosse una sua indagine amministrativa sull'incidente.\nSecondo la ricostruzione fatta Hunt si trov\u00f2 chiuso tra Patrese e Peterson, la sua vettura agganci\u00f2 quella dello svedese che and\u00f2 a picchiare contro il \"guardrail\", ripiombando in pista all'arrivo della monoposto di Brambilla. James Hunt accus\u00f2 Riccardo Patrese per la manovra, considerata troppo brusca, di spostamento verso l'interno del tracciato, che avrebbe costretto il britannico a toccare la vettura di Peterson. Patrese rigett\u00f2 le accuse. Anche Emerson Fittipaldi critic\u00f2 la manovra del padovano, chiedendo che gli venisse ritirata la licenza per correre in Formula 1, mentre Carlos Reutemann rivel\u00f2 che, prima del gran premio, aveva chiesto all'Arrows, scuderia di Patrese, di raccomandare al pilota un comportamento pi\u00f9 prudente. Alcune immagini, girate da un'emittente privata milanese, Antenna Nord, mostravano per\u00f2 anche uno spostamento dalla traiettoria di Jody Scheckter verso destra, nel tentativo di passare Jacques Laffite: questo movimento avrebbe a sua volta costretto Patrese a spostarsi a sinistra.\nGli organizzatori del Gran Premio di Watkins Glen, quello successivo a quello di Monza, rifiutarono l'iscrizione alla gara di Patrese, in seguito alle polemiche scoppiate sulla sua condotta di gara. La decisione fu influenzata dalla pressione di alcuni colleghi del padovano (Niki Lauda, James Hunt, John Watson e Emerson Fittipaldi) che si sarebbero rifiutati di prendere parte al gran premio in caso di sua presenza.\nLa Procura di Milano invi\u00f2 delle comunicazioni giudiziarie a Patrese e allo starter, Gianni Restelli. La procura si avvalse del contributo di una commissione tecnica di cui fecero parte diverse personalit\u00e0, tra cui Cesare Fiorio, allora presidente dell'Asa Fiat-Lancia-Abarth Corse.\nPatrese e Restelli vennero citati a giudizio, per omicidio colposo, nel febbraio del 1981. Mario Andretti prese le difese di Patrese affermando che l'incidente era dovuto a una fatalit\u00e0 e non vi erano responsabilit\u00e0 di Patrese. Per l'accusa invece Patrese aveva effettuato una manovra che aveva costretto la vettura di James Hunt a collidere con quella di Ronnie Peterson. Rastelli venne invece accusato di aver azionato la luce verde del via troppo precipitosamente, quando le ultime file dello schieramento non erano ancora ferme. Secondo la stampa il giudizio della commissione di esperti scagionava Patrese e Restelli, ma vi sarebbe stata una tesi opposta in una relazione della polizia stradale di Arcore.\nL'accusa, dopo il dibattimento, chiese la condanna a 8 mesi, con la condizionale, per Riccardo Patrese per omicidio colposo, mentre per Gianni Restelli venne chiesta l'assoluzione per non aver commesso il fatto. Nonostante le testimonianze non favorevoli di James Hunt e Arturo Merzario nei confronti di Patrese, vennero entrambi assolti."}
{"id": "1791734", "revid": "124718215", "url": "https://it.wikipedia.org/wiki?curid=1791734", "title": "Uomo di Croghan", "text": "l'uomo di Croghan \u00e8 una mummia di palude risalente all'et\u00e0 del ferro rinvenuto in una torbiera in Irlanda nel giugno del 2003. Prende il nome da Croghan Hill, a nord di Daingean nella contea di Offaly, luogo nelle cui vicinanze fu rinvenuto. \u00c8 esposto al museo nazionale d'Irlanda, sezione archeologica, a Dublino.\nLa sua altezza stimata, ottenuta in via indiretta dalle proporzioni del braccio, si sarebbe dovuta aggirare intorno a 1,98 metri. L'uomo era molto alto per il periodo in cui visse ed \u00e8 la mummia di palude pi\u00f9 alta finora rinvenuta.\nSi presume che l'uomo di Croghan appartenesse ad un ceto sociale elevato, fatto dimostrato dalle unghie molto ben tenute, non rovinate da lavori manuali.\nMorte.\nAll\u2019uomo \u00e8 stata inflitta una pugnalata al torace, decapitato e successivamente il suo corpo \u00e8 stato tagliato a met\u00e0. Tutto ci\u00f2 \u00e8 stato dedotto dalla mancanza della parte inferiore del corpo e dal fatto che la testa fosse posizionata sotto i resti. \u00c8 possibile notare la presenza di due ferite posizionate su entrambe le braccia dovute al fatto che l\u2019uomo \u00e8 stato legato attraverso l\u2019utilizzo di una corda di vimini intrecciata il cui utilizzo \u00e8 stato testimoniato dalla presenza di ramoscelli all\u2019interno delle ferite alle braccia. In vita \u00e8 stato malato di pleurite, evidenziata da cicatrici sui polmoni.\nIl suo sacrificio ha avuto un significato strettamente rituale, egli infatti si suppone fosse un re deposto perch\u00e9 incapace di controllare la natura che stava affamando il suo popolo. I re infatti al tempo non venivano incoronati per diritto dinastico ma venivano scelti tra i giovani pi\u00f9 prestanti della societ\u00e0 e non ricoprivano solo il ruolo di guida ma erano considerati come gli sposi della dea terra ed in quanto tali avevano il dovere di assicurarsi che la divinit\u00e0 provvedesse al loro popolo (vedi i parallelismi nel concetto di re sacro ne \"Il ramo d'oro\" di James George Frazer). Il taglio inferto al corpo dell\u2019uomo sotto il suo capezzolo sinistro aveva un forte significato rituale che rappresentava la sua deposizione dal ruolo di re (un uomo menomato non poteva ricoprire questa carica).\nIl suo ultimo pasto, desunto dai resti del suo stomaco, fu a base di grano e latticini, alimenti molto simbolici considerando il fatto che la popolazione versava in una situazione di grande carestia e che sarebbero stati proprio questi prodotti che il re avrebbe dovuto proteggere e assicurare come sostentamento alla sua gente. Al momento della sua morte, era completamente nudo, tranne per una fascia di pelle intrecciata attorno alla mano sinistra.\nLa sua morte \u00e8 inquadrata in un intervallo di tempo che va dal 362 a.C. al 175 a.C. Dalle ricerche eseguite sul corpo si \u00e8 dedotto che fu ucciso quando aveva circa 20 anni d'et\u00e0: in merito ai motivi di questa uccisione, Ned Kelly capo antichit\u00e0 del Museo Nazionale d'Irlanda, che sia stato sacrificato per garantire una buona raccolta di grano e di latte nella terre vicine.\nTeorie su chi fosse.\nL'uomo era molto ricco e importante, alto, imponente e le indagini hanno dimostrato che, nonostante il suo ultimo pasto fosse stato piuttosto povero, abbia goduto di un'ottima alimentazione mangiando spesso carne. Una fonte sulla sua possibile collocazione nella scala gerarchica \u00e8 data da San Patrizio che descrive molte usanze dei popoli irlandesi. Una di queste dice che era un segno di fortuna succhiare i capezzoli dei re. Si pu\u00f2 notare un taglio sotto il capezzolo, presente in diverse mummie trovate vicino al sito. Le analisi della torba hanno evidenziato in quel periodo un cambiamento climatico con l'abbassamento delle temperature e l'aumento della piovosit\u00e0. Si pu\u00f2 pensare quindi che i druidi, i sacerdoti/stregoni che interpretavano la natura e che incoronavano i re abbiano pensato che fosse stato il re ad aver offeso gli dei e causato la loro ira e che sacrificandolo li avrebbero placati. Purtroppo mancano ancora troppi elementi per capire la sua vera identit\u00e0."}
{"id": "1791740", "revid": "37401", "url": "https://it.wikipedia.org/wiki?curid=1791740", "title": "Creme caramel (disambigua)", "text": ""}
{"id": "1791745", "revid": "56620", "url": "https://it.wikipedia.org/wiki?curid=1791745", "title": "Museo-monumento al deportato politico e razziale", "text": "Il Museo Monumento al Deportato di Carpi \u00e8 un museo storico sulla deportazione e sui campi di concentramento nazisti inaugurato nel 1973. Progettato dallo studio BBPR (Belgioioso, Banfi, Peressutti e Rogers), in collaborazione con Giuseppe Lanzani e Renato Guttuso, \u00e8 situato al piano terra del Palazzo dei Pio, nel centro storico della citt\u00e0.\nIl museo.\nIl museo, inaugurato nel 1973, \u00e8 composto da tredici sale, caratterizzate da luci ed elementi grafici particolari tesi a creare un'atmosfera di impatto emotivo per il visitatore basato su simboli e graffiti.\nLa continuit\u00e0 delle sale \u00e8 scandita dall'incisione di frasi alle pareti, che costituiscono la principale testimonianza del Museo: si tratta di brani scelti da Nelo Risi dalle \"Lettere dei condannati a morte della Resistenza europea\" (Einaudi, Torino, 1954); le frasi delle vittime incise sui muri trattano la loro terrificante esperienza nei lager nazisti, e vogliono contribuire alla partecipazione emotiva del visitatore.\nLe pareti di alcune sale sono decorate da graffiti su bozzetti di noti pittori, come Cagli, Guttuso, L\u00e9ger, Longoni, Picasso, mentre le teche contengono reperti, materiali e fotografie, che documentano la vita dei prigionieri nei campi, raccolti e ordinati da Lica e Albe Steiner. L'ultima sala reca incisi sulle pareti e sulle volte i nomi di circa 15.000 cittadini italiani deportati nei lager.\nIscrizioni e graffiti sono stati incisi sul cemento fresco dai maestri della Cooperativa Muratori e Braccianti di Carpi; nel caso di scritte, l'incisione raggiunge un sottostante strato di intonaco color \"sangue rappreso\" che fornisce al testo il tono cromatico dominante.\nLe stele.\nNel cortile esterno sedici grandi stele, monoliti in cemento alti sei metri, recano i nomi di 60 campi di concentramento e di sterminio nazisti. Le stele, nelle cavit\u00e0 da cui emergono, sono arricchite da roseti, simbolo di rinascita.\nStoria del museo.\nGi\u00e0 nel 1955 a Carpi venne creato un comitato presieduto dal sindaco Bruno Losi e composto dai rappresentanti degli enti locali, dall'unione delle comunit\u00e0 israelitiche e dalle associazioni di ex deportati e combattenti con lo scopo di organizzare iniziative tese a valorizzare il sacrificio e la resistenza delle vittime dei nazisti.\nFin dal 1961 il comitato aveva in animo di erigere a Carpi un Monumento al Deportato e di ufficializzare tale decisione in una riunione straordinaria che avrebbe dovuto aver luogo nel corso di una manifestazione nazionale organizzata per il dicembre di quello stesso anno.\nIl 9 e 10 dicembre si rivers\u00f2 a Carpi una folla di 30.000 persone, tra cui molti ex deportati convenuti da tutta Europa per ricordare tutte le vittime dei Lager nazisti. Le autorit\u00e0, i parlamentari e gli esponenti della Resistenza che presero la parola caldeggiarono unanimemente l'iniziativa del comitato promotore.\nIl successo di una mostra temporanea, allestita in quella occasione dall'Istituto storico della Resistenza di Modena negli ambienti del palazzo dei Pio, sugger\u00ec l'idea di arricchire con un'esposizione permanente quel Monumento al Deportato che Carpi si accingeva ad erigere.\nDopo l'approvazione ufficiale di tale iniziativa da parte del consiglio comunale, avvenuta il mese successivo, Bruno Losi, in qualit\u00e0 di presidente del comitato promotore, espose il progetto in una conferenza stampa tenutasi in Senato il 19 dicembre 1962 e successivamente il capo dello Stato concesse incondizionatamente il suo alto patrocinio esprimendo, inoltre, il desiderio di mantenere uno stretto contatto con il comitato promotore per seguirne lo sviluppo.\nNel contempo il comune di Carpi aveva individuato in un'ampia zona a piano terra del palazzo dei Pio la sede pi\u00f9 idonea ad ospitare l'erigendo Museo Monumento. Il bando di concorso nazionale rivolto ad architetti ed artisti fu reso pubblico il 20 gennaio 1963 con scadenza otto mesi prorogata al 20 novembre.I sette progetti pervenuti alla commissione giudicatrice furono esaminati nei primi giorni del febbraio 1964 e il primo classificato fu quello dello studio milanese BBPR, gruppo composto, dagli architetti Banfi, Belgiojoso, Peressutti, Rogers in collaborazione con il pittore Renato Guttuso. Nel 1944 Banfi e Belgiojoso furono arrestati e deportati a Mauthausen, dove Banfi mor\u00ec: partecipare al concorso coinvolgeva il gruppo a livello tanto personale, quanto professionale.\nL'esecuzione materiale dei lavori fu affidata alla Cooperativa Muratori di Carpi che inizi\u00f2 l'opera nel 1967.\nIl Museo Monumento al Deportato politico e razziale venne inaugurato il 14 ottobre 1973 dal presidente della Repubblica, Giovanni Leone nel corso di una manifestazione che richiam\u00f2 a Carpi pi\u00f9 di 40.000 persone. Alla cerimonia erano presenti Sandro Pertini, presidente della Camera dei Deputati, il senatore Umberto Terracini oltre ad altri importanti rappresentanti di governo, delle forze armate, del mondo culturale, artistico e religioso.\nDal 2001 il Museo Monumento al Deportato politico e razziale, cos\u00ec come il Campo di Fossoli, sono gestiti direttamente dalla Fondazione Fossoli, emanazione del progetto nato negli anni di creazione del Museo che prevedeva l'apertura di un Centro Internazionale di documentazione dedicato alle tematiche della deportazione.\n\u00c8 stato visitato anche dai Presidenti della Repubblica Carlo Azeglio Ciampi (2003) e Sergio Mattarella (2017). \nL'opera.\nLa soluzione antiretorica di applicare un linguaggio rigoroso nel trattare alla deportazione, che dava facilmente adito a ovvie forme di simbolismo, \u00e8 gi\u00e0 chiara nelle parole della relazione con cui lo studio BBPR accompagn\u00f2 il progetto per il museo: \nLa realizzazione del museo riproponeva il dibattuto tema della monumentalit\u00e0 come esigenza umana, gi\u00e0 oggetto, nel 1943, di una \"dichiarazione\" formulata dallo storico Sigfried Giedion, dal pittore Fernand L\u00e9ger e dall'architetto Josep Llu\u00eds Sert che denunciavano la svalutazione della monumentalit\u00e0 negli ultimi cento anni sostenendo che i monumenti non potevano pi\u00f9 prescindere dal tessuto urbanistico in cui erano collocati.\nVeniva inoltre sottolineata la necessit\u00e0 di una collaborazione tra architetto, pittore, scultore e urbanista per riportare l'architettura monumentale alle sue finalit\u00e0 originarie."}
{"id": "1791747", "revid": "110157", "url": "https://it.wikipedia.org/wiki?curid=1791747", "title": "La casa del lago", "text": "\u00c8 il secondo e ultimo album dei Saint Just che successivamente si scioglier\u00e0. Oltre ai componenti del gruppo partecipa alla realizzazione dell'LP, Vince Tempera.\nFormazione.\nAltri musicisti"}
{"id": "1791750", "revid": "174925", "url": "https://it.wikipedia.org/wiki?curid=1791750", "title": "Yu\u00e1nr\u00f3ng s\u0101nd\u00ec", "text": "Yu\u00e1nr\u00f3ngs\u0101nd\u00ec (\u5713\u878d\u4e09\u8ae6, giapponese: Eny\u016b santai, coreano , vietnamita vi\u00ean dung tam \u0111\u1ebf) si pu\u00f2 rendere in italiano come Triplice verit\u00e0 ed \u00e8 la dottrina centrale delle scuole buddhiste cinese Ti\u0101nt\u00e1i (\u5929\u53f0\u5b97) e giapponese Tendai espressa in particolar modo nel \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapp. \"Maka Shikan\", T.D. 1911,) opera di Zh\u00ecy\u01d0 (\u667a\u9857, 538-597).\nDottrina.\nLa dottrina dello \"Yu\u00e1nr\u00f3ng s\u0101nd\u00ec\" si fonda su un originale sviluppo della scuola indiana Madhyamaka fondata da N\u0101g\u0101rjuna nel II secolo. Questa dottrina sostiene che dal punto di vista della Verit\u00e0 assoluta (sans. \"param\u0101rtha-satya\" o \"\u015b\u016bnyat\u0101-satya\", cin. \u7a7a\u8ae6 \"k\u014dngd\u00ec\", giapp. \"k\u016btai\") tutta la Realt\u00e0 che ci appare \u00e8 vuota di propriet\u00e0 inerente: essa \u00e8 impermanente dal punto di vista temporale e, nel contempo, non c'\u00e8 un fenomeno che non dipenda dagli altri fenomeni. Questa vacuit\u00e0 (sans. \"\u015b\u016bnyat\u0101\", cin. \u7a7a \"k\u014dng\", giapp. \"k\u016b\") si poggia tuttavia sulla Verit\u00e0 convenzionale (sans. \"sa\u1e43v\u1e5bti-satya\", cin. \u5047\u8ae6 \" ji\u01ced\u00ec\", giapp. \"ketai\") dove i singoli fenomeni vengono percepiti nella loro unicit\u00e0.\nLa sintesi esperienziale di queste due Verit\u00e0, apparentemente contraddittorie, porta alla realizzazione della terza verit\u00e0, la Verit\u00e0 di mezzo (sanscrito \"m\u0101dhya-satya\", cin. \u4e2d\u8ae6 \"zh\u014dngd\u00ec\", giapp. \"ch\u016btai\").\n\u00c8 evidente l'originalit\u00e0 di questa posizione rispetto allo sviluppo dottrinale contemporaneo della scuola Madhyamaka indiana (in particolare con l'opera di Candrak\u012brti, VI secolo) dove invece veniva chiaramente indicata la prevalenza della Verit\u00e0 assoluta (\"param\u0101rtha-satya\" o \"\u015b\u016bnyat\u0101-satya\") come 'vera' realt\u00e0 delle cose, rispetto alla Verit\u00e0 convenzionale (\"sa\u1e43v\u1e5bti-satya\"), una 'verit\u00e0' solamente funzionale, strumentale, che non corrisponde alla vera Realt\u00e0 la quale \u00e8 sempre e comunque vacuit\u00e0 (\"\u015b\u016bnyat\u0101\"). Questa interpretazione dell'opera di N\u0101g\u0101rjuna viene interpretata da Zh\u00ecy\u01d0 come una possibile lettura nichilista della dottrina del Buddha \u015a\u0101kyamuni.\nL'insegnamento di Zh\u00ecy\u01d0 della Triplice verit\u00e0 legge quindi il mondo fenomenico (la Verit\u00e0 convenzionale) nella Verit\u00e0 ultima per cui anche la mondanit\u00e0 (\u4fd7 \"s\u00fa\"), se ben compresa alla luce della Triplice Verit\u00e0, non \u00e8 distinta ed appartiene proprio dalla Verit\u00e0 ultima, in quanto tutte le cose e tutta la Realt\u00e0 additano l'Illuminazione.\nGrazie a questo insegnamento vi \u00e8 una riconciliazione della bellezza, dell'estetica e in generale di tutte le attivit\u00e0 umane, con pi\u00f9 ascetici insegnamenti buddhisti sulla verit\u00e0. Cos\u00ec la poesia, ad esempio, pu\u00f2 essere considerata come un mezzo che conduce al perfezionamento spirituale. La contemplazione della poesia \u00e8 semplicemente contemplazione del Dharma. Ci\u00f2 pu\u00f2 essere affermato per ogni altra forma d'arte, di studio e di attivit\u00e0.\nLa traccia di questo percorso di svelamento della Realt\u00e0, secondo la scuola Ti\u0101nt\u00e1i, ha inizio con l'opera di Hu\u00ecw\u00e9n (\u6167\u6587, V secolo ma di lui non conserviamo oggi alcuna opera) a cui la tradizione d\u00e0 il merito di aver, per primo, intuito la 'simultaneit\u00e0 delle tre consapevolezze': consapevolezza della vacuit\u00e0 di ogni fenomeno, consapevolezza della sua unicit\u00e0 provvisoria e quindi consapevolezza unita di vacuit\u00e0 e unicit\u00e0 provvisoria di ogni fenomeno o suoi insiemi. All'opera di Hu\u00ecw\u00e9n segue quella di |Hu\u00ecs\u012b (\u6167\u601d, 515-577, si conservano di lui diverse opere), grande cultore del \"Sutra del Loto\". Hu\u00ecs\u012b intuisce nel simbolo del Loto, che non ha fiore che non produca frutti, una metafora della stessa vita. Non c'\u00e8 vita che non si poggi sulla buddhit\u00e0, sulla natura di Buddha. Quando la vita si esprime nelle condotte esse stesse non possono che condurre verso la stessa buddhit\u00e0. Ogni azione \u00e8 azione della natura di Buddha e conduce alla buddhit\u00e0 stessa, questo anche quando colui che agisce non ne \u00e8 consapevole.\nLa dottrina delle 'Tre consapevolezze' di Hu\u00ecw\u00e9n unita alle intuizioni di Hu\u00ecs\u012b sul \"Sutra del Loto\", con particolare riguardo al II capitolo dove vengono elencate le \"dieci talit\u00e0\" (sans. \"tath\u0101t\u0101\", cin. \"rushi shixiang\") della Realt\u00e0 ognuna vista contemporaneamente nella sua vacuit\u00e0 e unicit\u00e0 provvisoria, portano Zh\u00ecy\u01d0 ad esprimere la prima dottrina compiuta della scuola Tiantai. La comprensione profonda della 'Triplice verit\u00e0' pu\u00f2 avvenire, secondo le scuole Tiantai e Tendai, solo mediante la pratica meditativa dello \"zh\u01d0gu\u0101n\" (sans. \"\u015bamatha-vipa\u015byan\u0101\", giapp. \"shikan\").\nTale comprensione profonda consentirebbe di raggiungere l\"'illuminazione\" (sans. \"bodhi\", cin. \"puti\", giapp. \"bodai\") e quindi di risolvere tutte le ambiguit\u00e0 della propria presenza nel mondo senza dover rinviare tale risposta ad una divinit\u00e0 trascendente (sans. \"deva\", cin. \"tianshen\", giapp. \"tennin\"; critica gi\u00e0 operata dal Buddhismo H\u012bnay\u0101na), senza dover rifuggire il mondo delle illusioni e della vita ordinaria (sans. \"samsara\", cin. \"lunhui\", giapp. \"shoji rinne\"; critica nei confronti del Buddhismo H\u012bnay\u0101na) e senza dover contemplare la vacuit\u00e0 della Verit\u00e0 assoluta rinunciando alla propria soggettivit\u00e0 (critica alle dottrine di alcune scuole del Buddhismo Mah\u0101y\u0101na)."}
{"id": "1791751", "revid": "320578", "url": "https://it.wikipedia.org/wiki?curid=1791751", "title": "Unione Sportiva Alessandria Calcio 1912 1999-2000", "text": ""}
{"id": "1791752", "revid": "320578", "url": "https://it.wikipedia.org/wiki?curid=1791752", "title": "Unione Sportiva Alessandria Calcio 1912 1998-1999", "text": ""}
{"id": "1791757", "revid": "320578", "url": "https://it.wikipedia.org/wiki?curid=1791757", "title": "Unione Sportiva Alessandria Calcio 1912 1997-1998", "text": ""}
{"id": "1791761", "revid": "287204", "url": "https://it.wikipedia.org/wiki?curid=1791761", "title": "Andrea Bernasconi", "text": "Nato forse a Marsiglia, era figlio di un ufficiale francese di discendenza italiana che si stabil\u00ec a Parma dopo aver concluso il suo servizio militare. Poco si conosce sulla sua formazione musicale e sui suoi primi anni di attivit\u00e0 come compositore; le uniche notizie sul suo conto di questo periodo ci pervengono quasi esclusivamente dai libretti delle sue opere prodotte dal 1737 al 1774, dove veniva riportato come un \"milanese dilettante\" o un \"veronese\". \nDal 1744 al 1753 fu maestro di cappella dell'Ospedale della Piet\u00e0 di Venezia e nel 1747 spos\u00f2 Maria Josepha Wagele (1722-1762) a Parma, la quale aveva gi\u00e0 una figlia, Antonia; Bernasconi impart\u00ec lezioni di musica alla figliastra e l'aiut\u00f2 nell'intraprendere la carriera di cantante lirica. Il 1\u00ba agosto 1753 fu nominato vice-Kapellmeister (vice maestro di cappella) della musica vocale a Monaco al servizio del principe elettore di Baviera Massimiliano III. \nPresso la corte monacense fu anche insegnante di musica della principessa Maria Anna Josepha e del principe elettore. \nQuando Giovanni Porta mor\u00ec, il 7 settembre 1755 Bernasconi gli succedette nella carica di Kapellmeister (di quella che divenne poi la Bayerisches Staatsorchester) titolare provvisorio, carica che gli venne ufficializzata nel 1778 dall'elettore Carlo Teodoro di Wittelsbach. \nDopo la sua morte, avvenuta nel 1784, la sua posizione venne occupata da Francesco da Paola Grua."}
{"id": "1791763", "revid": "1776051", "url": "https://it.wikipedia.org/wiki?curid=1791763", "title": "Enigma (album)", "text": "Enigma \u00e8 il quarto album in studio della band Nu metal Ill Ni\u00f1o, uscito negli USA l'11 marzo 2008 sotto l'etichetta Cement Shoes Records.\nIl primo singolo dell'album, \"The Alibi of Tyrants\", \u00e8 arrivato in radio il 22 aprile 2007. L'album in origine sarebbe dovuto uscire il 17 luglio 2007, ma per vari motivi la sua uscita \u00e8 stata continuamente posticipata.\nTracce.\nLimited edition.\nLa versione europea dell'album sar\u00e0 accompagnata da un'edizione limitata in digipak, con le cinque tracce dell'EP \"The Under Cover Sessions\"."}
{"id": "1791765", "revid": "1924342", "url": "https://it.wikipedia.org/wiki?curid=1791765", "title": "Ani Lorak", "text": "Biografia.\nSi \u00e8 candidata due volte per rappresentare l'Ucraina all'Eurovision Song Contest, perdendo nel 2005 e giungendo in finale nel 2008; in tale edizione \u00e8 arrivata seconda con la canzone \"Shady Lady\".\nNella puntata del 29 ottobre 2008, \u00e8 stata ospite della trasmissione televisiva Carr\u00e0mba che fortuna, sancendo il debutto assoluto in Italia.\n\u00c8 stata presentatrice dell'edizione Junior Eurovision Song Contest 2009 a Kiev\nAni Lorak \u00e8 sposata con Murat Nalchadzhioglu e ha una figlia, Sophia, nata il 9 giugno 2011."}
{"id": "1791767", "revid": "6923", "url": "https://it.wikipedia.org/wiki?curid=1791767", "title": "Steve McQueen (regista)", "text": "Proveniente dal mondo della videoarte, si \u00e8 fatto conoscere da pubblico e critica coi lungometraggi \"Hunger\" (2008), \"Shame\" (2011), \"12 anni schiavo\" (2013), per il quale ha vinto l'Oscar, e \"Widows - Eredit\u00e0 criminale\" (2018).\nBiografia.\nMcQueen \u00e8 nato e cresciuto ad Ealing, un borgo di Londra, da padre trinidadiano e da madre grenadiana, entrambi emigrati nel Regno Unito in giovent\u00f9. Diplomatosi presso il \"Drayton Manor High School\", McQueen ha poi condotto i propri studi al \"West London College\", al \"Chelsea College of Art and Design\" ed al \"Goldsmiths College\", per poi frequentare, nel 1993, il \"Tisch School of the Arts\" dell'Universit\u00e0 di New York (esperienza di studio, quest'ultima, che giudicher\u00e0 insoddisfacente, lamentandone la rigidit\u00e0 e scarsa propensione alla sperimentazione dei corsi di studio). Le prime forme d'arte con cui si misura sono quindi la fotografia e la scultura, tant'\u00e8 che nel 1999 con la sua mostra di sculture e fotografie presso la London Institute of Contemporary Arts, si \u00e8 aggiudicato il Turner Prize. Tra i cineasti che pi\u00f9 di tutti l'hanno influenzato nello sviluppo del suo personale stile filmico sono d'annoverarsi: Andy Warhol, Sergej Michajlovi\u010d \u0116jzen\u0161tejn, Dziga Vertov, Jean Vigo, Buster Keaton, Carl Theodor Dreyer, Robert Bresson e Billy Wilder.\nLe sue prime pellicole sono tre cortometraggi, \"Bear\" (1993), \"Deadpan\" (1993) ed \"Exodus \"(1997). Prima di cimentarsi col suo primo lungometraggio, nel 2007 espone le proprie opere alla 52\u00b0 Biennale di Arti Visive di Venezia. McQueen si fa quindi conoscere a livello internazionale nel maggio 2008, quando il suo film \"Hunger\" partecipa in concorso al 61\u00ba Festival di Cannes nella sezione Un Certain Regard. In quest'occasione la pellicola viene premiata con la Cam\u00e9ra d'or per la miglior opera prima.\nNel 2009 McQueen espone nuovamente alla 53\u00aa Biennale di Arti Visive di Venezia, all'interno del padiglione britannico, proponendo un cortometraggio che vede protagonisti proprio i Giardini di Venezia. Nel 2011 il regista dirige il suo secondo lungometraggio, \"Shame\", presentato in concorso alla 68\u00aa Mostra internazionale d'arte cinematografica di Venezia, dove Michael Fassbender, alla seconda collaborazione col regista, vince la Coppa Volpi per la migliore interpretazione maschile.\nNel 2013 \u00e8 la volta di \"12 anni schiavo\", film che narra la storia vera di Solomon Northup, un uomo di colore libero che viene rapito nel 1841 e venduto in schiavit\u00f9 per lavorare nelle piantagioni in Louisiana. Il film \u00e8 il primo realizzato dal regista a Hollywood, prodotto fra gli altri anche da Brad Pitt, il quale compare nel film in un piccolo ruolo. I protagonisti sono Chiwetel Ejiofor e Michael Fassbender, quest'ultimo alla sua terza collaborazione con McQueen. Il film riceve i pi\u00f9 importanti riconoscimenti, tra cui 3 premi Oscar: \"Miglior Film\", \"Migliore Sceneggiatura non originale\" e \"Miglior Attrice non Protagonista\" a Lupita Nyong'o. In questa occasione McQueen riceve anche la sua prima nomination come \"Miglior regista\"."}
{"id": "1791771", "revid": "2147886", "url": "https://it.wikipedia.org/wiki?curid=1791771", "title": "Sa\u0161a Stani\u0161i\u0107", "text": "Vita e opere.\nSa\u0161a Stani\u0161i\u0107 nasce nel 1978 a Vi\u0161egrad, una piccola citt\u00e0 nell'est della Bosnia, da madre bosniaca e padre serbo. Nel 1992, a 14 anni, \u00e8 testimone dell'assedio delle truppe serbe alla sua citt\u00e0 durante la guerra civile bosniaca. Una settimana dopo l'occupazione di Vi\u0161egrad, si rifugia insieme ai genitori da alcuni parenti che abitano nel sud della Germania. Stani\u0161i\u0107 frequenta l'Internationale Gesamtschule di Heidelberg, dove il suo talento di scrittore viene notato e incentivato dagli insegnanti, che lo spostano nella classe di preparazione per il liceo. Dopo la maturit\u00e0 nel 1997 studia germanistica, tedesco come lingua straniera e slavistica all'Universit\u00e0 di Heidelberg e lavora come assistente insegnante alla Bucknell University di Lewisburg (Pennsylvania).\nOltre allo studio, che si autofinanzia facendo da aiuto cameriere, scrive testi poetici in lingua tedesca, saggi e racconti brevi, che vengono pubblicati a partire dal 2001 in molte antologie e riviste letterarie come \"Krachkultur\", \"chim\u00e9ra/sprachgebunden\" e \"EDIT\". Per la sua tesi di laurea Stani\u0161i\u0107 ottiene nel 2004 il J\u00fcrgen-Fritzenschaft-Preis promosso dall'Universit\u00e0 di Heidelberg. Nel semestre invernale del 2004/2005 inizia un periodo di studi al Deutsches Literaturinstitut Leipzig. L'anno seguente partecipa all\u2018Ingeborg-Bachmann-Preis come giovane autore con il racconto \"Was wir im Keller spielen...\". La colorita e ironica opera autobiografica, che racconta la guerra in ex-Jugoslavia dal punto di vista di un bambino, deve cedere la vittoria al racconto di Thomas Langs \"Am Seil\", ma in compenso otterr\u00e0 il Kelag-Publikumspreis a Klagenfurt.\nNel 2006 Stani\u0161i\u0107 debutta con il romanzo \"La storia del soldato che ripar\u00f2 il grammofono\", pubblicato nell'inverno dai tipi di Luchterhand Verlag. Nella storia semi autobiografica, nuovamente inserita nella cornice della guerra civile, l'autore ritrae il piccolo bosniaco Aleksandar Krsmanovi\u0107 di Vi\u0161egrad, che scappa con i suoi genitori in Germania e si rifugia nella nuova patria in un mondo di racconti e ricordi. L'opera di esordio di Stani\u0161i\u0107, che contiene tra l'altro numerose scene ilari basate sulla semplice descrizione della citt\u00e0, incontra il favore dei critici e viene tradotta in 26 lingue, tra cui l'Italia.\nQuesto romanzo viene nominato nel 2006 come finalista sia come opera poetica che comica al Deutschen Buchpreis e ottiene nel 2007 il Literaturf\u00f6rderpreis al Premio letterario citt\u00e0 di Brema. Viene inoltre realizzata una versione radiofonica a cura della Bayerischen Rundfunk, nominata nel 2007 al Deutscher H\u00f6rbuchpreis. Nell'ottobre 2007 Stani\u0161ic vince l'Adelbert-von-Chamisso-Preis per l'anno 2008, il premio annuale per gli scrittori di lingua tedesca non di madrelingua.\nA Stani\u0161i\u0107 vengono riconosciuti vari altri premi: un assegno di soggiorno a Villa Waldberta (2005/06) e alla K\u00fcnstlerhaus Lukas (2006), nonch\u00e9 il Grenzg\u00e4nger-Stipendium della Robert Bosch Stiftung (2006). Stani\u0161i\u0107 scrive prosa, spettacoli radiofonici, satira e conduce un Blog letterario. Scrive regolarmente una colonna per la rivista U mag. Nel 2006-2007 Stani\u0161i\u0107 viene nominato Stadtschreiber di Graz. Nel 2008 la Schauspielhaus (Graz) ha trasformato il suo romanzo \"La storia del soldato che ripar\u00f2 il grammofono\" in uno spettacolo teatrale. La sua prima pi\u00e8ce teatrale, \"Go West\", \u00e8 stata messa in scena nel marzo del 2008. Nel 2019 viene insignito del Deutscher Buchpreis per il romanzo \"Herkunft\"."}
{"id": "1791773", "revid": "320578", "url": "https://it.wikipedia.org/wiki?curid=1791773", "title": "Unione Sportiva Alessandria Calcio 1912 2000-2001", "text": ""}
{"id": "1791774", "revid": "320578", "url": "https://it.wikipedia.org/wiki?curid=1791774", "title": "Unione Sportiva Alessandria Calcio 1912 2001-2002", "text": ""}
{"id": "1791777", "revid": "77358", "url": "https://it.wikipedia.org/wiki?curid=1791777", "title": "Enyu santai", "text": ""}
{"id": "1791780", "revid": "262457", "url": "https://it.wikipedia.org/wiki?curid=1791780", "title": "Triplice verit\u00e0", "text": ""}
{"id": "1791781", "revid": "320578", "url": "https://it.wikipedia.org/wiki?curid=1791781", "title": "Unione Sportiva Alessandria Calcio 1912 1989-1990", "text": ""}
{"id": "1791782", "revid": "110157", "url": "https://it.wikipedia.org/wiki?curid=1791782", "title": "Samba in Your Casa", "text": "Samba in Your Casa \u00e8 il quarto album di studio della band britannica pop/jazz/soul/dance dei Matt Bianco, pubblicato nel 1991. Si tratta del loro primo long playing per l'etichetta East West Records, ed \u00e8 uscito un anno dopo il loro primo Greatest Hits per la WEA Records, il Numero 49 britannico \"The Best of Matt Bianco\", e tre anni dopo il terzo album di inediti di studio, il Numero 23 \"Indigo\", quest'ultimo contenente il loro pi\u00f9 grande successo UK a 45 giri, il singolo dance doppio lato A \"Don't Blame It on That Girl\"/\"Wap-Bam-Boogie\", Numero 11 in Gran Bretagna. A differenza dei primi lavori del gruppo, tipicamente jazz e soul, l'album del 1991 \u00e8 pi\u00f9 orientato al cosiddetto Latin pop, alla dance e alla musica elettronica, e non raggiunge un grande successo commerciale in Europa, dando invece inizio a una diffusione capillare del duo in Giappone e in Asia, dove sposteranno la propria attivit\u00e0 dall'inizio degli anni novanta, con una buona accoglienza anche in Germania, uno dei pochi paesi europei che non dimenticher\u00e0 mai i Matt Bianco. L'LP viene principalmente promosso dal singolo \"Macumba\" e dalla title track, \"Samba in Your Casa\", inclusa come lato B sul secondo singolo, una cover di \"What a Fool Believes\", classico di Kenny Loggins e Michael McDonald, che non otterr\u00e0 comunque molti passaggi radio - questo singolo contiene anche \"Say It's Not Too Late\", l'ultimo estratto dal precedente album di studio, il citato \"Indigo\" del 1988, il loro 33 giri di maggior successo nella madrepatria. Il primo singolo, invece, oltre a due diversi remix di \"Macumba\", entrambi realizzati da Bobby Summerfield, comprende anche un nuovo remix di \"Wap-Bam-Boogie\", curato dal mixmaster Phil Harding e da Ian Curnow, popolari membri della scuderia Stock, Aitken &amp; Waterman e punto di collegamento tra i Matt Bianco e Basia, il duo formato da Basia Trzetrzelewska e Danny White, che formavano con Mark Reilly il trio originario dei Matt Bianco, nel 1983-1984."}
{"id": "1791783", "revid": "320578", "url": "https://it.wikipedia.org/wiki?curid=1791783", "title": "Unione Sportiva Alessandria Calcio 1912 1947-1948", "text": ""}
{"id": "1791784", "revid": "320578", "url": "https://it.wikipedia.org/wiki?curid=1791784", "title": "Unione Sportiva Alessandria Calcio 1912 1946-1947", "text": ""}
{"id": "1791785", "revid": "320578", "url": "https://it.wikipedia.org/wiki?curid=1791785", "title": "Unione Sportiva Alessandria Calcio 1912 1943-1944", "text": ""}
{"id": "1791788", "revid": "320578", "url": "https://it.wikipedia.org/wiki?curid=1791788", "title": "Unione Sportiva Alessandria Calcio 1912 1936-1937", "text": ""}
{"id": "1791789", "revid": "320578", "url": "https://it.wikipedia.org/wiki?curid=1791789", "title": "Unione Sportiva Alessandria Calcio 1912 1934-1935", "text": ""}
{"id": "1791790", "revid": "1566286", "url": "https://it.wikipedia.org/wiki?curid=1791790", "title": "Cristina Gaioni", "text": "In alcune pellicole e giornali il cognome appare scritto Gaioni, mentre in altri film girati dopo il matrimonio appare come Cristina Gaioni Visentin.\nBiografia.\nFiglia del pittore Adriano Gajoni, forte di un fisico da pin-up, inizia da giovane la carriera negli anni cinquanta come fotomodella, effettuando anche alcune partecipazioni come comparsa in film; nel frattempo frequenta un corso di recitazione al Piccolo Teatro di Milano.\nDopo essersi trasferita a Roma, debutta come attrice nel 1959 con Pietro Germi in \"Un maledetto imbroglio\"; in breve tempo viene soprannominata dai giornalisti \"la Brigitte Bardot italiana\", per la sua somiglianza con l'attrice francese. Nel 1960 vince il Nastro d'argento alla migliore attrice non protagonista per la pellicola \"Nella citt\u00e0 l'inferno\" di Renato Castellani.\nNel decennio successivo diventa una delle protagoniste della vita della capitale, essendo spesso presente alle serate al Piper Club e diventando amica di Patty Pravo; nel 1969 sposa Alberto Visentin, tastierista del complesso The Pipers, che accompagna la cantante veneziana.\nNel 1967 incide anche un disco per la Ricordi, insieme al gruppo beat I Grilli, con i brani \"L'ultimo re/\u00c8 la storia di uno che\".\nNegli anni settanta prosegue la carriera di attrice apparendo in varie pellicole."}
{"id": "1791791", "revid": "80598", "url": "https://it.wikipedia.org/wiki?curid=1791791", "title": "Cristina Gajoni", "text": ""}
{"id": "1791792", "revid": "320578", "url": "https://it.wikipedia.org/wiki?curid=1791792", "title": "Unione Sportiva Alessandria Calcio 1912 1933-1934", "text": ""}
{"id": "1791793", "revid": "320578", "url": "https://it.wikipedia.org/wiki?curid=1791793", "title": "Unione Sportiva Alessandria Calcio 1912 1932-1933", "text": ""}
{"id": "1791794", "revid": "320578", "url": "https://it.wikipedia.org/wiki?curid=1791794", "title": "Unione Sportiva Alessandria Calcio 1912 1931-1932", "text": ""}
{"id": "1791795", "revid": "75435", "url": "https://it.wikipedia.org/wiki?curid=1791795", "title": "Profeta Elia", "text": ""}
{"id": "1791797", "revid": "320578", "url": "https://it.wikipedia.org/wiki?curid=1791797", "title": "Unione Sportiva Alessandria Calcio 1912 1929-1930", "text": ""}
{"id": "1791798", "revid": "75435", "url": "https://it.wikipedia.org/wiki?curid=1791798", "title": "1 Re", "text": ""}
{"id": "1791799", "revid": "320578", "url": "https://it.wikipedia.org/wiki?curid=1791799", "title": "Unione Sportiva Alessandria Calcio 1912 1930-1931", "text": ""}
{"id": "1791807", "revid": "33689", "url": "https://it.wikipedia.org/wiki?curid=1791807", "title": "Probo (console 525)", "text": "Probo fu nominato console d'Occidente nel 525."}
{"id": "1791810", "revid": "75435", "url": "https://it.wikipedia.org/wiki?curid=1791810", "title": "2 Re", "text": ""}
{"id": "1791813", "revid": "36426", "url": "https://it.wikipedia.org/wiki?curid=1791813", "title": "Chiesa di Galceti", "text": ""}
{"id": "1791814", "revid": "1305772", "url": "https://it.wikipedia.org/wiki?curid=1791814", "title": "Flavio Probo", "text": "Flavio Probo fu il nome di diversi politici romani:"}
{"id": "1791820", "revid": "767487", "url": "https://it.wikipedia.org/wiki?curid=1791820", "title": "Viaggio in fondo al mare", "text": "Viaggio in fondo al mare (\"Voyage to the Bottom of the Sea)\" \u00e8 un film del 1961 scritto, diretto e prodotto da Irwin Allen, di genere fantascientifico.\nDalla pellicola venne tratto un romanzo omonimo dello scrittore Theodore Sturgeon pubblicato nel giugno del 1961 (lo stesso periodo dell'uscita del film) e una serie televisiva omonima di 110 episodi trasmessi nel corso di quattro stagioni dal 1964 al 1968.\nTrama.\nA causa di una serie di misteriose radiazioni cosmiche, la fascia di van Allen nell'atmosfera si incendia surriscaldando la crosta terrestre con conseguenze catastrofiche. Il sommergibile atomico \"Seaview\" si trova al Polo e riesce a salvare un uomo su un blocco di ghiaccio semi sciolto. L'ammiraglio Nelson, coadiuvato da due stimati scienziati presenti a bordo, studia senza posa il fenomeno per cercare una soluzione. Nel frattempo le foreste prendono fuoco e la temperatura si alza di due gradi al giorno.\nFinalmente i tre studiosi trovano la soluzione: sparare un missile nucleare dalle isole Marianne nell'Oceano Pacifico verso l'atmosfera. L'operazione deve per\u00f2 essere effettuata esattamente tra le ore 15.52 e le ore 16 del 29 agosto, altrimenti il sottomarino perder\u00e0 il punto ottimale e cos\u00ec la possibilit\u00e0 di salvare il mondo. L'ammiraglio comanda al capitano Crane di non pensare ad altri eventuali superstiti sui ghiacci e dirigersi immediatamente verso l'Organizzazione delle Nazioni Unite a New York.\nIl Seaview si infila nel fiume sin sotto al Palazzo di Vetro e i tre studiosi si recano all'assemblea che si sta tenendo su questa emergenza mondiale. Qui gli altri scienziati e specialisti sono contrari ad azioni di forza e il dottor Zucco dichiara (e convince anche gli altri) che quando l'atmosfera esterna arriver\u00e0 ad una temperatura di 173 gradi fahrenheit il fuoco si estinguer\u00e0 da solo, e che questo accadr\u00e0 il 30 agosto. L'ammiraglio Nelson non \u00e8 assolutamente d'accordo e, non riuscendo ad ottenere il consenso sul suo piano da parte delle nazioni unite, dichiara che ascolter\u00e0 solo il suo comandante in capo, il presidente degli Stati Uniti d'America e quindi fugge via, lasciando indietro uno dei due studiosi.\nRiesce a rifugiarsi sul sommergibile e, nonostante che vi siano poliziotti sull'imbarcazione, da ordine di inabissarsi. Subito d\u00e0 ordine di dirigersi verso le isole Marianne e nel frattempo cerca di mettersi in comunicazione con il presidente. Neanche tramite cavi telefonici (interrati nell'oceano di fronte all'Argentina) riescono ad avere una comunicazione, anzi pare che Washington D.C. non esista pi\u00f9. Convinto sempre di pi\u00f9 del suo piano, l'ammiraglio Nelson continua nella sua spedizione, mentre a bordo iniziano malumori ed addirittura sabotaggi ed attentati. Finalmente dopo aver superato un tratto di mare minato, sconfitto un polipo gigante, evitato un ammutinamento, essersi salvati dall'inseguimento di un altro sommergibile che aveva l'ordine di fermarli e fermato un pazzo con tanto di bomba che minacciava l'equipaggio, compiono la loro missione lanciando il missile (intanto il 29 agosto la temperatura era gi\u00e0 a 173 gradi e continuava a salire dimostrando che il dottor Zucco aveva torto) e salvano il mondo.\nAccoglienza commerciale.\nIl film fu un discreto successo dal punto di vista del botteghino: incass\u00f2 tra il 1961 e il 1962 ben 7 milioni di dollari, contro i due milioni dei costi (un quinto dei quali solo per allestire gli interni del sommergibile).\nColonna sonora.\nFrankie Avalon, oltre a ritagliarsi un piccolo ruolo, ha cantato la canzone all'inizio del film.\nOpere derivate.\nIrwin Allen riutilizz\u00f2 il sonoro, il set ed alcune scene del sommergibile in altre produzioni, prima fra tutte la serie televisiva dal titolo \"Viaggio in fondo al mare\", che and\u00f2 in onda dal 1964 al 1968, dove vennero impiegati gran parte dei guadagni del film stesso."}
{"id": "1791821", "revid": "367445", "url": "https://it.wikipedia.org/wiki?curid=1791821", "title": "Partido judicial", "text": "Il partido judicial \u00e8 una unit\u00e0 territoriale politico-amministrativa spagnola che raggruppa pi\u00f9 comuni limitrofi nell'ambito di una stessa provincia.\nStoria.\nFu introdotta nel 1834 e pi\u00f9 tardi costitu\u00ec la base per i distretti contributivi ed elettorali. Nel 1868 esistevano 463 \"partidos judiciales\" che raggruppavano circa 8.000 comuni.\nNell'ambito del \"partido judicial\", il comune pi\u00f9 grande o con la maggiore attivit\u00e0 burocratica e legale \u00e8 denominato capoluogo del \"partido judicial\"; in questa sede sono concentrate le funzioni di amministrazione della giustizia di primo grado, quelle contributive, educative, la leva militare, il pubblico registro e l'ufficio elettorale.\nIl \"partido judicial\" si basa su un concetto diverso da quello di \"Comarca\" che \u00e8 pi\u00f9 un raggruppamento di localit\u00e0 geografiche che politico-amministrativo.\nGli stemmi provinciali usati dalle Deputazioni provinciali normalmente sono quelli dei capoluoghi dei \"partidos judiciales\" e al centro hanno lo stemma del capoluogo della provincia."}
{"id": "1791824", "revid": "599013", "url": "https://it.wikipedia.org/wiki?curid=1791824", "title": "Wds", "text": ""}
{"id": "1791825", "revid": "767487", "url": "https://it.wikipedia.org/wiki?curid=1791825", "title": "In eminenti apostolatus specula", "text": "In eminenti apostolatus specula \u00e8 una bolla pontificia antimassonica di Papa Clemente XII pubblicata il 28 aprile 1738.\nCaratteristiche generali.\n\u00c8 il primo documento pontificio di condanna della massoneria e di scomunica per tutti coloro che vi aderiscono. Bench\u00e9 ritenuta definitiva, questa condanna non \u00e8 che la prima di una lunga serie di condanne ripetute da quasi tutti i Pontefici successivi.\nIl testo della bolla \u00e8 citato totalmente nella Providas Romanorum di Benedetto XIV del 1751.\nTesto della Bolla in italiano.\nLettera Apostolica In eminenti,\ndi Papa Clemente Vescovo,\nservo dei servi di Dio\nA tutti i fedeli, salute e Apostolica Benedizione.\nPosti per volere della Clemenza Divina, bench\u00e9 indegni, nell'eminente Sede dell'Apostolato, onde adempiere al debito della Pastorale provvidenza affidato a Noi, con assidua diligenza e con premura, per quanto Ci \u00e8 concesso dal Cielo, abbiamo rivolto il pensiero a quelle cose per mezzo delle quali \u2014 chiuso l'adito agli errori ed ai vizi \u2014 si conservi principalmente l'integrit\u00e0 della Religione Ortodossa, e in questi tempi difficilissimi vengano allontanati da tutto il mondo Cattolico i pericoli dei disordini.\nGi\u00e0 per la stessa pubblica fama Ci \u00e8 noto che si estendono in ogni direzione, e di giorno in giorno si avvalorano, alcune Societ\u00e0, Unioni, Riunioni, Adunanze, Conventicole o Aggregazioni comunemente chiamate dei Liberi muratori o des Francs Ma\u00e7ons, o con altre denominazioni chiamate a seconda della variet\u00e0 delle lingue, nelle quali con stretta e segreta alleanza, secondo loro Leggi e Statuti, si uniscono tra di loro uomini di qualunque religione e setta, contenti di una certa affettata apparenza di naturale onest\u00e0. Tali Societ\u00e0, con stretto giuramento preso sulle Sacre Scritture, e con esagerazione di gravi pene, sono obbligate a mantenere un inviolabile silenzio intorno alle cose che esse compiono segretamente.\nMa essendo natura del delitto manifestarsi da se stesso e generare il rumore che lo denuncia, ne deriva che le predette Societ\u00e0 o Conventicole hanno prodotto tale sospetto nelle menti dei fedeli, secondo il quale per gli uomini onesti e prudenti l'iscriversi a quelle Aggregazioni \u00e8 lo stesso che macchiarsi dell'infamia di malvagit\u00e0 e di perversione: se non operassero iniquamente, non odierebbero tanto decisamente la luce. Tale fama \u00e8 cresciuta in modo cos\u00ec considerevole, che dette Societ\u00e0 sono gi\u00e0 state proscritte dai Pr\u00ecncipi secolari in molti Paesi come nemiche dei Regni, e sono state provvidamente eliminate.\nNoi pertanto, meditando sui gravissimi danni che per lo pi\u00f9 tali Societ\u00e0 o Conventicole recano non solo alla tranquillit\u00e0 della temporale Repubblica, ma anche alla salute spirituale delle anime, in quanto non si accordano in alcun modo n\u00e9 con le Leggi Civili n\u00e9 con quelle Canoniche; ammaestrati dalle Divine parole di vigilare giorno e notte, come servo fedele e prudente preposto alla famiglia del Signore, affinch\u00e9 questa razza di uomini non saccheggi la casa come ladri, n\u00e9 come le volpi rovini la Vigna; affinch\u00e9, cio\u00e8, non corrompa i cuori dei semplici n\u00e9 ferisca occultamente gl'innocenti; allo scopo di chiudere la strada che, se aperta, potrebbe impunemente consentire dei delitti; per altri giusti e razionali motivi a Noi noti, con il consiglio di alcuni Venerabili Nostri Fratelli Cardinali della Santa Romana Chiesa, a ancora motu proprio, con sicura scienza, matura deliberazione e con la pienezza della Nostra Apostolica potest\u00e0, decretiamo doversi condannare e proibire, come con la presente Nostra Costituzione, da valere in perpetuo, condanniamo e proibiamo le predette Societ\u00e0, Unioni, Riunioni, Adunanze, Aggregazioni o Conventicole dei Liberi Muratori o des Francs Ma\u00e7ons, o con qualunque altro nome chiamate. Pertanto, severamente, ed in virt\u00f9 di santa obbedienza, comandiamo a tutti ed ai singoli fedeli di qualunque stato, grado, condizione, ordine, dignit\u00e0 o preminenza, sia Laici, sia Chierici, tanto Secolari quanto Regolari, ancorch\u00e9 degni di speciale ed individuale menzione e citazione, che nessuno ardisca o presuma sotto qualunque pretesto o apparenza di istituire, propagare o favorire le predette Societ\u00e0 dei Liberi Muratori o Francs Ma\u00e7ons o altrimenti denominate; di ospitarle o nasconderle nelle proprie case o altrove; di iscriversi ed aggregarsi ad esse; di procurare loro mezzi, facolt\u00e0 o possibilit\u00e0 di convocarsi in qualche luogo; di somministrare loro qualche cosa od anche di prestare in qualunque modo consiglio, aiuto o favore, palesemente o in segreto, direttamente o indirettamente, in proprio o per altri, nonch\u00e9 di esortare, indurre, provocare o persuadere altri ad iscriversi o ad intervenire a simili Societ\u00e0, Unioni, Riunioni, Adunanze, Aggregazioni o Conventicole, sotto pena di scomunica per tutti i contravventori, come sopra, da incorrersi ipso facto, e senza alcuna dichiarazione, dalla quale nessuno possa essere assolto, se non in punto di morte, da altri all'infuori del Romano Pontefice pro tempore.\nVogliamo inoltre e comandiamo che tanto i Vescovi, i Prelati Superiori e gli altri Ordinari dei luoghi, quanto gl'Inquisitori dell'eretica malvagit\u00e0 deputati in qualsiasi luogo, procedano e facciano inquisizione contro i trasgressori di qualunque stato, grado, condizione, ordine dignit\u00e0 o preminenza, e che reprimano e puniscano i medesimi con le stesse pene con le quali colpiscono i sospetti di eresia. Pertanto concediamo e attribuiamo libera facolt\u00e0 ad essi, e a ciascuno di essi, di procedere e di inquisire contro i suddetti trasgressori, e di imprigionarli e punirli con le debite pene, invocando anche, se sar\u00e0 necessario, l'aiuto del braccio secolare.\nVogliamo poi che alle copie della presente, ancorch\u00e9 stampate, sottoscritte di mano di qualche pubblico Notaio e munite di sigillo di persona costituita in dignit\u00e0 Ecclesiastica, sia prestata la stessa fede che si presterebbe alla Lettera se fosse esibita o mostrata nell'originale.\nA nessuno dunque, assolutamente, sia permesso violare, o con temerario ardimento contraddire questa pagina della Nostra dichiarazione, condanna, comandamento, proibizione ed interdizione. Se qualcuno osasse tanto, sappia che incorrer\u00e0 nello sdegno di Dio Onnipotente e dei Santi Apostoli Pietro e Paolo.\nClemente P.P. XII, 28 aprile 1738\nTesto della Bolla in latino.\nUniversis Christifidelibus,\nIn eminenti Apostolatus specula, meritis licet imparibus, divina disponente clementia, constituti iuxta creditum nobis pastoralis providentiae debitum iugi, quantum ex alto conceditur, solicitudinis studio iis intendimus, per quae erroribus, vitiisque aditu intercluso, Orthodoxae Religionis potissimum servetur integritas, atque ab universo Catholico Orbe difficillimis hisce temporibus perturbationum pericula propellantur.\n\u00a7 1. Sane vel ipso rumore publico nunciante, Nobis innotuit longe, lateque progredi, atque in dies invalescere nonnullas Societates, Coetus, Conventus, Collectiones, Aggregationes, seu Conventicula, vulgo de liberi Muratori seu Francs Massons, aut alia quavis nomenclatura pro idiomatum varietate nuncupata, in quibus cuiuscumque Religionis, et Sectae homines affectata quadam contenti honestatis naturalis specie, arcto aeque, ac impervio foedere secundum leges, et statuta sibi condita invicem consociantur; quaeque simul clam operantur, tum districto iureiurando ad Sacra Biblia interposito, tum gravium poenarum exaggeratione inviolabili silentio obtegere adstringuntur.\nVerum cum ea sit sceleris natura, ut se ipsum prodat, et clamorem edat sui indicem, hinc Societates, seu Conventicula praedicta vehementem adeo Fidelium mentibus suspicionem ingesserunt, ut iisdem aggregationibus nomen dare apud prudentes, et probos idem omnino sit, ac pravitatis, et perversionis notam incurrere; nisi enim male agerent, tanto nequaquam odio lucem haberent. Qui quidem rumor eo usque percrebuit, ut in plurimis Regionibus memoratae Societates per saeculi Potestates tanquam Regnorum securitati adversantes proscriptae, ac provide eliminatae iampridem extiterint.\n\u00a7 2. Nos itaque animo evolventes gravissima damna, quae ut plurimum ex huiusmodi Societatibus, seu Conventiculis nedum temporalis Reipublicae tranquillitati, verum etiam spirituali animarum saluti inferuntur, atque idcirco tum Civilibus, tum Canonicis minime cohaerere Sanctionibus, cum divino eloquio doceamur, die noctuque more servi fidelis, et prudentis Dominicae Familiae praepositi vigilandum esse, ne huiusmodi hominum genus veluti fures Domum perfodiant, atque instar Vulpium vineam demoliri nitantur, ne videlicet simplicium corda pervertant, atque innoxios sagittent in occultis, ad latissimam, quae iniquitatibus impune patrandis inde aperiri posset, viam obstruendam, aliisque de iustis, ac rationabilibus causis nobis notis, easdem Societates, Coetus, Conventus, Collectiones, Aggregationes seu Conventicula de liberi Muratori, seu Francs Massons, aut alio quocumque nomine appellata, de nonnullorum Venerabilium Fratrum Nostrorum Sanctae Romanae Ecclesiae Cardinalium Consilio, ac etiam motu proprio, et ex certa scientia, ac matura deliberatione nostris, deque Apostolicae potestatis plenitudine damnanda, et prohibenda esse statuimus, et decrevimus, prout praesenti nostra perpetuo valitura Constitutione damnamus, et prohibemus.\n\u00a7 3. Quocirca omnibus, et singulis Christifidelibus cuiuscumque status, gradus, conditionis, ordinis, dignitatis, et praeeminentiae, sive laicis, vel Clericis tam Saecularibus quam Regularibus, etiam specifica, et individua mentione, et expressione dignis districte, et in virtute sanctae obedientiae praecipimus, ne quis sub quovis praetextu, aut quaesito colore audeat, vel praesumat praedictas Societates, de liberi Muratori, seu Francs Massons, aut alias nuncupatas inire, vel propagare, confovere, ac in suis aedibus, seu Domibus, vel alibi receptare, atque occultare, iis adscribi, aggregari, aut interesse, vel potestatem, seu commoditatem facere, ut alicubi convocentur, iisdem aliquid ministrare, sive alias consilium, auxilium, vel favorem palam, aut in occulto, directe, vel indirecte per se, vel alios quoquo modo praestare, nec non alios hortari, inducere, provocare, aut suadere, ut huiusmodi Societatibus adscribantur, annumerentur, seu intersint, vel ipsas quomodolibet iuvent, ac foveant, sed omnino ab iisdem Societatibus, Coetibus, Conventibus, Collectionibus, Aggregationibus, seu Conventiculis prorsus abstinere se debeant, sub poena excommunicationis per omnes, ut supra contrafacientes ipso facto absque ulla declaratione incurrenda, a qua nemo per quemquam nisi per nos, seu Romanum Pontificem pro tempore existentem, praeterquam in articulo mortis constitutus, absolutionis beneficium valeat obtinere.\n\u00a7 4. Volumus insuper, et mandamus, ut tam Episcopi, et Praelati Superiores, aliique locorum Ordinarii, quam haereticae pravitatis ubique locorum deputati Inquisitores adversus transgressores cuiuscumque sint status, gradus, conditionis, ordinis, dignitatis, vel praeeminentiae, procedant, et inquirant, eosque tanquam de haeresi vehementer suspectos condignis poenis puniant, atque coerceant; iis enim, et eorum cuilibet contra eosdem transgressores procedendi, et inquirendi, ac condignis poenis coercendi, et puniendi, invocato etiam ad hoc, si opus fuerit, brachii saeculaaris auxilio liberam facultatem tribuimus et impartimur.\n\u00a7 5. Volumus autem ut earumdem praesentium transumptis, etiam impressis manu alicuius notarii publici subscriptis et sigillo personae in dignitate ecclesiastica constitutae munitis, eadem fides prorsus adhibeatur, quae ipsis originalibus litteris adhiberetur si forent exhibitae vel ostensae.\n\u00a7 6. Nulli ergo omnino hominum liceat hanc paginam nostrae declarationis, damnationis, mandati, prohibitionis et interdictionis infringere, vel ei ausu temerario contraire; si quis autem hoc attentare praesumpserit, indignationem omnipotentis Dei ac beatorum Petri et Pauli apostolorum eius se noverit incursurum.\nDatum Romae, apud S. Mariam Maiorem, anno incarnationis dominicae MDCCXXXVIII, IV kalendas maii, pontificatus nostri anno VIII.\nClemens P.P. XII, 28 aprile 1738"}
{"id": "1791826", "revid": "78273", "url": "https://it.wikipedia.org/wiki?curid=1791826", "title": "Freejack - In fuga dal futuro", "text": ""}
{"id": "1791827", "revid": "63756", "url": "https://it.wikipedia.org/wiki?curid=1791827", "title": "Pseudocodifica", "text": ""}
{"id": "1791828", "revid": "287204", "url": "https://it.wikipedia.org/wiki?curid=1791828", "title": "Antonia Bernasconi", "text": "Biografia.\nEra figlia di Maria Josepha Wagele e di un valletto del Duca di W\u00fcrttemberg. Dopo la morte del padre, la madre si spos\u00f2 con il compositore Andrea Bernasconi, dal quale Antonia venne adottata e dal quale prese il cognome. Debutt\u00f2 come cantante operistica il 21 gennaio 1762 a Monaco nel \"Temistocle\" di Andrea Bernasconi nella parte di \"Aspasia\". Fu successivamente a Vienna, dove nel periodo 1765-6 si esib\u00ec nelle prime rappresentazioni di opere buffe di Niccol\u00f2 Piccinni e Antonio Sacchini e nel 1767 consegu\u00ec ampi consensi cantando nell\"Alceste\" di Christoph Willibald Gluck. Inoltre prese parte come \"Aspasia\" nel \"Mitridate, re di Ponto\" di Wolfgang Amadeus Mozart e probabilmente anche nella parte di \"Ninetta\" ne \"La finta semplice\" dello stesso compositore. Tra il 1771 e il 1772 cant\u00f2 a Cesena, a Milano e al Teatro San Benedetto di Venezia. Dal 1772 al 1775 cant\u00f2 al Teatro San Carlo di Napoli. Nel novembre del 1778 entr\u00f2 a far parte di una compagnia operistica italiana e fino al maggio del 1780 fu attiva al King's Theatre di Londra. Nell'estate del 1781, su richiesta di Gluck, torn\u00f2 a Vienna per prendere parte ad alcune prime rappresentazioni di opere di quest'ultimo, tra cui la versione tedesca dell\"Ifigenia in Tauride\". Nel 1783 per alcuni mesi fu ingaggiata da una compagnia d'opera buffa e nel 1786 cant\u00f2 a Piacenza e a Lucca. Si ritiene che la Bernasconi si sia sposata sotto il nome di Rieler.\nFece parte della Massoneria, nella Loggia massonica d'Adozione \"Saint Jean du Secret et de la Parfaite Amiti\u00e9\", fondata nel 1774 da Giuseppe Medici, principe di Ottajano. Una sera, cantando sul palcoscenico del San Carlo, fece il segno di riconoscimento massonico, riscuotendo grandi applausi da tutto il teatro."}
{"id": "1791833", "revid": "15756", "url": "https://it.wikipedia.org/wiki?curid=1791833", "title": "Ford Lion AJD", "text": "Con il nome Ford Lion AJD si intende una famiglia di motori diesel per uso automobilistico prodotti a partire dal 2004 dalla Casa automobilistica statunitense Ford. Una buona parte di questi motori \u00e8 stata realizzata in joint-venture con il gruppo automobilistico francese PSA.\nCaratteristiche e versioni.\nLa nascita di questa famiglia di motori va fatta risalire al 1999, anno in cui il Gruppo Ford ed il Gruppo PSA strinsero un accordo per la produzione in comune di motori diesel. Da tale joint-venture sarebbero nati svariati motori di diverse fasce di utilizzo. Le versioni di punta sono quelle appartenenti proprio a quella che il Gruppo Ford ha battezzato famiglia \"Lion\". Tale famiglia ha avuto origine nel 2004 con la nascita di una prima versione, un V6 da 2.7 litri utilizzata anche su modelli del gruppo francese. In seguito sarebbe arrivata anche una versione V8 da 3.6 litri, quest'ultima montata solo da modelli del gruppo Ford.\nLe caratteristiche comuni a queste tre versioni sono l'utilizzo di una lega in ghisa grafitica compattata (CGI) per la realizzazione del monoblocco e le testate in lega di alluminio. Comune a tutte le versioni \u00e8 anche l'alimentazione ad iniezione diretta common rail.\nPresso la Ford, questi motori entrano a far parte della pi\u00f9 ampia famiglia di motori Duratorq, di cui rappresentano le versioni di punta.\nDi seguito sono illustrate le caratteristiche di queste due versioni.\nLion AJD-V6.\nSi tratta del primo motore Lion ad esordire. \u00c8 il V6 prodotto in joint-venture con il Gruppo PSA. Tale propulsore \u00e8 stato prodotto in due versioni, rispettivamente da 2.7 e da 3 litri ed \u00e8 sovralimentato da due turbocompressori. \u00c8 stato il primo V6 turbodiesel ad equipaggiare una Jaguar (appartenuta alla Ford dal 1989 al 2008).\nAJD-V6 da 2.7 litri.\nLa versione 2.7 \u00e8 stata progettata e realizzata congiuntamente con il Gruppo PSA, presso il quale tale motore \u00e8 conosciuto con la sigla \"DT17\". \u00c8 l'unico motore di questa famiglia ad essere stato montato anche su modelli del gruppo francese.\nAJD-V6 Gen III-S.\nLa versione da 3 litri, introdotta nel marzo del 2009, \u00e8 caratterizzata da una cilindrata di 2993 cc (alesaggio e corsa: 84x90\u00a0mm) e da un rapporto di compressione pari a 16:1. Ma sintetizzarlo in questo modo sarebbe riduttivo. Prima di tutto ne esistono cinque varianti, ma le principali sono essenzialmente due, una pi\u00f9 prestante e l'altra di meno. La versione meno prestante \u00e8 arrivata qualche mese dopo, nell'estate del 2009, e pur essendo la versione meno brillante delle due, eroga per\u00f2 gi\u00e0 241 CV ed \u00e8 la variante utilizzata anche dal gruppo PSA sui suoi modelli di punta, sebbene abbia trovato pure alcune applicazioni anche in alcuni modelli Jaguar. Il suo nome in codice \u00e8 DT20C.\nLa versione pi\u00f9 brillante ha debuttato sulla Jaguar XF 3.0DS V6 del 2009, per essere poi estesa alla versione \"Sportbrake 3.0DS\" del 2012, cio\u00e8 alla versione station wagon. Si tratta quindi di modelli il cui marchio fino al 2008 \u00e8 appartenuto al Gruppo Ford, ma che in seguito \u00e8 stato ceduto a Tata Group. A dispetto di ci\u00f2, il marchio britannico ha acquisito il diritto di usufruire sia del precedente V6 da 2.7 litri, sia delle sue evoluzioni. Il nuovo 3 litri \u00e8 di fatto un'evoluzione del biturbodiesel da 204 CV nato nel 2004, quindi la Jaguar pu\u00f2 usufruirne anche in piena era Tata. In seguito, all'inizio del 2010, questo motore ha trovato posto anche sotto il cofano dell'ammiraglia del Giaguaro, ossia la nuovissima generazione della Jaguar XJ, nella versione 3.0D.\nFatte le dovute precisazioni, ecco una descrizione pi\u00f9 precisa del motore. Si tratta di un motore progettato in funzione della massima efficienza possibile e del massimo rendimento termico, il tutto per rendere tale propulsore conforme alla normativa Euro 5 vigente all'epoca del debutto del motore stesso. A tale scopo sono state riprogettate le camere di scoppio ed i condotti di aspirazione e scarico, in modo da ottenere la giunta turbolenza atta al riempimento ottimale dei cilindri ed alla combustione pi\u00f9 completa possibile. Allo scopo di ottenere una camera di scoppio dalla forma ideale, anche i pistoni sono stati rivisti, e nella parte superiore sono stati lavorati in modo da creare una sorta di concavit\u00e0 che va a definire del tutto la forma della camera di scoppio quando il pistone stesso giunge al PMS. Anche l'impianto di alimentazione \u00e8 stato rivisto: ora vengono utilizzati 6 iniettori di tipo piezoelettrico e dotati di sette fori. Ad ogni fase di iniezione, il getto principale viene preceduto da un getto di preparazione che crei una sorta di predisposizione per la camera di scoppio, che cos\u00ec pu\u00f2 accendersi spontaneamente in maniera completa. L'intervallo tra il getto di preparazione ed il getto principale pu\u00f2 scendere fino a soli 100 \u03bcs. Sempre a proposito dell'alimentazione, vi \u00e8 anche una nuova pompa di iniezione realizzata dalla Bosch, pompa in grado di raggiungere una pressione di alimentazione di 2000 bar.\nLa sovralimentazione avviene tramite un nuovo sistema realizzato dalla Honeywell, consistente in una configurazione bi-stadio diversa da quella presente nel precedente 2.7. Nel caso del nuovo 3 litri, si ha un grosso turbocompressore a bassa inerzia che lavora a regimi bassi: 300 ms dopo che il motore ha superato i 2800 giri/min, gli subentra un secondo turbocompressore, sempre a bassa inerzia ma di dimensioni minori. Questo nuovo tipo di sistema di sovralimentazione, permette di evitare gli eccessivi innalzamenti di pressione allo scarico, con conseguenti perdite di pompaggio, fattori che minano l'efficienza del motore, e che erano presenti nel precedente motore da 2.7 litri.\nUn'elevata efficienza deriva anche dal sistema di ricircolo dei gas di scarico, dotato di una nuova valvola, ed in grado di ridurre ulteriormente l'emissione di ossidi di azoto.\nLa potenza massima \u00e8 di 275 CV a 4000 giri/min, mentre la coppia massima raggiunge 600 N\u00b7m a 2000 giri/min, di cui ben 500 gi\u00e0 a 1500 giri/min. Nonostante le prestazioni superiori, i consumi e le emissioni inquinanti sono sensibilmente calati. A partire dal 2013, la versione da 275 CV non \u00e8 pi\u00f9 quella dalle pi\u00f9 alte prestazioni, perch\u00e9 in occasione del lancio commerciale della seconda serie della Range Rover Sport, basata sulla quarta generazione della Range Rover, \u00e8 stata introdotta una nuova variante in grado di erogare fino a 292 CV a 4000 giri/min, con coppia massima sempre a 600 Nm a 2000 giri/min. Questa variante \u00e8 stata in seguito in altre varianti e portata fino a 306 CV di potenza massima.\nCome gi\u00e0 detto, e come pare evidente, sono state realizzate comunque altre varianti di tale motore. Ecco quindi di seguito un prospetto che riassume tutte le varianti del motore Ford Lion AJD da 3 litri:\nLion AJD-V8.\nIl V8 AJD \u00e8 stato introdotto nel 2006, e deriva strettamente dal V6 da 2.7 litri, al quale si sono aggiunti altri due cilindri. \u00c8 stato finora prodotto in due livelli di cilindrata, 3.6 e 4.4 litri. Tali motori mantengono le caratteristiche di distribuzione e sovralimentazione gi\u00e0 viste nei due V6. La distribuzione rimane quindi a doppio albero a camme in testa per bancata, con testate a 4 valvole per cilindro, mentre la sovralimentazione avviene mediante due turbocompressori con due intercooler.\nVariante da 3.6 litri.\nLa variante da 3.6 litri \u00e8 stata la prima a debuttare: essa mantiene le stesse misure di alesaggio e corsa del V6 da 2.7 litri, grazie ai due cilindri in pi\u00f9 raggiunge una cilindrata di 3628 cm\u00b3.\nLa potenza massima erogabile \u00e8 di 272 CV a 4000 giri/min, mentre la coppia massima raggiunge ben 640 Nm a 2000 giri/min.\nQuesto motore \u00e8 stato montato su:\nVariante da 4.4 litri.\nLa variante da 4.4 litri, derivata dal 3.6 descritto poc'anzi, \u00e8 stata introdotta nel settembre del 2010: grazie alle sue misure di alesaggio e corsa pari ad 84x98.5\u00a0mm, la cilindrata raggiunge i 4367 cc. La potenza massima \u00e8 di 313 CV a 4000 giri/min, con un picco di coppia pari a ben 700 Nm a 1500 giri/min. Questo motore ha debuttato nel \"Range Rover 4.4 TDV8\", prodotta appunto a partire dalla fine dell'estate 2010. Successivamente il livello di potenza \u00e8 stato portato a 340 cv, a 3500 giri/minuto, e la coppia massima a 740 Nm a 1750 giri/minuto. Il propulsore \u00e8 montato su Range Rover e Range Rover Sport Mk2."}
{"id": "1791834", "revid": "767487", "url": "https://it.wikipedia.org/wiki?curid=1791834", "title": "Asleep in the Back", "text": "Asleep in the Back \u00e8 il primo album del gruppo rock inglese degli Elbow pubblicato nel 2001.\nTracce.\nTesti di Guy Garvey. Le musiche sono accreditate agli Elbow, tuttavia di seguito sono indicati gli effettivi compositori di ogni pezzo\nDoppio Vinile 12\".\nLato A:\nLato B:\nLato C:\nLato D:"}
{"id": "1791835", "revid": "110157", "url": "https://it.wikipedia.org/wiki?curid=1791835", "title": "Cast of Thousands", "text": "Cast of Thousands \u00e8 il secondo album del gruppo rock inglese degli Elbow pubblicato nel 2003."}
{"id": "1791836", "revid": "110157", "url": "https://it.wikipedia.org/wiki?curid=1791836", "title": "Leaders of the Free World", "text": "Leaders of the Free World \u00e8 il terzo album del gruppo rock inglese degli Elbow pubblicato nel 2005."}
{"id": "1791839", "revid": "102388083", "url": "https://it.wikipedia.org/wiki?curid=1791839", "title": "Providas Romanorum", "text": "Providas romanorum \u00e8 una bolla antimassonica di Papa Benedetto XIV pubblicata il 18 marzo 1751. Essa, confermando la In eminenti apostolatus di Clemente XII, condanna nuovamente la Massoneria e vieta ad ogni cattolico di far parte di essa o di frequentarne i membri. Ai trasgressori di queste disposizioni \u00e8 annunciata la scomunica \"ipso facto\".\nI motivi che portano il Papa a queste disposizioni sono:\nIl Papa invita l'Episcopato a far uso del braccio secolare (cio\u00e8 del potere civile) per estirpare questo male dalla societ\u00e0."}
{"id": "1791842", "revid": "177966", "url": "https://it.wikipedia.org/wiki?curid=1791842", "title": "Teodorico da Verona", "text": ""}
{"id": "1791845", "revid": "432882", "url": "https://it.wikipedia.org/wiki?curid=1791845", "title": "Elbow", "text": "Gli Elbow sono un gruppo musicale inglese di Manchester, nato nel 1997.\nIl nome del gruppo deriva dalla parola che in lingua inglese significa \"gomito\" ed \u00e8 stato scelto perch\u00e9 Michael Gambon in un episodio della serie televisiva \"The Singing Detective\" (trasmessa su BBC One nel 1986) afferma che \"elbow\" \u00e8 \"la pi\u00f9 bella parola della lingua inglese\" (\"the loveliest word in the English language\").\nCarriera.\nIl 9 settembre 2008 hanno vinto la 17\u00aa edizione del Mercury Prize, uno dei pi\u00f9 prestigiosi premi musicali della scena britannica. Il 12 agosto 2012 si sono esibiti durante la cerimonia di chiusura dei Giochi della XXX Olimpiade a Londra il 12 agosto 2012.\nNel novembre 2013 pubblicano un album dal vivo con relativo DVD dal titolo \"Live at Jodrell Bank\", nel marzo successivo pubblicano il loro sesto album in studio, \"The Take Off and Landing of Everything\", che raggiunge la prima posizione della classifica Official Albums Chart.\nNell'ottobre 2015 Guy Garvey debutta da solista con l'album \"Courting the Squall\".\nNel marzo 2016 viene annunciata l'uscita dal gruppo del batterista Richard Jupp, sostituito prima provvisoriamente e poi in pianta stabile nel 2019 da Alex Reeves.\nIl 3 febbraio 2017 esce il loro settimo album in studio \"Little Fictions\". Il disco viene anticipato da tre singoli, \"Magnificent (She Says)\" uscito nel dicembre 2016, \"All Disco\" e \"Gentle Storm\", diffusi nel gennaio 2017.\nL'11 ottobre 2019 esce il loro ottavo album in studio: \n\"Giants of All Sizes\"; l'album \u00e8 stato preceduto dai singoli \" Dexter and sinister\", rilasciato il 1 agosto 2019, e \"Empires\", rilasciato il 21 agosto dello stesso anno."}
{"id": "1791847", "revid": "92723", "url": "https://it.wikipedia.org/wiki?curid=1791847", "title": "Circoscrizioni di Marino", "text": "Le circoscrizioni di decentramento comunale del comune di Marino sono degli organi di partecipazione, consultazione e gestione dei servizi di base creati nel proprio territorio di competenza dal Comune di Marino, in provincia di Roma, nell'area dei Castelli Romani.\nLe Circoscrizioni del comune di Marino sono state istituite in numero di tre dal \"\" approvato con delibera n\u00b0 6 del 6 gennaio 1992 dal Consiglio comunale. L'istituzione delle Circoscrizioni pose fine al precedente esperimento dei \"Consigli di Frazione\".\nIl territorio del Comune di Marino \u00e8 ripartito nelle seguenti Circoscrizioni:\nLe Circoscrizioni, che sono prive di autorit\u00e0 giuridica in quanto semplici organi del Comune, sono rette da un \"Consiglio circoscrizionale\" di quindici elementi e da un \"Presidente di Circoscrizione\"; entrambi sono eletti a suffragio diretto dal popolo nell'ambito delle elezioni amministrative: le ultime elezioni per il rinnovo delle circoscrizioni si sono tenute nel maggio 2006.\nFrazioni.\nSanta Maria delle Mole \u00e8 la frazione pi\u00f9 popolosa del comune di Marino, capoluogo della seconda circoscrizione di decentramento comunale. Situata sulla sinistra della Strada statale 7 Via Appia, \u00e8 un abitato di recente urbanizzazione, concentrato attorno al lungo viale della Repubblica e a piazza Sandro Sciotti, su cui prospetta la chiesa della Nativit\u00e0 di Maria Vergine, parrocchiale della frazione. La frazione \u00e8 attraversata dalla ferrovia Roma-Velletri, su cui insiste la stazione ferroviaria di Santa Maria delle Mole. In prossimit\u00e0 di Santa Maria sono situati i ruderi della leggendaria citt\u00e0 latina di \"Mugillae\".\nCava dei Selci \u00e8 una frazione situata nella II Circoscrizione, sulla destra della Strada statale 7 Via Appia. \u00c8 un abitato sviluppatosi recentemente, attorno ad un'antica cava di selce che venne utilizzata anche per la costruzione degli argini del Tevere a Roma. Nella frazione sorge il famoso Palaghiaccio di Marino, circondato dal parco della Pace, un'area verde che occupa l'area dell'ex-stabilimento industriale della Stefer.\nFrattocchie \u00e8 una storica frazione di Marino, capoluogo della III Circoscrizione. Volgarmente nota come \"le Frattocchie\", sorge sulla sinistra della Strada statale 7 Via Appia nel sito comunemente individuato come quello della citt\u00e0 latina di \"Bovillae\". Presso la frazione \u00e8 presente il Convento dei Padrio Trappisti di Frattocchie, rinomato per la produzione di cioccolata, che \u00e8 stato edificato nel 1929 inglobando una preesistente villa seicentesca dei Colonna, Villa della Sirena.\nDue Santi \u00e8 una frazione collocata nella III Circoscrizione, sulla sinistra della Strada statale 7 Via Appia. \u00c8 essenzialmente composta da un importantissimo snodo stradale, rappresentato dall'incrocio fra la via Appia, la Strada statale 140 del Lago Albano, detta anticamente \"Olmata del Papa\", la Strada Provinciale 75/b Via Spinabella e la Strada Provinciale 2/d Via dei Ceraseti. Il toponimo trae origine dal rinvenimento, durante il XVIII secolo, di due statue acefale attribuite ai santi Pietro e Paolo. Nella frazione sorge una tenuta della famiglia Barberini, a cui si accede attraverso un elegante portale seicentesco. In una villa presso Due Santi fino al 1991 aveva sede la scuola dei dirigenti del Partito Comunista Italiano.\nCastelluccia \u00e8 una frazione di Marino ubicata nella III Circoscrizione e abitata fin dall'Alto Medioevo: difatti a partire dal X secolo questo luogo \u00e8 menzionato come sede di un \"castrum\", che ha poi dato origine al toponimo corrente. Nel 1349 il tribuno Cola di Rienzo assedi\u00f2 il castello di Castelluccia e lo rase al suolo, durante la guerra che aveva intrapreso contro i baroni romani. L'urbanizzazione della frazione \u00e8 moderna, e si sviluppa attorno alla Strada statale 207 Nettunense, tra i chilometri 2 e 3.\nFontana Sala \u00e8 una frazione di moderna urbanizzazione, situata nella III Circoscrizione. L'abitato si sviluppa attorno alla Strada statale 207 Nettunense, ed \u00e8 sede di molti servizi utili alla popolazione delle campagne circostanti."}
{"id": "1791853", "revid": "33689", "url": "https://it.wikipedia.org/wiki?curid=1791853", "title": "Probo (console 513)", "text": "Biografia.\nProbo proveniva da una famiglia di grande cultura e lui stesso era rinomato per i propri studi; \"vir inlustris\", fu nominato console d'Occidente nel 513."}
{"id": "1791857", "revid": "22475", "url": "https://it.wikipedia.org/wiki?curid=1791857", "title": "Quo graviora (1826)", "text": " Quo graviora \u00e8 una bolla di Papa Leone XII pubblicata il 13 marzo 1826, con la quale il Pontefice condanna nuovamente la Massoneria e la Carboneria. Per dare maggior risalto al proprio testo, il Pontefice cita integralmente la In eminenti apostolatus di Clemente XII (1738), la Providas Romanorum di Benedetto XIV (1751), e la Ecclesiam a Jesu di Pio VII (1821)."}
{"id": "1791859", "revid": "76963", "url": "https://it.wikipedia.org/wiki?curid=1791859", "title": "Luigi Petrazzuolo", "text": "Biografia.\nNoto al pubblico televisivo per il ruolo di \"Pasqualino\" nella soap opera \"Un posto al sole d'estate\" sin dalla prima serie: \u00e8 l'unico ad aver recitato in tutte le prime quattro stagioni. Nel 2007 prende parte al film tv \"Piper\", diretto da Carlo Vanzina, dove interpreta il ruolo del batterista dei \"Demoni\". Nello stesso anno partecipa al film \"Matrimonio alle Bahamas\", regia di Claudio Risi, con Massimo Boldi.\nOspite veterano del festival de \"Le notti dello statere\" a Sibari, ha anche partecipato al \"Festival di Locarno\" col film \"Marcello Marcello\" riscuotendo grande successo da parte della critica che lo ha definito \"La nuova leva del cinema italiano\".\nNel 2009 partecipa alla miniserie tv \"Piper\", regia di Francesco Vicario, in onda come il film tv omonimo su Canale 5.\nNel 2011 \u00e8 protagonista de \"La corte della Formica\" col corto di Claudio Buono \"Operazione Erode\" al teatro Bellini di Napoli."}
{"id": "1791861", "revid": "78273", "url": "https://it.wikipedia.org/wiki?curid=1791861", "title": "Riserva naturale di Tsingy de Bemaraha", "text": ""}
{"id": "1791863", "revid": "1573940", "url": "https://it.wikipedia.org/wiki?curid=1791863", "title": "Incontri internazionali di rugby a 15 di met\u00e0 anno 2005", "text": "A met\u00e0 anno 2005 le varie Nazionali di rugby a 15 dell'Emisfero Nord effettuarono i loro \"tour\" e spedizioni.\nBritish and Irish Lions in Nuova Zelanda.\nPreliminarmente al \"tour\" in Nuova Zelanda i disputarono un \"test match\" nel Regno Unito contro l', un pareggio 25-25 premonitore delle difficolt\u00e0 che la formazione avrebbe incontrato nell'Emisfero Sud (concretizzatesi nella successiva sconfitta 0-3 nella serie contro gli \"All Blacks\").\nPacifico.\nMatch senza storia per le Figi, travolte da quattro mete di Sivivatu e dagli All Blacks"}
{"id": "1791873", "revid": "474175", "url": "https://it.wikipedia.org/wiki?curid=1791873", "title": "Vorskla", "text": "Il fiume Vorskla (\u0412\u043e\u0440\u0441\u043a\u043b\u0430), scorre fra Russia e Ucraina nord-orientale ed \u00e8 affluente di sinistra del Dnepr (il quale sfocia a sua volta nel Mar Nero). Ha origine sulle pendici occidentali del Rialto centrale russo vicino al villaggio di Pokrovka (Oblast' di Belgorod, Russia). Confluisce nel Dnepr a 514\u00a0km dalla foce vicino al villaggio di Svetogorskoe (Oblast' di Poltava, Ucraina). Nel 1399 in questa zona venne combattuta la \"Battaglia del fiume Vorskla\" fra i lituani di Vitoldo e i mongoli dell'impero di Tamerlano. Nel 1709, Carlo XII fu sconfitto a Poltava, sulle rive di questo fiume, da Pietro il Grande, nel corso della Grande Guerra del Nord.\nScorre per una lunghezza di 464\u00a0km di cui 118 in territorio russo e 336 in territorio ucraino e ha un'area di bacino di 14.700\u00a0km\u00b2. \u00c8 perlopi\u00f9 navigabile fra la citt\u00e0 di Kobeljaky e il delta. Tende a ghiacciare fra dicembre e marzo.\nGli affluenti principali sono: Riva destra: Vorsklyca e Boromlya. Riva sinistra: Merla, Kolomak e Tahamlik.\nLe maggiori citt\u00e0 toccate dal suo corso sono: Poltava, capoluogo dell'Oblast' di Poltava, Ochtyrka, nell'Oblast' di Sumy e Kobeljaky (Oblast' di Poltava)."}
{"id": "1791875", "revid": "1745361", "url": "https://it.wikipedia.org/wiki?curid=1791875", "title": "Cerice", "text": "Cerice () \u00e8 un personaggio della mitologia greca, figlio di \nAglauro ed Ermes secondo Pausania.\nSempre Pausania per\u00f2, nello stesso paragrafo scrive che Eumolpo \"sopravvisse a suo figlio Cerice, il pi\u00f9 giovane dei suoi figli\" e che erano i suoi stessi seguaci a dire che fosse figlio di Aglauro e Cercope. \nMitologia.\nFu un sacerdote del culto di Demetra nella citt\u00e0 di Eleusi ed un fondatore dei Misteri eleusini.\nInterpretazione e realt\u00e0 storica.\nIl suo nome significa \u201caraldo\u201d. Si tramanda che fu lui a fondare due stirpi di sacerdoti legati al culto di Demetra che realmente esistettero in Grecia nel IV secolo a.C., gli \"Eumolpidae\" (dal nome del padre) e i \"Kerykes\" (dal proprio nome)."}
{"id": "1791879", "revid": "1745361", "url": "https://it.wikipedia.org/wiki?curid=1791879", "title": "Cercafo", "text": "Cercafo () \u00e8 un personaggio della mitologia greca. Era uno dei sette maschi denominati Eliadi.\nGenealogia.\nEra figlio di Elio e della ninfa Rodo.\nSpos\u00f2 la nipote Cidippe ed ebbero i figli Lindo, Camiro e Ialiso.\nMitologia.\nCercafo s'innamor\u00f2 di Cidippe, la figlia del fratello Ochimo (re dell'isola di Rodi) e la ottenne come sposa. Alla morte del fratello lo sostitu\u00ec sul trono.\nAlla sua morte i tre figli decisero di dividersi il regno in tre parti e ognuno di loro fond\u00f2 una citt\u00e0, che fu capitale del rispettivo regno e che prese il nome del regnante; in tal modo divennero eponimi delle attuali citt\u00e0 di Lindo, Camiro e Ialiso.\nSecondo una diversa versione della leggenda, Cidippe fu promessa ad Ocridione, ma Cercafo la rap\u00ec per sposarla altrove e non fece pi\u00f9 ritorno sull'isola finch\u00e9 Ochimo non fu diventato molto vecchio."}
{"id": "1791885", "revid": "178920", "url": "https://it.wikipedia.org/wiki?curid=1791885", "title": "SHA-1", "text": ""}
{"id": "1791886", "revid": "178920", "url": "https://it.wikipedia.org/wiki?curid=1791886", "title": "SHA1", "text": ""}
{"id": "1791887", "revid": "1305772", "url": "https://it.wikipedia.org/wiki?curid=1791887", "title": "Roda", "text": ""}
{"id": "1791890", "revid": "88740", "url": "https://it.wikipedia.org/wiki?curid=1791890", "title": "Gallo Record Company", "text": "La Gallo Record Company \u00e8 la pi\u00f9 grande e pi\u00f9 antica etichetta discografica indipendente africana. La societ\u00e0 ha sede a Johannesburg, in Sudafrica, dove fu fondata nel 1926 da Eric Gallo col nome di Gallo Records. Nel 1985 acquis\u00ec la sua principale rivale, la Gramophone Record Company (GRC, fondata nel 1939 da Arnold Golembo); in seguito a questa unione, il nome della societ\u00e0 venne mutato prima in Gallo-GRC e poi (nel 1990) nella forma attuale \"Gallo Record Company\". Nel 2006 la Gallo Record Company ha creato una joint venture con Warner Music col nome di Warner Music Gallo Africa, che ha reso disponibile in digitale tutto l'archivio musicale Gallo.\nCon la Gallo hanno inciso tutti i principali artisti sudafricani; tra gli altri si possono ricordare Ladysmith Black Mambazo, Mahlathini and the Mahotella Queens, Miriam Makeba, Hugh Masekela, Stimela, West Nkosi, e Makgona Tsohle Band.\nStoria.\nEric Gallo si avvicin\u00f2 all'industria discografica nel 1926, come rivenditore in Sudafrica dei dischi pubblicati dall'etichetta statunitense Brunswick Records. Nel 1932 apr\u00ec un proprio studio di registrazione col nome di \"Gallo Recording Studios\"), a cui segu\u00ec l'etichetta discografica. Essendo l'unico produttore discografico in un paese con una forte tradizione musicale popolare, Gallo attir\u00f2 tutti i talenti del paese, alcuni dei quali destinati a un enorme successo anche internazionale; per esempio, fu la Gallo a pubblicare la versione originale di \"The Lion Sleeps Tonight\" (\"Mbube\") di Solomon Linda (1939). Per assicurarsi i migliori artisti del Sudafrica, Gallo assunse un \"talent scout\" dal nome Griffith Motsieloa.\nPer circa quindici anni la \"Gallo Africa\" non ebbe praticamente concorrenza. La situazione mut\u00f2 negli anni cinquanta con l'arrivo sulla scena sudafricana dell'etichetta internazionale EMI, che affid\u00f2 al \"talent scout\" Rupert Bopape la divisione sudafricana della societ\u00e0. Bopape mise sotto contratto per la EMI gruppi di primo piano come i Dark City Sisters, erodendo gradualmente la posizione dominante della Gallo. Nel 1964 Eric Gallo decise di porre fine a questo stato di cose facendo entrare Bopape nella propria societ\u00e0 come responsabile di una divisione della Gallo Africa chiamata Mavuthela Music Company, specializzata nella musica mbaqanga e jive. La Mavuthela pubblic\u00f2 un grandissimo numero di successi, venendo salutata dalla critica come il corrispondente sudafricano di Motown.\nSempre negli anni sessanta emerse sulla scena sudafrica la Gramophone Record Company (GRC), fondata da Arnold Golembo nel 1939, e in seguito affiliatasi alla Capitol (nel 1946) e alla CBS (nel 1956). La principale divisione della GRC, Isibaya Esikhulu, divenne la principale rivale di Mavuthela. Questa rivalit\u00e0 si concluse nel 1985 con l'acquisto di GRC da parte di Gallo.\nNel 2006 Gallo e Time Warner hanno stipulato un accordo che ha portato alla nascita di Warner Music Gallo Africa. Questa etichetta ha reso disponibile l'intero archivio musicale Gallo in digitale."}
{"id": "1791891", "revid": "14691", "url": "https://it.wikipedia.org/wiki?curid=1791891", "title": "Gallo Records", "text": ""}
{"id": "1791892", "revid": "14691", "url": "https://it.wikipedia.org/wiki?curid=1791892", "title": "Gallo-GRC", "text": ""}
{"id": "1791893", "revid": "14691", "url": "https://it.wikipedia.org/wiki?curid=1791893", "title": "Gallo Africa", "text": ""}
{"id": "1791894", "revid": "14691", "url": "https://it.wikipedia.org/wiki?curid=1791894", "title": "Warner Music Gallo Africa", "text": ""}
{"id": "1791895", "revid": "14691", "url": "https://it.wikipedia.org/wiki?curid=1791895", "title": "Mavuthela", "text": ""}
{"id": "1791897", "revid": "123302608", "url": "https://it.wikipedia.org/wiki?curid=1791897", "title": "Museo paleontologico di Montevarchi", "text": "Il Museo paleontologico di Montevarchi \u00e8 un museo paleontologico situato a Montevarchi,appartenente all'Accademia Valdarnese del Poggio e fondato nel 1819. Il museo, chiuso per ristrutturazione nel maggio 2008, \u00e8 tornato visitabile a partire dal 6 dicembre 2014, con una nuova organizzazione degli spazi e dei reperti.\nStoria del Museo.\nIl nucleo originario della collezione si costitu\u00ec intorno al 1809 a partire da una raccolta donata dal Monaco di Vallombrosa Luigi Molinari. Poco dopo Georges Cuvier, fondatore della paleontologia moderna, studi\u00f2 questi primi reperti che erano allora conservati nei locali del convento dei frati Minori Francescani di Figline Valdarno. Nel 1818 la raccolta, assieme alla sede dell'Accademia e al fondo librario nel frattempo costituitosi, fu trasferita nei locali attuali di Montevarchi e fu aperta al pubblico ufficialmente nel 1829.\nNel periodo fra il 1873 3 il 1880 il prof. Paolo Marchi di Firenze e il prof. Forsyth Major di Glasgow classificarono i 732 reperti fino allora raccolti e iniziarono a compilare il relativo catalogo. Fu poi il prof. Giovanni Capellini, geologo e paleontologo, a continuare tale compilazione mentre il museo si arricchiva di nuovi pezzi. Il prof. Capellini scomparve nel 1922. Da allora, con fasi alterne, la raccolta ha continuato ad ampliarsi con nuove scoperte in ambito locale. \nA partire dagli anni ottanta, Museo e Accademia hanno dato un nuovo impulso alle varie attivit\u00e0 sia in campo storico che in campo scientifico. In questi anni il materiale \u00e8 stato inventariato (pubblicazione dei risultati nelle Memorie Valdarnesi Anno 157, Serie VII, Fascicolo VII, pag. 71-74) ed \u00e8 iniziata la promozione del Museo nelle scuole del territorio. Da allora l'attivit\u00e0 didattica \u00e8 stata incessante e ha portato migliaia di visitatori a conoscere la preziosa collezione.\nIl museo accoglie oltre 1600 reperti. Fra essi si distinguono fossili vegetali, come le noci di Juglans tephrodes e le foglie di Platanus aceroides e una ricca collezione di fossili animali, provenienti quasi esclusivamente dal Valdarno Superiore di et\u00e0 compresa fra il Pliocene superiore e il Pleistocene inferiore. Tra gli esemplari pi\u00f9 interessanti del museo ricordiamo un gigantesco scheletro di elefante quasi completo con enormi difese della lunghezza di 320 cm., Mammuthus meridionalis, il cranio della \u201cTigra dai denti a sciabola\u201d, Homotherium crenatidens, chiamata cos\u00ec a causa delle dimensioni dei canini superiori, i crani di Hystrix etrusca, ed il cranio del Canis etruscus, TIPO, cio\u00e8 il primo che ha dato origine ad una nuova specie.\nL'ultima acquisizione consiste in resti fossili di Elephas (P) antiquus rinvenuto in localit\u00e0 Campitello presso Bucine (AR) nel 2001, la cui importanza risiede nel fatto che accanto ad essi sono stati trovati tre strumenti litici con ancora i resti dell'immanicatura.\nL'allestimento del Museo Paleontologico presenta al pubblico la ricca collezione di fossili ricostruendo il filo che lega i reperti non solo ai secoli remoti di cui sono testimonianza, ma anche al territorio da cui essi provengono.\nIl percorso museale ha inizio al piano terra con il grande Elephas che accoglie i visitatori nella biglietteria/bookshop. Al primo piano, la prima sala espositiva ripropone i criteri museografici ottocenteschi presentando, insieme ai fossili animali e vegetali, gli arredi e le didascalie originali dell'epoca (i cartellini, tutti manoscritti, riportano il nome scientifico del fossile, il luogo e l'anno di ritrovamento), rendendo il primo ambiente un \u201cMuseo del Museo\u201d.\nLe successive sale presentano un allestimento moderno e diacronico. Partendo dalla prima fase lacustre di 3 milioni di anni fa il visitatore pu\u00f2 seguire lungo il percorso le variazioni climatiche e ambientali che hanno accompagnato la storia naturale del Valdarno, fino alla prima presenza umana (200.000 anni fa).\nDescrizione dei fossili.\nL'emblema del museo \u00e8 il cranio, completo delle gigantesche difese, dell\"'Elephas meridionalis\", ritrovato nella seconda met\u00e0 dell'Ottocento in localit\u00e0 Le Ville ed esposto nella prima sala che accoglie i visitatori al museo.\nLe vetrine sono occupate da fossili di vegetali (filliti) provenienti da Castelnuovo dei Sabbioni e risalenti alla prima fase lacustre, (\"Ficus, magnolia, Castanea, Sequoia, Platanus, Quercus, Salix\", ecc).Da notare i resti di noci di Juglans, le castagne acquatiche molto ben conservati, molluschi di acqua dolce, tartarughe di acqua dolce e trote.Troviamo poi i resti dello \"Stephanorhinus etruscus\" risalenti alla seconda fase lacustre nel gruppo di Montevarchi, simile all'attuale rinoceronte di Sumatra, anche questo a due corna che per\u00f2 non sono visibili perch\u00e9 non fossilizzano, i fossili di tapiro (\"Tapirus arvensis\") risalenti alla prima fase lacustre nella successione di Santa Barbara, resti fossili di animali pi\u00f9 piccoli come l'istrice (\"Hystrix etrusca\"), il castoro (\"Castor plicidens\"), la lepre (\"Lepus valdarnensis\") e la bertuccia (Macaca sylvana florentina).\nTra i pi\u00f9 importanti ritrovamenti, troviamo esposti:\nil cranio del \"tipo\" di \"Canis etruscus\", il fossile su cui il paleontologo Forsyt Major di Glasgow individu\u00f2 e istitu\u00ec tale specie; \nla iena (\"Hyaena robusta\"), l'unico mammifero in grado di rompere con le potenti mandibole le ossa degli altri animali per raggiungere il midollo - molto nutriente (questa particolare dieta permette la fossilizzazione delle feci (\"coproliti\") ricche di pezzi di osso); \ni resti della tigre dai denti a sciabola (\"Megantereon crenatidens\"), risalenti alla seconda fase lacustre, dotata di enormi canini superiori che favorivano l'animale nell'uccisione delle prede ma che creavano problemi all'apertura della bocca e alla masticazione, rivelandosi un ostacolo evolutivo e la probabile causa di estinzione.\ni fossili di \"Sus strozzii\", un cinghiale pleistocenico con grandi zanne ricurve, antenato degli attuali cinghiali dell'isola di Giada e di Celebes, ma non dei nostri cinghiali.\ni resti dell'ippopotamo (\"Hippopotamus antiquus\"), \"major\" secondo le didascalie del museo.\ni fossili di \"Leptobos etruscus\", un ruminante simile ad una grossa antilope con una struttura degli arti molto particolare: il terzo e il quarto metacarpo e metatarso sono fusi in un unico osso (cannone).\ni numerosi crani e palchi di cervidi (\"Pseudodama nestii\", \"Eucladoceros dicranios\");\ni fossili di \"Equus stenonis\", antenato del moderno cavallo, di \"Equus stehlini\", un equide di media taglia adattato a suoli duri, simile all'asino attuale.\nIl museo ospita anche alcuni fossili e rocce che non provengono dal Valdarno: il calcare \"Rosso Ammonitico\" del Monte Baldo in provincia di Verona (V13), alcuni calchi dono del Prof. Giovanni Capellini provenienti dal Museo di Geologia e Paleontologia dell'Universit\u00e0 di Bologna, relativi a un sirenide pliocenico (\"Felsinotherium forestii\"), un particolare rettile marino (\"Ichthyosaurus campylodon\") e una vertebra di \"Balaena etrusca\"(V12)."}
{"id": "1791898", "revid": "830939", "url": "https://it.wikipedia.org/wiki?curid=1791898", "title": "Cerebia", "text": "Cerebia () \u00e8 un personaggio della mitologia greca e madre di Ditti e di Polidette.\nMitologia.\nI suoi figli ebbero un'importante parte nelle vicende di Perseo.\nTra le versioni dei mitografi per\u00f2, \u00e8 in dubbio chi sia stato il compagno di Cerebia in quanto secondo alcuni fu il dio dei mari Poseidone mentre secondo altri il padre dei due ragazzi fu un uomo di modeste origini e di nome Magnete."}
{"id": "1791902", "revid": "4175", "url": "https://it.wikipedia.org/wiki?curid=1791902", "title": "Malena", "text": "Malena \u00e8 un diminutivo del nome proprio Maddalena. Pu\u00f2 riferirsi anche a:"}
{"id": "1791904", "revid": "92723", "url": "https://it.wikipedia.org/wiki?curid=1791904", "title": "Ecclesiam a Jesu", "text": " Ecclesiam a Jesu \u00e8 una bolla di papa Pio VII pubblicata il 13 settembre 1821, con la quale il Pontefice condanna tutte le societ\u00e0 segrete, in particolare la Carboneria e la Massoneria, di cui \u00e8 ritenuta una propaggine. Il Pontefice fa presente che la Carboneria fomenta ribellioni e spoglia i Re e i Pr\u00ecncipi del loro potere. \u00c8 comminata la scomunica agli aderenti della setta."}
{"id": "1791906", "revid": "1745361", "url": "https://it.wikipedia.org/wiki?curid=1791906", "title": "Cercira", "text": "Cercira () \u00e8 un personaggio della mitologia greca. \u00c8 una ninfa ed \u00e8 l'eponimo dell'isola di Corcira, oggi Corf\u00f9.\nGenealogia.\nFiglia di Asopo e Metope ebbe da Poseidone il figlio Feace.\nMitologia.\nFu rapita da Poseidone e portata a sull'isola di Scheria che prese poi il suo nome Corcira e che per i latini divent\u00f2 Corf\u00f9. I marinai che osservavano la foresta che ricopriva l'isola incominciarono a dedicarne il colore scuro a quello dei suoi lunghi capelli.\nIl figlio avuto da Poseidone divenne il capostipite dei Feaci."}
{"id": "1791910", "revid": "1284772", "url": "https://it.wikipedia.org/wiki?curid=1791910", "title": "MTV Storytellers", "text": "MTV Storytellers \u00e8 un programma televisivo che va in onda su MTV Italia e che riprende il format di \"VH1 Storytellers\", programma dell'emittente VH1 della divisione MTV Networks statunitense.\nCome per l'edizione americana, gli artisti si esibiscono davanti ad una platea intervallando il concerto vero e proprio con interviste in cui sono invitati a raccontare la genesi delle loro canzoni o ricordi della loro carriera. Tutte le esibizioni fino al 2007 sono state trasmesse in diretta in versione integrale sul sito ufficiale della trasmissione e rese visibili per un periodo limitato in streaming. Un estratto di circa 1 ora dell'evento \u00e8 il programma vero e proprio trasmesso su MTV. Alcune delle esibizioni sono state pubblicate su CD o su DVD\nArtisti che si sono esibiti a MTV Storytellers.\nPer ogni artista \u00e8 indicata la data di esibizione dal vivo, non quella di trasmissione sull'emittente televisiva MTV."}
{"id": "1791911", "revid": "1728", "url": "https://it.wikipedia.org/wiki?curid=1791911", "title": "Sistema crittografico", "text": ""}
{"id": "1791919", "revid": "1573940", "url": "https://it.wikipedia.org/wiki?curid=1791919", "title": "Lymantria dispar", "text": "Il bombice dispari o limantria (Lymantria dispar ()), \u00e8 un lepidottero appartenente alla famiglia Erebidae, diffuso in Eurasia, Nordafrica e America Settentrionale.\n\u00c8 un polifago delle piante fruttifere (come melo, vite, ecc.) e, soprattutto, delle piante ornamentali e forestali.\nDescrizione.\nGli adulti sono caratterizzati da dimorfismo sessuale; i maschi sono color nocciola-brunastro, con apertura alare di circa 40\u00a0mm, le femmine sono biancastre con ali variegate di bruno e con dimensioni maggiori (circa 60\u00a0mm di apertura alare).\nLe larve sono pelose e ricoperte di peli, in genere, non urticanti, di colore grigiastro con una tipica doppia fila di tubercoli dorsali di colore blu verso il capo e rossastro verso la parte posteriore del corpo; a maturit\u00e0 possono raggiungere i 70\u201380\u00a0mm di lunghezza.\nI peli di questi bruchi possono risultare urticanti in persone particolarmente sensibili nulla a che vedere per\u00f2 con la processionaria del pino (Thaumetopoea pityocampa (Denis &amp; Schifferm\u00fcller, 1775) e la processionaria della quercia Thaumetopoea processionea (Linnaeus, 1758) che possono essere pericolose per l\u2019uomo e addirittura mortali per alcuni animali ad esempio i cani che entrando in contatto con le larve presentano eccessiva salivazione vomito per poi peggiorare con perdite del tessuto della lingua. \nDanni e ciclo biologico.\nIl danno \u00e8 provocato dagli stadi larvali, voraci defogliatori. Il Bombice dispari sverna da uovo e compie una generazione annuale; gli adulti compaiono in luglio.\nIl numero e la posizione delle uova di \"Lymantria dispar\" sulle piante fornisce un'informazione circa lo stato della gradazione in atto: 600-800 uova fino a 2 metri di altezza indicano una fase di latenza o di iniziata progradazione dell'insetto, viceversa il culmine dell'incremento esplosivo \u00e8 segnalato da un minor numero di uova, circa 300-500 posizionate fino a 6 metri di altezza.\n\u00c8 inserita nell'elenco delle 100 tra le specie invasive pi\u00f9 dannose al mondo.\nLotta.\nI principali criteri di lotta contro la \"Lymantria dispar\" sono basati sull'utilizzo di prodotti a base di \"Bacillus thuringiensis\" ssp. \"kurstaki\" e vari prodotti biotecnologici.\nGli interventi, comunque, sono da effettuarsi solo in caso di accertata progradazione dell'infestazione."}
{"id": "1791920", "revid": "1391549", "url": "https://it.wikipedia.org/wiki?curid=1791920", "title": "Old Spanish Trail", "text": "L'Old Spanish Trail \u00e8 una storica rotta commerciale che collegava Santa Fe a nord del Nuovo Messico con Los Angeles in California. Lungo circa 2000\u00a0km, si snodava attraverso regioni di alta montagna, deserti e profondi canyon.\nTracciato dai viaggiatori europei intorno al 1776, la pista fu molto utilizzata dal 1829 fino intorno al 1885. Il termine \"Spanish\" \u00e8 improprio e venne usato nel 1821 quando le terre attraversate dalla pista appartenevano al Messico, infatti durante la colonizzazione spagnola non veniva incoraggiato il commercio tra le province ed era improbabile che ci fossero contatti tra Californiani e gli abitanti del Nuovo Messico. \u00c8 probabile che questa rotta sia stata tracciata sopra sentieri usati dai Nativi Americani da cacciatori e da mercanti messicani."}
{"id": "1791921", "revid": "1745361", "url": "https://it.wikipedia.org/wiki?curid=1791921", "title": "Ceramo", "text": "Nella mitologia greca, Ceramo o Ceramico era il nome di uno degli eroi del tempo antico, figlio di Dioniso e di Arianna, ai tempi in cui la ragazza fu abbandonata da Teseo. Il suo nome significa: \u201cessere vasaio\u201d \nIl mito.\nCeramo divenne famoso per due motivi:"}
{"id": "1791929", "revid": "59976", "url": "https://it.wikipedia.org/wiki?curid=1791929", "title": "Missile balistico lanciato da sottomarino", "text": ""}
{"id": "1791931", "revid": "1748167", "url": "https://it.wikipedia.org/wiki?curid=1791931", "title": "Asia settentrionale", "text": "Con il termine Russia asiatica, talvolta chiamata Asia settentrionale o Asia del Nord ( - \"Severnaja Azija\", \"Asia settentrionale\"), si definisce la regione costituita esclusivamente dalla parte asiatica della Russia, secondo la definzione per cui i confini del continente sono situati nella catena del Caucaso e non nella depressione del Kuma-Manych, e che quindi corrisponde alla Siberia, in contrapposizione a quella della Russia europea. Il termine non \u00e8 ampiamente utilizzato, talvolta \u00e8 invece utilizzato per designare parti dell'Asia centrale e dell'Asia orientale, mentre la Russia asiatica viene aggregata all'Europa orientale.\nIl Phillips Illustrated Atlas of the World del 1988 la definisce come quella parte dell'ex Unione Sovietica localizzata ad est degli Urali. Una definizione che risale invece al 1882 di Keane and Temple la definisce come quelle due grandi divisioni amministrative della Siberia occidentale, Siberia centrale e Siberia orientale, le cui capitali sono Omsk e Irkutsk rispettivamente, considerato \"un grande sistema politico, il territorio pi\u00f9 grande del continente asiatico e direttamente gestito e amministrato dalla Russia\"."}
{"id": "1791934", "revid": "729019", "url": "https://it.wikipedia.org/wiki?curid=1791934", "title": "Centro spaziale di Taiyuan", "text": "Il cosmodromo di Taiyuan (TSLC) (in cinese: \u592a\u539f\u536b\u661f\u53d1\u5c04\u4e2d\u5fc3; pinyin: T\u00e0iyu\u00e1n W\u00e8ix\u012bng F\u0101sh\u00e8 Zh\u014dngx\u012bn) \u00e8 uno spazioporto cinese. \u00c8 situato nella contea di Kelan, nella provincia cinese di Shanxi ed \u00e8 il secondo di tre siti di lancio progettati nel marzo 1966 e diventati pienamente operativi nel 1968. Taiyuan si trova ad un'altitudine di 1500 metri ed il suo clima asciutto ne fanno un ideale sito di lancio. I servizi segreti statunitensi chiamano questo cosmodromo \"Wuzhai Missile and Space Test Centre\" nonostante la citt\u00e0 di Wuzhai si trovi ad una considerevole distanza da esso.\nIl sito \u00e8 usato principalmente per il lancio di satelliti meteorologici, satelliti per la ricerca terrestre e satelliti scientifici con alcuni vettori Lunga Marcia in orbite geosincrone. Il cosmodromo di Taiyuan \u00e8 anche un importante centro di lancio di missili balistici intercontinentali e di sperimentazione di missili balistici lanciati da sottomarini.\nIl sito ha un sofisticato centro tecnico e centro di controllo e di comando missione. \u00c8 raggiungibile con due ferrovie che lo collegano alla ferrovia Ningwu-Kelan."}
{"id": "1791935", "revid": "93556", "url": "https://it.wikipedia.org/wiki?curid=1791935", "title": "Samir Geagea", "text": "Di fede cristiano-maronita, \u00e8 stato comandante delle milizie cristiane denominate Forze Libanesi nel corso della Guerra civile libanese dal 1986 fino al 1990, e quindi presidente esecutivo delle stesse Forze Libanesi divenute partito politico.\nBiografia.\nGiovent\u00f9 ed educazione.\nSamir Geagea nasce il 25 ottobre del 1952 in un sobborgo di Beirut. La sua famiglia non \u00e8 benestante, il padre lavora nell'esercito, ma riesce comunque a far frequentare al figlio gli studi fino al liceo. Grazie ad una borsa di studio erogata dall'Associazione Khalil Gibran, Geagea pot\u00e9 intraprendere gli studi presso la facolt\u00e0 di Medicina della UAB (Universit\u00e0 Americana di Beirut) e dopo alla Universit\u00e9 Saint-Joseph della stessa capitale libanese. \nLo scoppio della guerra civile libanese nel 1975 interruppe i suoi studi fino alla UAB; successivamente li riprese alla Universit\u00e9 Saint-Joseph senza mai terminare. Geagea era un membro attivo del Partito falangista, quest'ultimo divenne la principale milizia cristiana allo scoppio della guerra civile libanese nel 1975. \u00c8 sposato con Sethrida Geagea.\nDurante la guerra civile.\nGeagea aument\u00f2 progressivamente il proprio ruolo e guid\u00f2 diverse operazioni su ordine di Bachir Gemayel, il comandante delle Kataeb, le milizie armate del Partito falangista. Nel 1976 le varie milizie cristiane si unirono nelle Forze Libanesi guidate dallo stesso Genmayel.\nNel giugno 1978 il leader del partito venne assassinato nel nord del Libano durante una lotta di potere con l'ex-Presidente Suleiman Frangieh; Bachir Gemayel ordin\u00f2 a Geagea e a Elie Hobeika di formare un'unit\u00e0 per catturare i sospetti, i quali avevano trovato riparo nella casa di Frangieh nella localit\u00e0 di Ehden. L'incidente divenne famoso come il Massacro di Edhen. Il gruppo (il quale aveva in qualche modo superato diversi check-point siriani) incontr\u00f2 una forte resistenza alla periferia di Edhen, dove Geagea venne ferito; venne trasportato a Beirut e ricoverato all'ospedale di Achrafieh, la stessa struttura dove, ironicamente, stava facendo il suo tirocinio. La mano destra risult\u00f2 parzialmente paralizzata e non pot\u00e9 continuare i suoi studi. Nel frattempo l'operazione militare in corso a Edhen port\u00f2 alla morte di quasi quaranta persone, tra le quali Tony Frangieh e la sua famiglia. Geagea venne successivamente trasferito in un ospedale in Francia.\nNei primi anni '80 Geagea venne nominato a capo delle milizie delle FL per il fronte nord; al suo comando c'erano circa 1.500 soldati ben armati, provenienti soprattutto dal suo paese natale Basharre e altre citt\u00e0 e villaggi vicini. Geagea guid\u00f2 i suoi uomini in diverse battaglie contro l'esercito siriano a El-Koura e Qnat. Nel 1982 - 1983 Geagea comand\u00f2 le forze libanesi contro la milizia del Partito socialista progressista di Walid Jumblatt, i palestinesi e i siriani nella battaglia per il controllo delle montagne delle Chouf nel libano centrale e come conseguenza, i cristiani furono massacrati e sfollati dalle loro case.\nDopo la morte di Bashir Gemayel, assassinato nel settembre 1982 in un attentato dinamitardo insieme a 25 dirigenti cristiano maroniti, Geagea divenne uno dei capi militari delle Forze Libanesi. \nIl 15 gennaio 1986, le forze fedeli al presidente della Repubblica Amin Gemayel e a Samir Geagea, capo dell'intelligence delle Forze libanesi, estromisero Elie Hobeika dal comando delle LF e lo sostituirono con lo stesso Geagea. Il colpo di stato \u00e8 arrivato in risposta alla firma apposta da Hobeika all'Accordo Tripartito con Nabih Berri e Wal\u012bd Junbul\u0101t sotto l'egida della Siria e per l'essersi avvicinato in tal modo politicamente a Damasco.\nIl partito.\nIl 13 ottobre 1990, la Siria allontan\u00f2 Michel Aoun dal Palazzo presidenziale di Baabda; Aoun stava guidando un governo ad interim che in quel momento riempiva il vuoto istituzionale determinato dalla mancata elezione di un successore del Presidente Amin Gemayel, ponendo termine di fatto alla guerra civile. \nCon Aoun fuori dai giochi, Samir Geagea era ora l'unico leader di rilievo nella comunit\u00e0 cristiana, e gli fu offerto di entrare nel nuovo governo filosiriano formato la vigilia di Natale. Egli per\u00f2 rifiut\u00f2 varie volte, indicando che si era opposto agli interventi siriani negli affari libanesi e le sue relazioni col governo inevitabilmente si deteriorarono..\nOltre alla guida delle Forze libanesi, Geagea mantenne il suo ruolo nella direzione del partito \"Kataeb\" (Falangi Libanesi). Nel 1992 si candid\u00f2 alla guida del partito ma perse contro Georges Saadeh con il quale crebbe il conflitto. Successivamente, nello stesso anno, Saadeh cacci\u00f2 Geagea e tutti i membri della cosiddetta Commissione di salvataggio, formata da molti membri della direzione e leader locali fedeli alle Forze libanesi e a Geagea, che cos\u00ec trasformarono le milizie FL in un partito.\nL'arresto e il processo.\nIn quegli anni c'era una pressione crescente nei suoi confronti volta a far accettare la presenza siriana in Libano; terminata la guerra civile venne difatti permesso ad un grosso schieramento militare siriano di rimanere in territorio libanese, ufficialmente per garantire la pace, di fatto ne condizionava pesantemente la vita politica. Prima del suo arresto Geagea venne contattato da molti suoi simpatizzanti e avvertito degli imminenti procedimenti giudiziari; gli venne offerta anche la possibilit\u00e0 di trovare rifugio fuori dal Libano ma Geagea rifiut\u00f2. I siriani sfruttarono i punti deboli dell'amnistia promulgata dal Presidente Elias Hrawi per tutti i crimini e le atrocit\u00e0 commessi prima del 1990. Tale legge stabiliva che qualunque crimine commesso dopo quella data sarebbe stato escluso dagli effetti dell'amnistia. Il 27 febbraio 1994 una bomba esplose nella Chiesa di Sayyidet Al Najet (Nostra Signora della Liberazione) in localit\u00e0 Zouk, uccidendo 9 fedeli e molti feriti. Gli autori dell'attentato rimasero sconosciuti ma Geagea venne accusato del crimine senza poter, di conseguenza, beneficiare dell'amnistia, mentre tutti gli altri capi della guerra civile non dovettero rispondere dei molti crimini commessi durante il conflitto. Il 23 marzo 1994 il governo libanese ordin\u00f2 lo scioglimento delle Forze libanesi e il deputato Fouad Malek, vicino a Geagea, venne posto sotto custodia. Geagea venne arrestato il 21 aprile 1994 con l'accusa di aver commissionato l'attentato alla chiesa, tentato di destabilizzare il governo \"mantenendo una milizia sotto la maschera di un partito politico\", istigato atti di violenza e commesso degli omicidi durante la guerra civile; venne accusato di aver assassinato l'ex primo ministro Rashid Karami, il leader del Partito Nazionale Liberale Dany Chamoun e della sua famiglia e l'ex membro delle Forze libanesi Elias Al Zayek. Venne inoltre accusato di aver tentato di uccidere il Ministro Michel Murr. Al termine del processo venne assolto per l'attentato alla chiesa ma condannato a quattro ergastoli per gli altri casi. Amnesty international critic\u00f2 il processo e la condanna di Geagea, sostenendo che fossero ingiuste e politicamente motivate.\nPrigionia.\nGeagea venne incarcerato per 11 anni in una cella d'isolamento, senza finestre, situata tre piani sotto il Ministero della Difesa a Yarze. Il suo stato di salute venne compromesso e perse peso in modo drammatico a causa delle malsane condizioni sanitarie e dell'assenza di ventilazione. L'accesso ai media e al mondo esterno fu negato, gli fu permesso solo di vedere la moglie e pochi famigliari. Tutte le conversazioni erano monitorate e gli venne vietato di parlare di politica con chiunque.\nGeagea ha dichiarato di aver meditato e ripensato alle proprie azioni compiute durante la guerra civile, mentre si trovava incarcerato, per capire se era stato dalla parte giusta. Si mantenne attivo mediante la lettura di filosofia Hindu, del Corano, teologia e misticismo cristiano indicando i lavori del gesuita Pierre Teilhard de Chardin.\nRilascio.\nI leader della Rivoluzione dei Cedri considerarono il processo e la sentenza di condanna di Geagea ingiusti, politicamente motivati e orchestrate dal governo al potere in Libano durante l'occupazione siriana per allontanare lo stesso Geagea e smantellare le Forze libanesi: Quando i sostenitori della Rivoluzione dei Cedri vinsero le elezioni parlamentari nel 2005 fecero pressioni per un'amnistia che riguardasse il caso di Geagea.\nIl Parlamento libanese approv\u00f2 la legge di amnistia il 18 luglio 2005; visto l'equilibro confessionale presente in Libano, tre dozzine di islamisti furono rilasciati con Geagea. La legge venne successivamente firmata dal Presidente \u00c8mile Lahoud. Geagea venne rilasciato il 26 luglio 2005 e lasci\u00f2 il Libano per curarsi. Torn\u00f2 il 25 ottobre, giorno del suo compleanno, vivendo nella regione dei Cedri. Geagea \u00e8 stato l'unico tra i leader delle milizie ad essere stato condannato per i crimini durante la guerra civile. \nRuolo politico.\nSamir Geagea \u00e8 uno dei leader della comunit\u00e0 cristiano maronita del Libano; un'altra caratteristica che lo distingue, fin dai tempi della guerra civile, \u00e8 quella di essere uno dei nemici giurati della Siria. Sulla scena politica libanese, Geagea e le LF sono considerate la principale componente cristiana dell'Alleanza del 14 marzo, anti-siriana ed anti-iraniana, di cui \u00e8 leader insieme a Sa\u02bfd \u1e24ar\u012br\u012b dei sunniti.\nNel 2014 Geagea ha presentato la sua candidatura alle elezioni presidenziali libanesi per succedere al presidente Michel Suleiman, con il sostegno politico dell'Alleanza per la presidenza del 14 marzo. Tuttavia, il paese \u00e8 entrato in uno stallo presidenziale di due anni, che si \u00e8 concluso nel 2016 con Geagea che ha sostenuto il suo rivale di lunga data Michel Aoun per la presidenza. Aoun \u00e8 stato eletto presidente, ponendo fine a pi\u00f9 di due anni di vuoto presidenziale."}
{"id": "1791936", "revid": "767487", "url": "https://it.wikipedia.org/wiki?curid=1791936", "title": "Interno di un convento", "text": "Interno di un convento \u00e8 un film erotico del 1978 diretto da Walerian Borowczyk.\nTrama.\nIn un convento situato in una regione centrale dell'Italia vivono alcune suore molto giovani, una delle quali \u00e8 la nipote del vescovo del luogo. Esse sono intensamente lussuriose e nonostante la badessa tenti in tutti i modi d'impedirlo, le religiose non intendono ragioni: vogliono fare s\u00ec che il vizio e le tentazioni della carne entrino in convento. Ci riescono soggiogando un uomo che d\u00e0 il via a un'ininterrotta catena di situazioni incresciose e a dir poco scandalose. Inoltre accade che durante una notte, inspiegabilmente, la porta del convento si apre e cos\u00ec una suora si d\u00e0 alla fuga. Il caso si fa sempre pi\u00f9 misterioso con la morte della badessa e di due consorelle, suor Clara e suor Martina, avvelenate per sbaglio.\nIl film.\nIl film \u00e8 liberamente ispirato alle \"Passeggiate romane\" (\"Promenades romanes\", 1829) di Stendhal. Si tratta di una pellicola che accoglie in pieno lo sfogo erotico del regista. Infatti Borowczyk si pasce con i divieti ecclesiastici e con le cose che non si dovrebbero ricercare."}
{"id": "1791942", "revid": "287204", "url": "https://it.wikipedia.org/wiki?curid=1791942", "title": "ANThology", "text": "ANThology \u00e8 il secondo album in studio degli Alien Ant Farm. L'album, pubblicato il 6 marzo 2001, \u00e8 stato premiato disco di platino e ha riscosso un successo enorme con il singolo \"Smooth Criminal\", cover della canzone originale di Michael Jackson."}
{"id": "1791946", "revid": "26751", "url": "https://it.wikipedia.org/wiki?curid=1791946", "title": "Lissodelfino", "text": ""}
{"id": "1791948", "revid": "383359", "url": "https://it.wikipedia.org/wiki?curid=1791948", "title": "Stadio Rodrigo Paz Delgado", "text": "Lo stadio Rodrigo Paz Delgado (), conosciuto come stadio della Liga Deportiva Universitaria () e informalmente come \"La Casa Blanca\", \u00e8 uno stadio di Quito, in Ecuador. Ha una capienza di 55 400 posti e ospita le partite casalinghe della .\nStoria.\nL'impianto fu costruito su iniziativa del proprietario della , Rodrigo Paz Delgado, uomo d'affari e politico ecuadoriano, che nel 1991, epoca in cui era sindaco di Quito, volle dimostrare che si poteva costruire uno stadio di propriet\u00e0 all'avanguardia, mettendo in moto il progetto.\nLa costruzione inizi\u00f2 nel 1995 ed ebbe un costo fu di 16 milioni di dollari.. Lo stadio fu inaugurato il 6 marzo 1997 con un'amichevole tra la LDU Quito e i brasiliani dell', battuti per 3-1. Sostitu\u00ec lo stadio olimpico Atahualpa.\nCaratteristiche.\nLo stadio ha una capienza di 55 104 spettatori, divisi tra suite (4 316 spettatori), palchi (2 906), tribune (18 000), generali (25 400). Il parcheggio pu\u00f2 contenere 1. 280 posti auto. Sono numerosi i servizi: sala e palco VIP, sala stampa, suite presidenziale, caffetterie, infermeria, tabellone luminoso di 52 metri quadrati, 4 telecamere di vigilanza e altri equipaggiamenti che ne fanno uno stadio moderno e attrezzato per ospitare eventi internazionali.\nNello stadio la LDU Quito ha vinto, tra l'altro, la Coppa Libertadores 2008, prima Coppa Libertadores vinta da una squadra ecuadoriana."}
{"id": "1791949", "revid": "486946", "url": "https://it.wikipedia.org/wiki?curid=1791949", "title": "Stadio La Casa Blanca", "text": ""}
{"id": "1791952", "revid": "1750468", "url": "https://it.wikipedia.org/wiki?curid=1791952", "title": "Pata Pata (album)", "text": "Pata Pata \u00e8 il decimo album in studio della cantante sudafricana Miriam Makeba, pubblicato nel 1967.\nFu uno dei suoi lavori di maggior successo; il singolo che d\u00e0 il titolo all'album, in particolare, divenne una hit di livello internazionale e rimane uno dei cavalli di battaglia di Makeba."}
{"id": "1791953", "revid": "486946", "url": "https://it.wikipedia.org/wiki?curid=1791953", "title": "Estadio La Casa Blanca", "text": ""}
{"id": "1791957", "revid": "43553615", "url": "https://it.wikipedia.org/wiki?curid=1791957", "title": "Continente europeo", "text": ""}
{"id": "1791961", "revid": "204012", "url": "https://it.wikipedia.org/wiki?curid=1791961", "title": "Displasia fronto-metafisiaria", "text": ""}
{"id": "1791969", "revid": "228587", "url": "https://it.wikipedia.org/wiki?curid=1791969", "title": "Partito Nazionale", "text": "Partito Nazionale pu\u00f2 riferirsi a diversi partiti politici:"}
{"id": "1791976", "revid": "767487", "url": "https://it.wikipedia.org/wiki?curid=1791976", "title": "18 (album)", "text": "18 \u00e8 il sesto album in studio dal musicista statunitense di musica elettronica Moby pubblicato nel 2002. Esso \u00e8 un prosieguo concettuale dell'opera precedente, \"Play\", da cui si rif\u00e0 soprattutto per il metodo compositivo, basato su campionamenti di brani folk attorno a cui ruotano tutti gli altri strumenti e arrangiamenti. Furono estratti sei singoli, di cui quello di maggior successo fu \"We Are All Made of Stars\", che ha raggiunto il numero 11 nella Official Singles Chart. Caratteristica peculiare dell'intero lavoro \u00e8 la presenza massiccia di numerosi cantanti ospiti come Azure Ray, MC Lyte, Angie Stone, e Sinead O'Connor.\nLa critica, all'inizio, accolse bene l'album, ma poi afferm\u00f2 che esso ricalcava troppo i dischi precedenti ed era quindi privo di ispirazione. Comunque, esso ha debuttato al numero 1 nel Regno Unito e in molti altri paesi europei. Ha anche raggiunto la posizione numero 4 della Billboard 200, guadagnandosi il disco d'oro e il disco di platino in oltre 30 paesi e vendendo pi\u00f9 di cinque milioni di copie in tutto il mondo.\nMusicalmente, si compone di diciotto tracce (da cui quindi il titolo) molto varie tra di loro, come nei precedenti \"Play\" e \"Animal Rights\" che si possono classificare entro tre generi: "}
{"id": "1791979", "revid": "26751", "url": "https://it.wikipedia.org/wiki?curid=1791979", "title": "Neofocena", "text": ""}
{"id": "1791980", "revid": "26751", "url": "https://it.wikipedia.org/wiki?curid=1791980", "title": "Focena spinipinne", "text": ""}
{"id": "1791983", "revid": "26751", "url": "https://it.wikipedia.org/wiki?curid=1791983", "title": "Focena del Golfo di California", "text": ""}
{"id": "1791985", "revid": "1776051", "url": "https://it.wikipedia.org/wiki?curid=1791985", "title": "18 B Sides + DVD", "text": "18 B Sides + DVD \u00e8 una raccolta su doppio disco (CD e DVD) del musicista Moby pubblicata nel 2003.\nIl primo disco \u00e8 un CD contenente nove dei B-sides tratti dai singoli del suo album precedente \"18\" e quattro nuove canzoni, mentre il secondo \u00e8 un DVD presentante uno show televisivo, un concerto dal vivo, outtakes, remix, demo musicali, versioni alternative dei brani tratti da \"18\" e \"Play\", pi\u00f9 una galleria fotografica.\nLa compilation \u00e8 stata pubblicata negli Stati Uniti in un CD-Case Style, e nel Regno Unito, in un DVD-Case Style con il titolo alternativo di \"18 DVD + B Sides\".\nCD.\nTracce.\nTutte le tracce sono state composte da Richard Melville. \nDVD.\nMegamix.\nLa seconda sezione audio del disco \u00e8 un megamix di sei canzoni diverse."}
{"id": "1791996", "revid": "1924342", "url": "https://it.wikipedia.org/wiki?curid=1791996", "title": "Hotel (album)", "text": "Hotel \u00e8 un album del musicista Moby pubblicato nel 2005. Nel 2014, il disco bonus \"Hotel : Ambient\", \u00e8 stato rimasterizzato e reso disponibile, con delle nuove tracce, solo nello store americano di iTunes."}
{"id": "1792001", "revid": "1005847", "url": "https://it.wikipedia.org/wiki?curid=1792001", "title": "Elezioni europee del 2004 in Lussemburgo", "text": "Le elezioni europee del 2004 in Lussemburgo si sono tenute il 13 giugno."}
{"id": "1792011", "revid": "3115", "url": "https://it.wikipedia.org/wiki?curid=1792011", "title": "La Biblioteca Universale", "text": "La Biblioteca Universale, \"Die Universalbibliothek\" in tedesco, \u00e8 un racconto del 1904 di Kurd La\u00dfwitz che prende spunto da pensieri di Leibniz ed offrir\u00e0 a Borges una delle ispirazioni per il suo racconto \"La biblioteca di Babele\".\nIl racconto narra di un editore e un saggista, che discutono della possibilit\u00e0 di creare una biblioteca contenente tutti i libri possibili.\nIl messaggio chiave del racconto \u00e8 che ci\u00f2 che \u00e8 veramente \"infinito\" non corrisponde a ci\u00f2 che, per la sua incommensurabile estensione, l'uomo percepisce come infinito.\nTrama.\nIl racconto narra della discussione tra il professor Wallhousen e il redattore Max Burkel che era andato a trovare il professore in casa propria a caccia di un articolo da pubblicare.\nNon avendo materiale da offrire al suo ospite, il prof Wallhousen calcola il numero dei libri necessari per costruire una ipotetica Biblioteca Universale che contenesse tutte le combinazioni possibili dei caratteri tipografici.\nImmaginando di usare in tutto 100 caratteri tipografici tra lettere, segni di interpunzione e caratteri speciali, e pensando ogni volume di questa Biblioteca composto di 500 pagine, ogni pagina di 40 righe e ogni riga di 50 caratteri (spazi inclusi), la Biblioteca Universale si viene a comporre di un numero di libri pari a 10 elevato a due milioni.\nNon comprendendo appieno lo portata di questo numero finito, il prof Wallhousen porta esempi \"pratici\" per far capire ai suoi interlocutori quanto vasto possa essere il numero in questione:\nIl racconto si chiude con la riflessione portata da una poesia di Goethe e l'invito a non lasciare mai il campo dell'esperienza sensibile."}
{"id": "1792012", "revid": "57342", "url": "https://it.wikipedia.org/wiki?curid=1792012", "title": "Lady Anirul", "text": "Lady Anirul Sadow-Tonkin Corrino \u00e8 uno dei personaggi del Ciclo di Dune, dello scrittore Frank Herbert. Il personaggio ha per\u00f2 un ruolo di nei romanzi appartenenti ai cicli scritti dal figlio Brian Herbert e da Kevin J. Anderson, nella trilogia \"Il preludio a Dune\".\nLady Anirul \u00e8 una Bene Gesserit dai natali sconosciuti che viene presa in moglie dall'Imperatore dell'Universo conosciuto, Shaddam IV.\nStoria del personaggio.\nNel primo libro del \"Preludio\" (\"Casa Atreides\"), Anirul risulta essere la Reverenda Madre a capo del programma riproduttivo Bene Gesserit il cui scopo \u00e8 creare il Kwisatz Haderach. Tramite lui la Sorellanza sar\u00e0 in grado di accedere anche ai ricordi degli antenati maschi (le Reverende Madri possiedono solo quelli della loro ascendenza femminile).\nTra tutte coloro che hanno occupato quella posizione, Anirul \u00e8 la pi\u00f9 giovane, ma le Altre Memorie le hanno rivelato tutto ci\u00f2 che concerne l'essere superiore. Rielaborando le informazioni in suo possesso, Anirul prevede che la nascita tanto attesa sia molto vicina, non pi\u00f9 di tre generazioni. Calcola infatti che se una figlia del Barone Vladimir Harkonnen partorisse a sua volta una figlia al Duca Leto Atreides, e se costei si accoppiasse l'erede degli Harkonnen, da quest'ultima unione nascerebbe il Kwisatz Haderach.\nIl piano che dovrebbe portare cos\u00ec alla nascita dell'essere superiore sembra a un passo dal concretizzarsi quando le Bene Gesserit riescono ad obbligare il Barone, notoriamente omosessuale, ad accoppiarsi con la Reverenda Madre Gaius Helen Mohiam. Per evitare che il Kwisatz Haderach venga alla luce in un universo ostile, Anirul sposa l'Imperatore e gli partorisce cinque figlie femmine. Tra queste vengono ricordate innanzitutto la primogenita Irulan, ma anche la terza figlia, Wensicia.\nLa prima, anche lei Bene Gesserit, avrebbe dovuto sposare il figlio nato dall'unione tra la figlia del Duca Leto Atreides e Feyd-Rautha degli Harkonnen, realizzando le ambizioni della sorellanza. Diventer\u00e0 invece la moglie \"cenerentola\" di Paul Atreides (il Kwisatz Haderach nato con una generazione di anticipo), quando questi soppianter\u00e0 Shaddam IV come Imperatore. \nWensicia viene ricordata come la pi\u00f9 perfida delle sorelle Corrino e in quanto madre di Farad'n Corrino, il quale diventer\u00e0 compagno e padre dei figli di Ghanima Atreides. Le altre sorelle Corrino sono Chalice (nata dopo Irulan e prima di Wensicia), Josifa e Rugi.\nDelle cinque, sembra che Chalice sia l'unica verso cui Anirul abbia provato vero affetto.\nAnirul muore nel 10.176 A.G., nel terzo libro del \"Preludio\" (\"\"), assassinata dal Mentat Piter De Vries mentre cerca di evitare che questi rapisca il giovane Paul, figlio del Duca Leto.\nTale sacrificio \u00e8 particolarmente misterioso per le consorelle. Paul era stato dato alla luce da Lady Jessica contravvenendo agli ordini di partorire al Duca solo figlie femmine, ed era visto come un fallimento programma riproduttivo. Tuttavia le azioni di Anirul sono coerenti con il salvataggio di Paul che avviene in seguito nel romanzo Dune a opera di Gaius Helen Mohiam: le Altre Memorie, infatti, le avevano messe in guardia riguardo alla possibilit\u00e0 che il Kwisatz Haderach nascesse con una generazione di anticipo rispetto alle attese."}
{"id": "1792025", "revid": "770634", "url": "https://it.wikipedia.org/wiki?curid=1792025", "title": "Distretto di Bidar", "text": "Il distretto di Bidar \u00e8 un distretto del Karnataka, in India, di 1.501.374 abitanti. \u00c8 situato nella divisione di Gulbarga e il suo capoluogo \u00e8 Bidar."}
{"id": "1792028", "revid": "770634", "url": "https://it.wikipedia.org/wiki?curid=1792028", "title": "Distretto di Belgaum", "text": "Il distretto di Belgaum \u00e8 un distretto del Karnataka, in India, di 4.207.264 abitanti. \u00c8 situato nella divisione di Belgaum e il suo capoluogo \u00e8 Belgaum."}
{"id": "1792029", "revid": "770634", "url": "https://it.wikipedia.org/wiki?curid=1792029", "title": "Distretto di Bijapur", "text": "Il distretto di Bijapur \u00e8 un distretto del Karnataka, in India, di 1.808.863 abitanti. \u00c8 situato nella divisione di Belgaum e il suo capoluogo \u00e8 Bijapur."}
{"id": "1792030", "revid": "827882", "url": "https://it.wikipedia.org/wiki?curid=1792030", "title": "D\u012bm\u012btra Theodosiou", "text": "Biografia.\nHa studiato a Monaco di Baviera con Birgit Nickl e si \u00e8 esibita, in ruoli primari, in diversi teatri europei e mondiali: dal Teatro del Maggio Musicale Fiorentino al Royal Opera House Covent Garden di Londra, dal Teatro San Carlo di Napoli al Teatro La Fenice di Venezia e al Teatro Marinskij di San Pietroburgo.\nHa vinto nel 1994 il Concorso Internazionale \"G.B. Viotti\" di Vercelli, cantando in finale \"Caro nome\" dal \"Rigoletto\" e \"D'amor sull'ali\" da \"Il Trovatore\".\nNel 1999 \u00e8 Donna Anna in Don Giovanni con Dmitri Hvorostovsky al Grand Th\u00e9\u00e2tre di Ginevra ed Odabella in Attila con Michele Pertusi, Alberto Gazale e Carlo Bosi al Teatro Comunale di Bologna ed al Teatro Regio di Parma.\nLi\u00f9 nella Turandot di Puccini con Maria Dragoni \nnel ruolo titolo al Teatro Carlo Goldoni di Livorno. \nAl Teatro Verdi (Trieste) nel 2000 \u00e8 Odabella in \"Attila\" con Ferruccio Furlanetto e Gazale e Lina in Stiffelio con Giorgio Casciarri ripresa dalla RAI, nel 2002 Leonora ne Il trovatore e nel 2012 Lida ne La battaglia di Legnano.\nPer il Teatro alla Scala di Milano nel 2000 \u00e8 Leonora ne Il trovatore con Gazale e Salvatore Licitra, nel 2001 canta il Requiem (Verdi) nella Basilica di San Marco a Venezia con Ram\u00f3n Vargas e Furlanetto diretta da Riccardo Muti e nel 2003 \u00e8 Lucrezia Contarini nella prima de I due Foscari con Leo Nucci diretta da Muti al Teatro degli Arcimboldi, trasmessa da Rai 1 e Rai 5.\nPer il Teatro La Fenice di Venezia nel 2002 \u00e8 Desdemona in Otello (Verdi) con Renato Bruson al PalaFenice al Tronchetto, nel 2004 Odabella in Attila sempre al Tronchetto, il 31 dicembre 2006 ed il 1\u00ba gennaio 2007 canta nel Concerto di Capodanno di Venezia con Giuseppe Filianoti e Roberto Frontali in diretta su Rai Uno e nello stesso anno tiene un Recital.\nAll'Arena di Verona ha cantato ne Il trovatore di Verdi nel 2002 e nel 2004 ed Abigaille in Nabucco nel 2011.\nAl Royal Opera House, Covent Garden di Londra nel 2002 \u00e8 Odabella in Attila ed a Bologna nel 2005 Leonora ne \"Il trovatore\" con Carlo Rizzi (direttore d'orchestra) e Nucci ripresa da Rai 3 e trasmessa anche da Rai 5.\nAl Teatro Donizetti di Bergamo nel 2006 canta in Roberto Devereux ed in Anna Bolena con Riccardo Zanellato, nel 2007 \u00e8 Lucrezia Borgia e nel 2013 Amelia in Un ballo in maschera.\nAl Teatro Regio di Torino nel 2008 \u00e8 Lucrezia Borgia sostituendo Fiorenza Cedolins indisposta nella prima rappresentazione e nel 2012 \u00e8 Norma sostituendo il soprano Norma Fantini indisposta.\nNel 2008 canta in Macbeth al Teatro Verdi di Pisa.\nPartecipa come ospite al Festival di Sanremo 2009 e nello stesso anno di Effetto Sabato su Rai 1 dove canta Vissi d'arte dalla Tosca di Puccini.\nNel 2010 \u00e8 Elvira in Ernani a Bilbao.\nNel 2011 debutta il ruolo di Donna Leonora ne La forza del destino per l'inaugurazione della stagione lirica del Teatro Regio di Parma in sostituzione di Daniela Dess\u00ec indisposta. Lo spettacolo \u00e8 protagonista di una puntata della trasmissione \"Prima della prima\" di Rai 3.\nNel 2012 \u00e8 Abigaille in Nabucco al Teatro Lirico di Cagliari (lo spettacolo \u00e8 protagonista di una puntata della trasmissione \"Prima della prima\" di Rai 3) ed al Teatro Verdi (Pisa) ed Amelia in Un ballo in maschera al Teatro Sociale (Rovigo).\nNel 2013 canta Amelia in Un ballo in maschera con Marcello Giordani al Teatro Massimo Vincenzo Bellini di Catania dove \u00e8 anche Lina in Stiffelio, Abigaille in Nabucco ad Atene, Lady Macbeth a Jesi ed al Teatro Coccia di Novara, Donna Leonora ne La forza del destino al Teatro Verdi (Pisa), tiene un concerto con il tenore Sebastian Ferrada all'Op\u00e9ra Th\u00e9\u00e2tre de Saint-\u00c9tienne ed \u00e8 Desdemona in \"Otello\" con Gregory Kunde al Teatro Verdi di Salerno.\nNel 2014 \u00e8 Lady Macbeth ad Atene, Tosca a Lecce ed al Teatro Pergolesi di Jesi, Santuzza in Cavalleria rusticana ed Odabella in \"Attila\" con Carlo Colombara a Catania e Norma al Teatro Nacional de S\u00e3o Carlos di Lisbona.\nNegli anni ha lavorato con importanti direttori d'orchestra come Riccardo Muti, Claudio Abbado, Valerij Gergiev e Riccardo Chailly.\nIl 28 dicembre 2014 \u00e8 a bordo del traghetto \"Norman Atlantic\", quando sulla nave divampa un incendio all'altezza del Canale d'Otranto. Viene tratta in salvo e prosegue in auto il viaggio per Rimini dove il 1\u00ba gennaio sar\u00e0 Abigaille in \"Nabucco\" al 105 Stadium cantata poi anche a Trieste.\nSempre nel 2015 \u00e8 Aida a Cagliari, \"Tosca\" ad Atene e \"Norma\" con Roberto Scandiuzzi a Timi\u0219oara."}
{"id": "1792032", "revid": "770634", "url": "https://it.wikipedia.org/wiki?curid=1792032", "title": "Distretto di Bagalkot", "text": "Il distretto di Bagalkot \u00e8 un distretto del Karnataka, in India, di 1.652.232 abitanti. \u00c8 situato nella divisione di Belgaum e il suo capoluogo \u00e8 Bagalkot.\nUn importante sito archeologico che \u00e8 localizzato nel distretto \u00e8 Aihole."}
{"id": "1792033", "revid": "770634", "url": "https://it.wikipedia.org/wiki?curid=1792033", "title": "Distretto di Bellary", "text": "Il distretto di Bellary \u00e8 un distretto del Karnataka, in India, di 2.025.242 abitanti. \u00c8 situato nella divisione di Gulbarga e il suo capoluogo \u00e8 Bellary.\nNel distretto si trova il celeberrimo sito archeologico di Hampi."}
{"id": "1792034", "revid": "289895", "url": "https://it.wikipedia.org/wiki?curid=1792034", "title": "Medaglia Matteucci", "text": "La medaglia Matteucci (o premio Matteucci) \u00e8 assegnata dall'Accademia nazionale delle scienze ai fisici in onore del fisico forlivese Carlo Matteucci. Il Regio Decreto del 10 luglio 1870 autorizz\u00f2 l'Accademia ad accettare un'apposita donazione da parte dello stesso Matteucci."}
{"id": "1792035", "revid": "770634", "url": "https://it.wikipedia.org/wiki?curid=1792035", "title": "Distretto rurale di Bangalore", "text": "Il distretto rurale di Bangalore \u00e8 un distretto del Karnataka, in India, di 1.877.416 abitanti. \u00c8 situato nella divisione di Bangalore e il suo capoluogo \u00e8 Bangalore.\nIl distretto comprendeva otto comuni (detti \"taluk\"): Channapatna, Devanahalli, Dod Ballapur, Hoskote, Kanakapura, Magadi, Nelamangala e Ramanagara. Il 23 agosto 2007 i comuni di Ramanagara, Channapatna, Kanakapura e Magadi sono stati separati per formare il nuovo distretto di Ramanagara."}
{"id": "1792036", "revid": "770634", "url": "https://it.wikipedia.org/wiki?curid=1792036", "title": "Distretto urbano di Bangalore", "text": "Il distretto urbano di Bangalore \u00e8 un distretto del Karnataka, in India, di 6.523.110 abitanti. \u00c8 situato nella divisione di Bangalore e il suo capoluogo \u00e8 Bangalore.\nIl distretto comprende cinque comuni (detti \"taluk\"): Bangalore Nord, Bangalore Nord (Additional), Bangalore Sud, Bangalore Est e Anekal. "}
{"id": "1792037", "revid": "16358744", "url": "https://it.wikipedia.org/wiki?curid=1792037", "title": "Premio Matteucci", "text": ""}
{"id": "1792039", "revid": "729019", "url": "https://it.wikipedia.org/wiki?curid=1792039", "title": "Enterocolite necrotizzante", "text": "Per enterocolite necrotizzante (NEC), in campo medico, si intende una patologia che colpisce i neonati, la cui tipica manifestazione \u00e8 la necrosi intestinale.\nEpidemiologia.\nL'incidenza \u00e8 sostanzialmente maggiore nel caso delle nascite dei prematuri, arrivando ad un 75% dei casi. Malattie e complicanze nella nascita aumentano la possibilit\u00e0 di manifestazione della malattia.\nSintomatologia.\nI sintomi e segni clinici comprendono letargia, acidosi metabolica, febbre alternata anche a brividi o comunque sbalzi di temperatura.\nEziologia.\nLe cause che portano a tale malattia non sono chiare: dato un episodio di precedente ischemia, necessaria per trovarsi di fronte all'enterocolite, si crede che proprio tale ischemia influenzi in qualche modo l'intestino favorendo l'agire dei batteri.\nEsami.\nFra gli esami utili ai fini diagnostici della malattia il pi\u00f9 veloce \u00e8 il test sulle feci dove compaiono tracce di sangue, radiografie specifiche possono rilevare soltanto un'anomalia a livello dell'ileo dove si pu\u00f2 sospettare l'enterocolite.\nTerapie.\nLa prima cosa da fare quando si sospetta una NEC \u00e8 interrompere la somministrazione di cibo al bambino per via della compressione dell'intestino, che deve essere allargato con una sonda apposita. In seguito utilizzare antibiotici, ma il trattamento pi\u00f9 efficace \u00e8 quello chirurgico, l'asportazione diventa necessaria soprattutto in comparsa di determinate complicanze (come la perforazione intestinale).\nPrognosi.\nLa prognosi varia a seconda della rapidit\u00e0 di intervento, anche chirurgico e l'aggressivit\u00e0 del trattamento apportato. Alto il tasso di mortalit\u00e0 che arriva anche al 40% dei casi."}
{"id": "1792042", "revid": "1543377", "url": "https://it.wikipedia.org/wiki?curid=1792042", "title": "Distretto di Chikballapur", "text": "Il distretto di Chikballapur \u00e8 un distretto del Karnataka, in India, di 1.149.007 abitanti. \u00c8 situato nella divisione di Bangalore e il suo capoluogo \u00e8 Chikballapur.\nIl distretto \u00e8 stato creato il 23 agosto 2007 e in precedenza faceva parte del distretto di Kolar. Il distretto comprende sei comuni, denominati \"taluka\": Bagepalli, Chikballapur, Chintamani, Gauribidanur, Gudibanda e Sidlaghatta."}
{"id": "1792043", "revid": "770634", "url": "https://it.wikipedia.org/wiki?curid=1792043", "title": "Distretto di Chickmagalur", "text": "Il distretto di Chickmagalur \u00e8 un distretto del Karnataka, in India, di 1.139.104 abitanti. \u00c8 situato nella divisione di Mysore e il suo capoluogo \u00e8 Chickmagalur."}
{"id": "1792044", "revid": "770634", "url": "https://it.wikipedia.org/wiki?curid=1792044", "title": "Distretto di Chitradurga", "text": "Il distretto di Chitradurga \u00e8 un distretto del Karnataka, in India, di 1.510.227 abitanti. \u00c8 situato nella divisione di Bangalore e il suo capoluogo \u00e8 Chitradurga."}
{"id": "1792047", "revid": "770634", "url": "https://it.wikipedia.org/wiki?curid=1792047", "title": "Distretto di Davanagere", "text": "Il distretto di Davanagere \u00e8 un distretto del Karnataka, in India, di 1.789.693 abitanti. \u00c8 situato nella divisione di Bangalore e il suo capoluogo \u00e8 Davanagere."}
{"id": "1792048", "revid": "770634", "url": "https://it.wikipedia.org/wiki?curid=1792048", "title": "Distretto di Dharwad", "text": "Il distretto di Dharwad \u00e8 un distretto del Karnataka, in India, di 1.603.794 abitanti. \u00c8 situato nella divisione di Belgaum e il suo capoluogo \u00e8 Dharwad."}
{"id": "1792050", "revid": "149587", "url": "https://it.wikipedia.org/wiki?curid=1792050", "title": "Rocca di Mezzo (frazione)", "text": ""}
{"id": "1792052", "revid": "770634", "url": "https://it.wikipedia.org/wiki?curid=1792052", "title": "Distretto di Gadag", "text": "Il distretto di Gadag \u00e8 un distretto del Karnataka, in India, di 971.955 abitanti. \u00c8 situato nella divisione di Belgaum e il suo capoluogo \u00e8 Gadag-Betageri."}
{"id": "1792053", "revid": "106624783", "url": "https://it.wikipedia.org/wiki?curid=1792053", "title": "Live (Barclay James Harvest)", "text": "Live \u00e8 il primo album dal vivo della band rock britannica Barclay James Harvest, pubblicato nel 1974."}
{"id": "1792054", "revid": "770634", "url": "https://it.wikipedia.org/wiki?curid=1792054", "title": "Distretto di Gulbarga", "text": "Il distretto di Gulbarga \u00e8 un distretto del Karnataka, in India, di 3.124.858 abitanti. \u00c8 situato nella divisione di Gulbarga e il suo capoluogo \u00e8 Gulbarga."}
{"id": "1792058", "revid": "125004095", "url": "https://it.wikipedia.org/wiki?curid=1792058", "title": "Campocologno", "text": "Campocologno (toponimo italiano, in lombardo //, a seconda della grafia \"Concologn\" o \"Cunculugn\") \u00e8 una frazione del comune svizzero di Brusio, nella regione Bernina (Canton Grigioni).\nGeografia fisica.\nTerritorio.\nLa localit\u00e0 \u00e8 bagnata dal torrente Poschiavino, in val Poschiavo, e sorge a 553\u00a0m\u00a0s.l.m. Si trova al confine tra Italia e Svizzera presso Tirano (provincia di Sondrio), da cui dista 2,5\u00a0km. Dista inoltre 3,4\u00a0km da Brusio, 13,4\u00a0km da Poschiavo e 129\u00a0km da Coira.\nStoria.\nNel Medioevo apparteneva al comune di Tirano. governato dai Visconti come frazione del comune di Tirano. Nel 1526 venne annesso ai Grigioni e quindi al comune di Brusio di cui segu\u00ec la storia entrando a far parte nel 1803 della Svizzera.\nData la vicinanza al confine \u00e8 la sede della dogana svizzera, mentre quella italiana \u00e8 a Piattamala. Soprattutto in passato e per il molto diverso regime fiscale tra i due stati confinanti si crearono le condizioni per il sorgere di attivit\u00e0 collegate al contrabbando.\nInfrastrutture e trasporti.\nLa localit\u00e0 \u00e8 servita dalla stazione di Campocologno della ferrovia del Bernina.\nCentrale idroelettrica.\nNel 1902-1910 fu costruita una centrale idroelettrica gestita dalla Societ\u00e0 Forze motrici Brusio, che assicur\u00f2 la fornitura anche alla ferrovia del Bernina: all'epoca il salto dell'acqua era il maggiore tra quelli utilizzati per scopi elettrici. Fu poi radicalmente rinnovata tra il 1967 e il 1969. La captazione dell'acqua avviene dal lago di Poschiavo, che \u00e8 un bacino naturale, ma adattato per permettere un innalzamento di un metro e la possibilit\u00e0 di abbassare il livello di sette metri. Si ha, perci\u00f2 una disponibili\u00e0 di oltre 15 milioni di metri cubi d'acqua. Il salto geodetico \u00e8 di 418\u00a0m, la portata utilizzabile \u00e8 di 13 metri cubi al secondo, la potenza installata \u00e8 47 MW, la produzione annua di 185 GWh/a. Dal riammodernamento due turbine Francis sostituiscono le originarie dodici turbine. Un ulteriore salto di 13,5\u00a0m viene sfruttato da una centralina realizzata nel 1950 e rammodernata nel 2008; vi \u00e8 installata una turbina Kaplan verticale."}
{"id": "1792061", "revid": "770634", "url": "https://it.wikipedia.org/wiki?curid=1792061", "title": "Distretto di Hassan", "text": "Il distretto di Hassan \u00e8 un distretto del Karnataka, in India, di 1.721.319 abitanti. \u00c8 situato nella divisione di Mysore e il suo capoluogo \u00e8 Hassan.\nAltre citt\u00e0 importanti da ricordare sono:"}
{"id": "1792063", "revid": "770634", "url": "https://it.wikipedia.org/wiki?curid=1792063", "title": "Distretto di Haveri", "text": "Il distretto di Haveri \u00e8 un distretto del Karnataka, in India, di 1.437.860 abitanti. \u00c8 situato nella divisione di Belgaum e il suo capoluogo \u00e8 Haveri."}
{"id": "1792064", "revid": "767487", "url": "https://it.wikipedia.org/wiki?curid=1792064", "title": "Early Morning Onwards", "text": "Early Morning Onwards \u00e8 una compilation della band rock britannica Barclay James Harvest, pubblicata nel 1972."}
{"id": "1792068", "revid": "486946", "url": "https://it.wikipedia.org/wiki?curid=1792068", "title": "Universit\u00e0 IULM", "text": ""}
{"id": "1792073", "revid": "33689", "url": "https://it.wikipedia.org/wiki?curid=1792073", "title": "Probo (console 502)", "text": "Biografia.\nProbo era nipote dell'imperatore Anastasio I e cugino dei fratelli Ipazio e Pompeo. Era un monofisita.\nNel 502 fu nominato console per l'Oriente.\nAmico del monaco Severo (poi divenuto patriarca di Antiochia), lo present\u00f2 ad Anastasio quando il primo si rec\u00f2 a Costantinopoli.\nNel 519, in occasione delle indagini su Pietro di Apamea, fu acclamato assieme a Ipazio.\nNel 526 (forse elevato alla carica di \"magister militum\", sicuramente gi\u00e0 \"patricius\") fu inviato dall'imperatore Giustino I come ambasciatore presso gli Unni; ricevette dall'imperatore del denaro, da utilizzare per assoldare dei mercenari unni per difendere gli iberici dai Persiani, ma diede il denaro, col consenso di Giustino, a dei missionari che lavoravano tra gli Unni.\nNel 528 fu accusato di aver calunniato l'imperatore Giustiniano I; portato in giudizio il suo caso davanti al concistoro, l'imperatore stracci\u00f2 la documentazione e perdon\u00f2 Probo.\nNel gennaio 532 Giustiniano dovette affrontare una pericolosa rivolta popolare, passata alla storia come la rivolta di Nika. I ribelli avevano bisogno di trovare un candidato alla porpora da opporre a Giustiniano e Probo riteneva che, in quanto nipote di Anastasio, il popolo avrebbe scelto lui o uno dei suoi cugini; per questo motivo si allontan\u00f2 segretamente da Costantinopoli. I ribelli si recarono alla casa di Probo, vicino al porto di Giuliano e, non trovatolo, la incendiarono. Dopo aver spento la rivolta nel sangue, Giustiniano fece mettere a morte Ipazio e esili\u00f2 Probo, confiscandone le propriet\u00e0, ma l'anno successivo cambi\u00f2 idea e richiam\u00f2 Probo, restituendogli ci\u00f2 che gli aveva tolto.\nProbo era ancora vivo nel 542, quando diede in affitto una sua casa a Giovanni di Efeso."}
{"id": "1792079", "revid": "281779", "url": "https://it.wikipedia.org/wiki?curid=1792079", "title": "Fontana Sala", "text": ""}
{"id": "1792080", "revid": "16359241", "url": "https://it.wikipedia.org/wiki?curid=1792080", "title": "Solenodonsaurus", "text": ""}
{"id": "1792081", "revid": "177966", "url": "https://it.wikipedia.org/wiki?curid=1792081", "title": "Ponte delle Navi", "text": ""}
{"id": "1792086", "revid": "2014155", "url": "https://it.wikipedia.org/wiki?curid=1792086", "title": "Grimoaldo III di Benevento", "text": "Biografia.\nFiglio di Arechi II e di Adelperga, dopo la conquista del Regno longobardo da parte di Carlo Magno (774) fu inviato dal padre presso la corte carolingia come ostaggio, ottenendo in cambio l'autonomia del ducato che intanto aveva elevato al rango di principato. ; ma a Salerno (dove la corte longobarda s'era trasferita da Benevento) tra luglio e agosto 787, morirono in rapida successione sia Arechi II che il suo primogenito Romualdo.\nGrimoaldo ottenne da Carlo l'autorizzazione a rientrare nel principato e assumerne la corona, impegnandosi per\u00f2 a battere moneta e a emanare documenti esclusivamente in nome di Carlo , figlio dell'ultimo re longobardo Desiderio. Grimoaldo promise anche di imporre ai Longobardi di portare il mento sbarbato, secondo l'uso franco, anzich\u00e9 ornato della barba caratteristica dei Longobardi.\nAl ritorno in patria, Grimoaldo obbed\u00ec a Carlo, ma una volta sconfitto Adelchi, , decise di costruire a Salerno fortificazioni ancora pi\u00f9 imponenti e vaste delle precedenti, rompendo in questo modo l'alleanza tra Benevento ed il re franco. Spos\u00f2 la figlia di Costantino VI, Wantia, ma il matrimonio fu brevissimo: dopo una turbolenta prima notte di nozze, Wantia fu ripudiata e rimandata a forza a Bisanzio.\nL'intero regno di Grimoaldo fu segnato dai continui conflitti con i Carolingi. Lo stesso imperatore riusc\u00ec a sottrarre definitivamente a Benevento l'agro e le citt\u00e0 teatini; occup\u00f2 anche Nocera, ma Grimoaldo fu in grado di ricondurre la citt\u00e0 sotto il suo controllo. Una nuova spedizione condotta da Carlo e dai suoi figli fall\u00ec a causa di una pestilenza scoppiata tra le truppe; suo figlio Pipino d'Italia, insediato dal padre a Pavia come re d'Italia, si trov\u00f2 ripetutamente in conflitto con Grimoaldo, anche causa della giovane et\u00e0 e delle tendenze bellicose di entrambi i sovrani, sobillati dalle rispettive corti. Pipino invi\u00f2 infine un ambasciatore a Grimoaldo affinch\u00e9 gli ingiungesse di sottomettersi a lui come gi\u00e0 suo padre si era sottomesso a Desiderio, suo predecessore sul trono di Pavia, ma il principe rispose con le orgogliose parole: \u00ab\"Liber et ingenuus sum natus utroque parente; semper ero liber, credo, tuente Deo\"\u00bb.\nGrimoaldo mor\u00ec nell'806 senza eredi diretti. Gli successe sul trono Grimoaldo IV \"Storeseyez\"."}
{"id": "1792091", "revid": "770634", "url": "https://it.wikipedia.org/wiki?curid=1792091", "title": "Distretto del Kannada Meridionale", "text": "Il distretto del Kannada Meridionale \u00e8 un distretto del Karnataka, in India, di 1.896.403 abitanti. \u00c8 situato nella divisione di Mysore e il suo capoluogo \u00e8 Mangalore."}
{"id": "1792092", "revid": "486946", "url": "https://it.wikipedia.org/wiki?curid=1792092", "title": "Real Repubblica Napoletana", "text": ""}
{"id": "1792095", "revid": "770634", "url": "https://it.wikipedia.org/wiki?curid=1792095", "title": "Distretto del Kannada Settentrionale", "text": "Il distretto del Kannada Settentrionale \u00e8 un distretto del Karnataka, in India, di 1.353.299 abitanti. \u00c8 situato nella divisione di Belgaum e il suo capoluogo \u00e8 Karwar."}
{"id": "1792096", "revid": "729019", "url": "https://it.wikipedia.org/wiki?curid=1792096", "title": "Dieumerci Mbokani", "text": "Biografia.\nPenultimo di sette figli (2 sorelle e 5 fratelli), deve il suo nome al fatto che sua madre ha aspettato 8 anni per concepirlo, dopo la nascita di suo fratello maggiore. Ha due nipoti anch'essi calciatori Nathan Kabasele e Christian Kabasele.\nCarriera.\nClub.\nGli esordi.\nInizia la sua carriera con il Bel'Or, squadra di Kinshasa, con la quale nel 2004 disputa la seconda divisione del campionato congolese. Nel gennaio dell'anno successivo, si trasferisce al TP Mazembe. Con i \"Corbeaux\" gioca due stagioni, mettendo a segno 67 gol in 72 presenze e vincendo il campionato nella stagione 2006.\nL'approdo in Belgio.\nDurante la finestra estiva di mercato della stagione 2006-2007, sbarca in Europa, andando in prestito all'Anderlecht. Il club gli lascia poche possibilit\u00e0 di mettersi in mostra perch\u00e9 l'allenatore Franky Vercauteren gli preferisce Nicol\u00e1s Frutos e Mohammed Tchit\u00e9. Alla fine del campionato, gioca un po' di pi\u00f9 a causa della scarsa forma fisica di Mbo Mpenza e dell'infortunio di Tchit\u00e9.\nNel giugno 2007, si trasferisce allo Standard Liegi e indossa la maglia numero 9. Nella sua prima stagione, mette a segno 15 gol e forma un'ottima coppia d'attacco con il serbo Milan Jovanovi\u0107 (31 reti in due nella stagione 2007-2008). Con la squadra vallone conquista il suo secondo campionato belga.\nLa stagione successiva, continua ad avere ottime prestazioni, in particolare contro l'Everton al primo turno di Coppa UEFA (2-2), e contro il Siviglia (1-0). In campionato, firma quattro doppiette (contro Dender, Westerlo, Germinal Beerschot e Cercle Brugge) e segna complessivamente 16 gol, arrivando secondo nella classifica marcatori dietro Joseph Akpala.\nInizia bene la stagione 2009-2010 segnando tre gol in otto partite, ma in seguito ha un terribile calo. Nonostante le mediocri prestazioni continua ad essere sostenuto da L\u00e1szl\u00f3 B\u00f6l\u00f6ni e finisce la stagione con quattro gol all'attivo.\nMonaco e prestito al Wolfsburg.\nIl 6 agosto 2010 viene ingaggiato per quattro stagioni dal Monaco per 7 milioni di euro. Debutta con i colori monegaschi contro l'Auxerre (2-0), offrendo un assist ad Aubameyang. Segna il suo primo gol il 25 settembre contro il Lorient (1-2). Presto Mbokani si sente meno a suo agio e viene scartato dal suo allenatore. Quest'ultimo non lo convoca per il ritiro invernale e cos\u00ec Mbokani vuole lasciare il club.\nIl 26 gennaio 2011, viene mandato in prestito per sei mesi con un'opzione per l'acquisto al Wolfsburg. Continua tuttavia ad avere prestazioni insufficienti e l'allenatore lo mette fuori rosa per il resto della stagione. Fa quindi ritorno a Monaco alla fine della stagione.\nIl ritorno all'Anderlecht.\nIl 9 agosto 2011, Mbokani firma un contratto di tre anni con l'Anderlecht, che lo ha acquistato dal Monaco per 3 milioni di euro. Mbokani torna quindi nel paese in cui ha avuto il suo massimo splendore. All'Anderlecht ritrova Jovanovi\u0107, compagno d'attacco ai tempi dello Standard Liegi. Arriva alla squadra belga per compensare la partenza del giovane attaccante Romelu Lukaku, trasferitosi in Inghilterra al Chelsea.\nA causa della morte prematura del figlio David e di alcuni infortuni al ginocchio, non inizia subito con l'Anderlecht. Al suo ritorno, nella partita di Europa League contro il Lokomotiv Mosca, segna un gol e nell'esultanza alza le braccia al cielo per dedicarlo a suo figlio. Dopo un lento recupero, torna a giocare al meglio. L'incontro pi\u00f9 importante dell'anno \u00e8 quello contro la sua ex squadra, lo Standard Liegi. Dopo un gol annullato, segna il terzo dei cinque gol della sera, con un superbo pallonetto. Conclude la stagione vincendo il suo quarto titolo nazionale e la Supercoppa del Belgio.\nNella stagione 2012-2013 vince il quinto titolo belga e si piazza secondo nella classifica marcatori del campionato con 19 gol.\nI vari trasferimenti per l'Europa.\nIl 21 giugno 2013, Mbokani si trasferisce in Ucraina alla Dinamo Kiev. Il primo gol con la maglia biancoblu arriva all'esordio, il 14 luglio, nella prima partita di campionato contro il Volyn.\nIl 31 agosto 2015 passa in prestito al Norwich City dove mette a segno 7 reti in 29 presenze in campionato.\nIl 31 agosto 2016 viene ceduto in prestito all'Hull City, con la quale, per\u00f2, non realizza nessuna rete.\nTerminata l\u2019avventura inglese, l'attaccante congolese torna nuovamente alla Dinamo Kiev, collezionando in totale 31 presenze e 12 reti tra tutte le competizioni.\nNel 2018 torna in Belgio, accasandosi all\u2019. Durante la prima stagione dimostra una buona vena realizzativa, segnando 14 reti in 33 partite tra campionato e coppa. Nella stagione successiva conferma quanto di buono fatto vedere l'annata passata e in particolare trascina la squadra alla conquista della coppa nazionale realizzando cinque reti in cinque presenze durante la competizione. Conclude la seconda annata ad Anversa con 24 reti in 37 partite giocate.\nNazionale.\nDopo buone prestazioni in squadra viene convocato nel 2004 per le qualificazioni per la Coppa d'Africa 2006 ma non viene selezionato per partecipare al torneo.\nNel 2007 diventa titolare indiscusso nella nazionale congolese. Mbokani rifiuta la convocazione per una partita amichevole contro l'Egitto, l'11 agosto 2010, cos\u00ec come altri otto giocatori, denunciando la mancanza di organizzazione della federazione. Il nuovo allenatore, Robert Nouzaret chiede cos\u00ec la sua sospensione per la partita contro il Senegal del 5 settembre. Non viene convocato contro il Camerun il 1\u00ba ottobre, ancora per problemi disciplinari. Tuttavia, si scusa con il commissario tecnico che lo convoca per il match del 27 marzo 2011 contro Mauritius. Alla vigilia del match non si presenta insieme ai suoi compagni C\u00e9dric Mongongu e Larrys Mabiala, perch\u00e9 non schierato titolare. Nouzaret annuncia quindi la definitiva esclusione dalla nazionale di Mbokani. Dopo le dimissioni di Nouzaret, il nuovo commissario tecnico Claude Le Roy reintegra l'attaccante nella selezione congolese.\nNel gennaio 2013 \u00e8 tra i convocati della Nazionale per la Coppa d'Africa 2013. Nel torneo egli mette a segno due gol, entrambi su rigore, nella partita d'esordio contro il Ghana (2-2) e nella terza partita del girone contro il Mali (1-1). I tre pareggi ottenuti nella fase a gironi non bastano alla selezione congolese per superare il turno.\nStatistiche.\nPresenze e reti nei club.\n\"Statistiche aggiornate al 3 maggio 2021.\""}
{"id": "1792098", "revid": "1305772", "url": "https://it.wikipedia.org/wiki?curid=1792098", "title": "Capitale di credito", "text": "Si dice capitale di credito la parte del capitale d'impresa preso a prestito da un istituto di credito, e viene concesso a seguito di un'istruttoria nella quale viene analizzata la solvibilit\u00e0 dell'azienda.\nPu\u00f2 essere reso disponibile sotto forme diverse e si suddivide principalmente in due tipologie:\nViene spesso usato quale fonte principale di finanziamento dell'attivit\u00e0 poich\u00e9, per molti ordinamenti fiscali, \u00e8 possibile dedurre dall'imponibile gli oneri finanziari derivanti dal prestito ricevuto."}
{"id": "1792099", "revid": "1775883", "url": "https://it.wikipedia.org/wiki?curid=1792099", "title": "If You Believe (Sasha)", "text": "If You Believe \u00e8 una canzone del cantante tedesco Sasha, estratto come secondo singolo dal suo album di debutto \"Dedicated to ...\" del 1998. Il singolo \u00e8 senz'altro uno dei brani pi\u00f9 rappresentativi della sua carriera. La canzone \u00e8 stata in seguito utilizzata come colonna sonora degli spot televisivi del \"Kinder fetta al latte\" con protagonista Fiona May.\nIl video di \"If You Believe\" \u00e8 stato diretto da Cadmo Quintero."}
{"id": "1792100", "revid": "770634", "url": "https://it.wikipedia.org/wiki?curid=1792100", "title": "Distretto di Kodagu", "text": "Il distretto di Kodagu (vecchio nome inglese: Coorg) \u00e8 un distretto del Karnataka, in India, di 545.322 abitanti. \u00c8 situato nella divisione di Mysore e il suo capoluogo \u00e8 Madikeri.\nStoria.\nIl distretto \u00e8 stato sede di un regno retto nel corso della storia da varie dinastie: Hoysala (XI-XIV secolo), Regno di Vijayanagar, Chengalva, Regno di Mysore (XVII-XIX secolo). Nel 1834 fu annesso dai britannici e trasformata in provincia nota col nome anglicizzato di Coorg. Dopo l'indipendenza dell'India, il Coorg fu costituito in stato di categoria C e nel 1952 ottenne una rappresentanza alla Rajya Sabha nella persona di Chepudira Muthana Poonacha, gi\u00e0 rappresentante del Coorg all'Assemblea costituente dell'India; nel 1956, con la riorganizzazione degli stati federati, il Coorg, ora Kodagu, fu incorporato nel Karnataka come distretto."}
{"id": "1792101", "revid": "1942768", "url": "https://it.wikipedia.org/wiki?curid=1792101", "title": "Yoshiaki Arata", "text": " Ha ricevuto il \"Bunka kunsh\u014d\" (Ordine al merito della cultura) nel 2006.\nEsperimenti di Yoshiaki Arata.\n1998, Fusione fredda dalla cella ad altissima pressione \"DS Cell\".\nYoshiaki Arata e Zhang, nel 1998, hanno confermato, dopo un lavoro durato diversi anni, proveniente dalla cella immersa in acqua pesante (deuterio) (D2O), un notevole eccesso di energia superiore agli 80 watt (1,8 volte maggiore dell'energia utilizzata per sostenere tale reazione) per 12 giorni. I due ricercatori hanno poi affermato che l'energia emessa durante tali esperimenti era troppo grande, in comparazione alla piccola massa dei materiali utilizzati dentro la cella, da giustificare come conseguenza di una eventuale reazione di tipo chimico. La cella ideata da Arata, diversamente ad altre utilizzate nella fusione fredda Palladio-Deuterio, \u00e8 molto particolare in quanto opera con elevatissime pressioni.&lt;BR&gt;Successivamente, nel 2006, alcuni ricercatori italiani dell'ENEA di Frascati, hanno ripetuto una parte dell'esperimento di Arata, confermando la presenza di un forte aumento di pressione all'interno di un tubo, immerso in una particolare soluzione liquida, tramite il passaggio di una corrente faradica.\n2008, La cella a gas di deuterio.\nSuccessivamente Arata osservava che una notevole quantit\u00e0 di energia utilizzata per attivare la reazione veniva dissipata dall'elettrolita sotto forma di semplice riscaldamento. Perci\u00f2 ha sviluppato successivamente una particolare cella senza elettrolita e senza alimentazione elettrica la quale, anche se apparentemente molto differente dalle precedenti celle, in pratica non se ne discosta molto dal principio base di funzionamento.\nArata ha comunicato nel maggio 2008 alla comunit\u00e0 scientifica internazionale di aver terminato di perfezionare un protocollo, di produzione di energia da fusione fredda, potenzialmente capace di produrre quantit\u00e0 rilevanti di energia. Tale protocollo utilizza un originale sistema composto da particolari nano-particelle di palladio disperse in una matrice di zirconio. Con complesse procedure di metallurgia viene ossidato lo zirconio, ma non il palladio, in modo che quest'ultimo sia disperso all'interno di una matrice amorfa di ossido di zirconio che se da un lato risulta permeabile al deuterio, dall'altro impedisce alle nanoparticelle di palladio di raggrupparsi. L'esperimento di Arata inizia saturando l'atmosfera della cella con deuterio il quale attraversa velocemente la matrice di zirconio venendo quindi assorbito dalle nanoparticelle di palladio, caricandole e quindi portandole alle condizioni critiche per le quali si innescano probabili fenomeni di fusione nucleare.&lt;BR&gt;Secondo Arata, una volta avviato il processo di fusione, il sistema cos\u00ec realizzato \u00e8 capace di azionare un motore termico, senza nessun altro apporto di energia.\n22 maggio 2008, dimostrazione presso l'universit\u00e0 di Osaka.\nIl primo esperimento pubblico in cui erano presenti circa 60 persone, tra scienziati e giornalisti, aveva come fine quello di dimostrare la riproducibilit\u00e0 del 100% dei fenomeni di produzione di calore da parte della cella a gas di deuterio in pressione, sviluppata da Arata e dal suo collaboratore Yue-Chang. \nL'evento ha avuto luogo il 22 maggio 2008 all'Universit\u00e0 di Osaka, con una dimostrazione completamente in lingua giapponese. La cella \u00e8 stata caricata con 7 grammi di speciali nanoparticelle, messa sotto pressione con deuterio a 50 atmosfere, iniziando immediatamente a produrre energia termica, senza nessun tipo di alimentazione elettrica. L'energia termica prodotta, nell'ordine di qualche decina di watt, era sufficiente a mettere in moto un motore termico a ciclo di Stirling. Al termine dell'esperimento i presenti hanno voluto nominare tale fenomeno con il nome di \"Arata Phenomena\".\nL'esperimento avvenuto il 22 maggio 2008, nell'Universit\u00e0 di Osaka, \u00e8 stato eseguito con questo protocollo:&lt;BR&gt;In un apposito contenitore a pressione, posto all'interno di un calorimetro e collegato, per mezzo di una tubazione, ad uno spettrometro di massa ad altissima risoluzione (Necessario per dimostrare la presenza di 4He (Elio 4), come eventuale residuo della reazione di fusione), sono stati inseriti 7 grammi di nano-particelle di Palladio disperse in una matrice di Ossido di Zirconio appositamente preparate dal laboratorio di Arata. Nella prima fase del test, in tale recipiente, \u00e8 stato inserito idrogeno a 50 atmosfere, generando cos\u00ec un breve picco termico dovuto alla idratazione delle stesse, seguito poi da un lento raffreddamento, dimostrando cos\u00ec che in tale situazione non vi \u00e8 ne emissione di calore, ne presenza di 4He. Il recipiente \u00e8 stato poi svuotato, degasato e nuovamente riempito, ma questa volta con deuterio a 50 atmosfere. A questo punto vi \u00e8 stato di nuovo il picco termico dovuto alla idratazione (il deuterio, essendo un isotopo dell'idrogeno, si comporta chimicamente allo stesso modo), ma questa volta il calore, non \u00e8 andato via via scemando, ma \u00e8 continuato in modo costante, tanto da permettere il funzionamento di un motore termico a ciclo di Stirling. \nIl funzionamento \u00e8 proseguito per diverso tempo, in modo da poter accumulare nel sistema una sufficiente quantit\u00e0 di elio, successivamente \u00e8 stata fatta una nuova misura del gas presente nel contenitore e questa volta, lo spettrometro di massa, ha rilevato nettamente la presenza di elio mescolato con deuterio, segno evidente che il calore prodotto era dovuto ad una reazione termonucleare. Durante la reazione, gli appositi rilevatori di radiazioni, non hanno rilevato nessuna emissione radioattiva.&lt;BR&gt;Arata, ha fatto notare, durante la conferenza che aveva preceduto l'esperimento, che tale esperimento prova in modo assolutamente evidente la capacit\u00e0 di produzione di discrete quantit\u00e0 di calore attraverso una reazione di fusione fredda, ma che comunque rimangono ancora aperti numerosi problemi per lo sfruttamento commerciale di tale tecnologia. I problemi pi\u00f9 importanti da superare sono quelli legati al degasaggio dell'elio che si \u00e8 formato all'interno delle nano-particelle, in quanto il suo accumulo in un certo qual modo \"avvelena\" la reazione, ed alla necessit\u00e0 di ricercare un materiale meno costoso e pi\u00f9 abbondante del palladio utilizzato per l'esperimento."}
{"id": "1792102", "revid": "770634", "url": "https://it.wikipedia.org/wiki?curid=1792102", "title": "Distretto di Kolar", "text": "Il distretto di Kolar \u00e8 un distretto del Karnataka, in India, di 2.523.406 abitanti. \u00c8 situato nella divisione di Bangalore e il suo capoluogo \u00e8 Kolar."}
{"id": "1792104", "revid": "770634", "url": "https://it.wikipedia.org/wiki?curid=1792104", "title": "Distretto di Koppal", "text": "Il distretto di Koppal \u00e8 un distretto del Karnataka, in India, di 1.193.496 abitanti. \u00c8 situato nella divisione di Gulbarga e il suo capoluogo \u00e8 Koppal."}
{"id": "1792105", "revid": "770634", "url": "https://it.wikipedia.org/wiki?curid=1792105", "title": "Distretto di Mandya", "text": "Il distretto di Mandya \u00e8 un distretto del Karnataka, in India, di 1.761.718 abitanti. \u00c8 situato nella divisione di Mysore e il suo capoluogo \u00e8 Mandya."}
{"id": "1792107", "revid": "770634", "url": "https://it.wikipedia.org/wiki?curid=1792107", "title": "Distretto di Mysore", "text": "Il distretto di Mysore \u00e8 un distretto del Karnataka, in India, di 2.624.911 abitanti. \u00c8 situato nella divisione di Mysore e il suo capoluogo \u00e8 Mysore."}
{"id": "1792110", "revid": "770634", "url": "https://it.wikipedia.org/wiki?curid=1792110", "title": "Distretto di Raichur", "text": "Il distretto di Raichur \u00e8 un distretto del Karnataka, in India, di 1.648.212 abitanti. \u00c8 situato nella divisione di Gulbarga e il suo capoluogo \u00e8 Raichur."}
{"id": "1792117", "revid": "1543377", "url": "https://it.wikipedia.org/wiki?curid=1792117", "title": "Distretto di Ramanagara", "text": "Il distretto di Ramanagara \u00e8 un distretto del Karnataka, in India. \u00c8 situato nella divisione di Bangalore e il suo capoluogo \u00e8 Ramanagara.\nIl distretto \u00e8 stato creato il 23 agosto 2007 separando dal distretto di Bangalore Rurale i quattro comuni (\"taluk\") di Ramanagara, Channapatna, Kanakapura e Magadi."}
{"id": "1792119", "revid": "92723", "url": "https://it.wikipedia.org/wiki?curid=1792119", "title": "Grimoaldo IV di Benevento", "text": " Fu soprannominato cos\u00ec in quanto ricopriva a corte il grado di ufficiale della guardia del principe, che nell'antica lingua longobarda si diceva appunto storeseyez.\nBiografia.\nFu molto legato a Grimoaldo III che, essendo senza figli e riponendo in lui la massima fiducia, lo nomin\u00f2 suo successore in punto di morte.\nLa fiducia in Grimoaldo sar\u00e0 ben presto delusa: lo \"Storeseyez\", infatti, non possedeva n\u00e9 la grinta n\u00e9 l'abilit\u00e0 politica del suo predecessore. Il suo carattere rigido e fortemente sospettoso, la cattiva scelta di riportare la sede a Benevento da Salerno e la scarsa abilit\u00e0 diplomatica gli fecero nascere tutt'intorno focosi rancori.\nCome riportato dal \"Chronicon Salernitanum\", Sicone, gastaldo di Acerenza e Radelchi di Conza ordirono nell'817 una congiura, che culmin\u00f2 con l'assassinio di Grimoaldo IV per mano di un sicario di nome Agelmondo. La morte del principe segn\u00f2 l'inizio di una spaventosa guerra per la conquista del potere, finch\u00e9 lo stesso Sicone fu nominato principe."}
{"id": "1792122", "revid": "770634", "url": "https://it.wikipedia.org/wiki?curid=1792122", "title": "Distretto di Shimoga", "text": "Il distretto di Shimoga \u00e8 un distretto del Karnataka, in India, di 1.639.595 abitanti. \u00c8 situato nella divisione di Bangalore e il suo capoluogo \u00e8 Shimoga."}
{"id": "1792123", "revid": "770634", "url": "https://it.wikipedia.org/wiki?curid=1792123", "title": "Distretto di Tumkur", "text": "Il distretto di Tumkur \u00e8 un distretto del Karnataka, in India, di 2.579.516 abitanti. \u00c8 situato nella divisione di Bangalore e il suo capoluogo \u00e8 Tumkur."}
{"id": "1792124", "revid": "770634", "url": "https://it.wikipedia.org/wiki?curid=1792124", "title": "Distretto di Udupi", "text": "Il distretto di Udupi \u00e8 un distretto del Karnataka, in India, di 1.109.494 abitanti. \u00c8 situato nella divisione di Mysore e il suo capoluogo \u00e8 Udupi.\nNel distretto, a circa 70\u00a0km dal capoluogo si trova la citt\u00e0 di Barkur con numerosi templi del XV e del XVI secolo, tra i quali il principale \u00e8 il \"tempio Panchalingeshavara\"."}
{"id": "1792125", "revid": "599013", "url": "https://it.wikipedia.org/wiki?curid=1792125", "title": "Hosny Abd Rabo", "text": "Caratteristiche tecniche.\nIl suo ruolo \u00e8 di centrocampista centrale. Il suo piede preferito \u00e8 il destro anche se pu\u00f2 usare il sinistro.\nCarriera.\nClub.\nCresciuto nell'Ismaily, era il giocatore pi\u00f9 giovane della rosa che vinse il campionato 2001-2002.\nNell'estate del 2005 firm\u00f2 un contratto di cinque anni con lo , con cui disput\u00f2 22 partite in Ligue 1 retrocedendo in Ligue 2 a fine stagione. Fu quindi prestato per una stagione all'Al Ismaily con cui disput\u00f2 26 partite segnando una rete e, dopo la mancata promozione in Ligue 1 dello Strasburgo, il trasferimento divent\u00f2 permanente. Nella stagione 2007-2008 collezion\u00f2 8 reti in 28 partite.\nIl 29 luglio 2008 fu annunciato il suo prestito per due stagioni all'Al-Ahli Club.\nIl 17 luglio 2019 si ritira dal calcio giocato.\nNazionale.\nDebutt\u00f2 in Nazionale maggiore in un'amichevole contro Trinidad e Tobago del 31 marzo 2004.\nFu convocato per la Coppa d'Africa 2006, infortunandosi una settimana prima dell'inizio del torneo. Ha poi partecipato alle edizioni del 2008 e del 2010, vincendole; nella prima ha giocando titolare, segnando 4 gol, vincendo la competizione.\nStatistiche.\nPresenze e reti nei club.\n\"Statistiche aggiornate al 23 settembre 2017.\""}
{"id": "1792126", "revid": "228587", "url": "https://it.wikipedia.org/wiki?curid=1792126", "title": "Diatrema", "text": ""}
{"id": "1792128", "revid": "770634", "url": "https://it.wikipedia.org/wiki?curid=1792128", "title": "Distretto di Chamarajanagar", "text": "Il distretto di Chamarajanagar \u00e8 un distretto del Karnataka, in India, di 964.275 abitanti. \u00c8 situato nella divisione di Mysore e il suo capoluogo \u00e8 Chamarajanagar."}
{"id": "1792129", "revid": "92723", "url": "https://it.wikipedia.org/wiki?curid=1792129", "title": "Sicone I di Benevento", "text": "Nobile originario del Friuli, cadde in disgrazia presso Pipino e fu costretto a lasciare Spoleto. Pens\u00f2 inizialmente di trasferirsi presso Costantinopoli con la propria famiglia ma, giunto nei pressi di Benevento, fu intercettato dal principe Grimoaldo IV: quest'ultimo, inizialmente si propose di scortarlo fino al porto d'Otranto da cui avrebbe salpato per Costantinopoli, ma poi, conversandoci, si decise ad offrirgli delle terre all'interno del principato, lontano dalle minacce di Pipino.\nSicone, pur di non finire tra i Greci stranieri ed allettato dalla possibilit\u00e0 di rimanere tra le sue genti, accett\u00f2 di buon grado l'affidamento dei territori di Acerenza, presso la quale da gastaldo amministr\u00f2 bene ed acquist\u00f2 il favore della comunit\u00e0.\nCome si legge nel \"Chronicon Salernitanum\", un giorno i suoi figli Sicardo e Siconolfo stavano cacciando un cervo finch\u00e9 questo, allontatosi troppo, indusse i due a rinunciare personalmente alla caccia facendosi sostituire dai propri servi, ai quali fu ordinato di riportare il cervo a casa a tutti i costi. Il quadrupede si spinse lontano, sino a giungere nei tenimenti di Conza: i conzani, indignati per quello sconfinamento indesiderato, dapprima sottrassero il cervo ed i cani agli acheruntini, poi li percossero perbene, infine avvisarono il proprio conte, Radelchi, di quanto avvenuto.\nRadelchi, temendo che Sicone volesse sottrargli la contea, si precipit\u00f2 dal principe Grimoaldo IV e lo sollecit\u00f2 a sollevare dall'incarico il gastaldo acheruntino: cos\u00ec, l'esercito principesco cinse d'assedio la citt\u00e0 di Acerenza. Sicone aveva nuovamente pensato di fuggire a Costantinopoli, ma fu pregato dagli acheruntini di rimanere in citt\u00e0, terrorizzati dall'assedio: Sicone, prestando giuramento, si decise a rimanere. L'assedio, malgrado la strenua resistenza mostrata d'Acerenza, stava per vincere le resistenze della difesa, quando i due figli di Sicone fecero gran strage dei conzani che avevano assaltato una porta, spingendoli ad una fuga che per poco non cost\u00f2 la pelle del conte Radelchi. Preso atto del valore militare e della tenacia di Sicone, il principe Grimoaldo pens\u00f2 fosse improduttivo che il suo principato si privasse di un buon stratega ed amministratore quale il gastaldo si stava mostrando, dunque persuase Radelchi ad entrare in citt\u00e0 pacificamente per porre fine alla discordia.\nFu a questo punto che il conte, oltraggiato da questa scelta, fingendosi accondiscendente con Grimoaldo accett\u00f2 senza batter ciglio di fare come dettogli. Accolto ed ospitato in citt\u00e0, si riun\u00ec in gran segreto nella Chiesa di Acerenza con Sicone, insieme al quale organizzarono un complotto ai danni del principe: a Sicone sarebbe andato, dopo l'assassinio, l'intero Principato di Benevento; in cambio, Sicone si sarebbe impegnato \"se non ad aumentare, nemmeno a diminuire\" il potere del conte Radelchi, concedendogli anche l'onore di essere consultato prima di prendere qualsiasi scelta. \nComplice la cattiva nomea e le antipatie di cui godeva il principe, non fu difficile per Radelchi e Sicone approfittare della prima occasione in cui furono chiamati a presenziare nella citt\u00e0 di Benevento per assoldare un sicario (con vecchi rancori verso Grimoaldo) ed incaricarlo di assassinare il principe.\nPrest\u00f2 giuramento all'imperatore Ludovico il Pio come il suo predecessore.\nGrazie all'amicizia con i conti di Conza e ad un'attenta politica matrimoniale, riusc\u00ec ad assicurarsi la permanenza sul trono ed inizi\u00f2 la turbolenta gestione del potere: fu, infatti, un uomo estremamente crudele. Tent\u00f2 di espandere i territori del principato a spese dei bizantini. Assedi\u00f2 anche Napoli, e proprio durante l'ultimo attacco alla citt\u00e0 partenopea, nell'831, riusc\u00ec ad impossessarsi delle reliquie di San Gennaro e a portarle a Benevento.\nAlla sua morte nell'832 gli succede il primogenito Sicardo, che sar\u00e0 ancora pi\u00f9 spietato e dissoluto di lui.\nSua figlia Itta (o anche Ita o Itana) spos\u00f2 Guido I di Spoleto, padre dell'imperatore Guido II."}
{"id": "1792132", "revid": "486946", "url": "https://it.wikipedia.org/wiki?curid=1792132", "title": "Unione Sportiva Angri Calcio 1927", "text": ""}
{"id": "1792133", "revid": "767487", "url": "https://it.wikipedia.org/wiki?curid=1792133", "title": "Mari\u00e9 Digby", "text": "Biografia.\nNaomi Mari\u00e9 (Christina) Digby, di madre giapponese e padre irlandese-americano, \u00e8 la maggiore di tre sorelle, Naomi (nata il 12 dicembre 1985) e Erina (nata l'8 agosto 1987). Ha iniziato a scrivere canzoni quando frequentava le superiori a Los Angeles e, dopo il diploma, ha trascorso un anno alla Berkeley University (California), prima di lasciare il college per concentrarsi sulla musica a tempo pieno.\n\u00c8 riuscita a mettersi sotto i riflettori vincendo la competizione musicale \"Pantene Pro-Voice\" con la canzone autobiografica \"Miss Invisible\". Dopo essersi esibita in numerosi night club, ha firmato un contratto pubblicitario con la Rondor Music, una filiale della Universal Music Group agli inizi del 2005. Alla fine del 2006, ha firmato un altro contratto con la Hollywood Records e ha terminato il suo primo album di canzoni originali: \"Unfold\". Sempre nel 2006 la sua canzone \"Fool\" \u00e8 stata inclusa nella compilation della Disney \"Girl Next\".\nNel 2007 ha acquisito grande popolarit\u00e0 su YouTube realizzando una cover della canzone \"Umbrella\" di Rihanna; dopo la pubblicazione in rete del suo video amatoriale, la canzone \u00e8 stata trasmessa sulla radio americana STAR 98.7, ed \u00e8 stata utilizzata tra le colonne sonore dell'episodio pilota della terza stagione del telefilm \"The Hills\", in onda su MTV. La sua versione di \"Umbrella\" ha raggiunto la posizione #10 della \"Bubbling Under Hot 100 Singles chart\" americana. Mari\u00e9 ha suonato e cantato tale canzone durante il talk show in prima serata \"Last Call with Carson Daly\", sempre in America, il 2 agosto 2007.\nIl suo primo singolo ufficiale, \"Say It Again\", \u00e8 stato trasmesso per la prima volta nelle radio americane il 18 gennaio 2008. Il suo album di debutto, \"Unfold\", \u00e8 uscito l'8 aprile dello stesso anno.\nNel 2009 \u00e8 uscito il suo secondo singolo \"Feel\".\nNel marzo 2009 ha pubblicato una raccolta di cover in Giappone dal titolo \"Second Home\".\nNel giugno dello stesso anno in Giappone e tra luglio 2009 e gennaio 2010 nel resto del mondo \u00e8 uscito il suo secondo album internazionale dal titolo \"Breathing Underwater\".\nNel 2011 ha registrato un disco per il mercato delle Filippine: si tratta di \"Your Love\", a cui partecipano anche Sam Milby e Jericho Rosales. Nel 2012 affronta un tour in Asia.\nNell'ottobre 2013 ha pubblicato il suo primo album pubblicato in maniera indipendente: si tratta di \"Winter Fields\"."}
{"id": "1792145", "revid": "16567040", "url": "https://it.wikipedia.org/wiki?curid=1792145", "title": "Ignazio Salvo", "text": ""}
{"id": "1792146", "revid": "1543377", "url": "https://it.wikipedia.org/wiki?curid=1792146", "title": "Introversione ed estroversione", "text": "Il tratto di introversione-estroversione \u00e8 una dimensione centrale della personalit\u00e0 umana. Gli \"estroversi \" tendono ad essere socievoli e assertivi mentre gli \"introversi\" tendono ad essere pi\u00f9 riservati, riflessivi e meno socievoli. Questi ultimi non sono necessariamente solitari, ma tendono comunque ad avere circoli di amici di dimensioni piuttosto ristrette e hanno meno probabilit\u00e0 di riuscire ad avere relazioni sociali con nuove persone. Essi in genere non hanno bisogno di cercare negli altri l'emozione perch\u00e9 di per s\u00e9 sono propensi a fantasticare e riflettere.\nAmbiversione.\nSebbene molte persone considerino l'introversione o l'estroversione come esclusive, la maggior parte delle teorie sui tratti contemporanee tiene conto dei livelli di introversione e di estroversione come parte di una singolo continuum, all'interno del quale alcune persone si collocano vicino a un'estremit\u00e0 e altri vicino al centro. L'ambiversione si trova nel mezzo. Un ambiverso \u00e8 moderatamente a proprio agio con i gruppi e le interazioni sociali, ma assapora anche il tempo da solo, lontano dalla folla. In parole pi\u00f9 semplici, un ambiverso \u00e8 una persona il cui comportamento cambia in base alla situazione in cui si trova. Di fronte all'autorit\u00e0 o in presenza di estranei, la persona pu\u00f2 essere introversa. Tuttavia, in presenza di familiari o amici intimi, la persona pu\u00f2 essere altamente energica o estroversa.\nIl concetto di ambiversione \u00e8 oggi compreso - oltre che nel modo sopracitato - anche come la combinazione di tratti estroversi ed introversi nella personalit\u00e0 di un essere umano, dunque tutti gli esseri umani secondo tale accezione del termine sono ambiversi, possedendo ogni persona sia tratti estroversi che tratti introversi. Il concetto di ambiversione, pi\u00f9 verosimile e meno astratto di un'ipotetica personalit\u00e0 totalmente estroversa o totalmente introversa, neutralizza la polarizzazione che si viene a creare quando si vogliono creare due \"gruppi\" umani teorici, cio\u00e8 quello degli estroversi e quello degli introversi, e classificare le persone come appartenenti in esclusiva ad uno di essi.\nI termini introversione ed estroversione furono diffusi per la prima volta da Carl Gustav Jung. Praticamente tutti i tipi di personalit\u00e0 comprendono questi due concetti.\nTipi psicologici di Jung.\nFu Carl Gustav Jung a creare i caratteri tipologici dell'introverso e dell'estroverso, nella sua famosa opera \"Tipi psicologici\" (\"Psychologische Typen\", anno di pubblicazione 1921), incrociandoli con quelle che definiva come funzioni: sensazione, sentimento, intuizione, intelletto, da cui discendevano altrettanti tipi: sensoriale, sentimentale, intuitivo, logico-razionale. La sua fu la prima classificazione empirico-scientifica dei tipi psicologici. Egli prende lo spunto dalla concezione di Sigmund Freud di una libido intesa come forza motivazionale primaria e distingue una libido diretta verso l'oggetto, il mondo esterno, e una libido diretta verso il soggetto, quindi il mondo interno, l'interiorit\u00e0. Da questa prima distinzione nasce la concezione degli atteggiamenti estroverso e introverso, come variamente dosati all'interno della soggettivit\u00e0, e modulati a loro volta dalle altre quattro funzioni psicologiche. \nDue, secondo Jung, sono i fondamentali principi che sono alla base del comportamento umano, due i sistemi che ne creano le motivazioni. La difficolt\u00e0 nell'individuazione di una tipologia o di un'altra \u00e8 dovuto da una parte dalla casualit\u00e0 ambientale e temporale e dalla volont\u00e0 individuale. Introversione o estroversione classificano un modo di pensare e di conseguenza di reagire all'ambiente esterno, in base ad una tipologica visione del mondo esterno stesso. La differenza fondamentale delle due tipologie \u00e8 l'attenzione particolare che una pone verso il soggetto e l'altra verso l'oggetto, una verso l'aperto, l'altra verso il chiuso: chi \u00e8 attirato dall'aperto o dall'oggetto viene definito come estroverso, chi dal chiuso o dal soggetto viene definito introverso.\nIntroversione ed estroversione nei bambini.\nSe guardiamo ad esempio dei bambini, i meno corrotti dalla volont\u00e0 individuale e dalla realt\u00e0 ambientale, si possono notare le differenze in alcuni comportamenti tipici delle due tipologie. Il bambino introverso si porr\u00e0 con attenzione, rispetto e profonda empatia nei confronti dei soggetti, i genitori, che per lui sono i grandi, gli importanti, gli incomprensibili, imprevedibili, ovvero l'aperto, e una sorta di sfida invece verso gli oggetti, un comportamento di curiosit\u00e0 iniziale ma anche di rapida noia. Per il bambino introverso qualsiasi comportamento dell'adulto nei suoi confronti \u00e8 visto come giustificabile, il grande ha il potere di fare ci\u00f2 che vuole, in poche parole parte con un atteggiamento di fiducia verso i soggetti e di sfiducia verso gli oggetti. Il bambino estroverso manifester\u00e0 attenzione agli oggetti e anche una forte affettivit\u00e0 agli stessi, ma anche molta empatia verso gli esseri umani, che in taluni casi - dato il carattere indipendente - pu\u00f2 indurre una sfida verso gli adulti di cui controller\u00e0 e verificher\u00e0 i comportamenti. \nIl bambino estroverso parte quindi con un atteggiamento di sfiducia verso i soggetti e di fiducia verso gli oggetti. Con lo sviluppo, nell'et\u00e0 adolescenziale, questi comportamenti tendono a sconvolgersi all'interno del gruppo familiare. L'estroverso tender\u00e0 a vedere il soggetto nemico al di fuori della famiglia, l'introverso comincer\u00e0 a sottovalutare e persino ad odiare i soggetti familiari in quanto si accorge di averli sopravvalutati e rivolge la sua attenzione alla ricerca di soggetti all'esterno del nucleo familiare. Se con il bambino estroverso il genitore dovr\u00e0 preoccuparsi di essere giusto, con il bambino introverso dovr\u00e0 essere sincero, non dovr\u00e0 mostrarsi pi\u00f9 di quello che \u00e8."}
{"id": "1792147", "revid": "124720764", "url": "https://it.wikipedia.org/wiki?curid=1792147", "title": "Teatri della Sicilia", "text": "I teatri della Sicilia sono i complessi architettonici, variegati per tipologia ed epoca di costruzione, che costituiscono l'espressione artistica e materiale dell'attivit\u00e0 scenica nell'isola dall'et\u00e0 antica al XXI secolo.\nStoria.\nIl teatro \u00e8 sempre stato uno dei pi\u00f9 importanti luoghi della socializzazione e dell'intrattenimento di carattere culturale. Nella citt\u00e0 greca svolgeva un ruolo di primo piano, cos\u00ec come in quella romana dove per\u00f2 ospitava primariamente manifestazioni di tipo sportivo. Con la nascita dei primi teatri al chiuso tra XVII e XVIII secolo, lo spettacolo teatrale divenne sempre pi\u00f9 un fenomeno elitario, non solo per motivi economici. La Sicilia \u00e8 sempre stata protagonista del mondo teatrale sia nell'antichit\u00e0, quando nei suoi grandiosi teatri venivano rappresentate le opere di Eschilo, sia in epoca moderna avendo dato i natali a numerosi personaggi di alto calibro e fama.\nTeatri greci antichi.\nEpoca greca.\nIl teatro era una delle strutture fondamentali della polis. Solitamente era posto sulle pendici di una collina o, in mancanza di quest'ultima, veniva innalzato in muratura. Nelle localit\u00e0 costiere solitamente era posizionato in modo che il pubblico oltre a godere della rappresentazione godesse anche del paesaggio. Quando Eschilo decise di trasferirsi in Sicilia fu dapprima a Siracusa, dove rappresent\u00f2 alcune opere nel teatro che ancora oggi possiamo ammirare, per poi stabilirsi a Gela morendovi dopo quattro anni dal suo arrivo. In quest'ultima localit\u00e0, come a Kamarina, non si \u00e8 trovata alcuna traccia del teatro greco che pure doveva esserci. In alcune delle antiche poleis siceliote sono ancora oggi presenti i resti degli antichi teatri. Ecco l'elenco:\nEpoca romana.\nCome gi\u00e0 detto, gli anfiteatri di et\u00e0 romana erano destinati pi\u00f9 che altro ai giochi tra gladiatori o ad altre manifestazioni di carattere sportivo organizzate per intrattenere la grande folla di gente che vi si radunava. In Sicilia le testimonianze di strutture teatrali romane sono piuttosto scarse e la citt\u00e0 di Catania ne conserva ben due.\nTeatri moderni.\nL'esigenza, non solo borghese, di luoghi di ritrovo e svago nelle citt\u00e0, port\u00f2 alla nascita gi\u00e0 a partire dalla fine del XVII secolo di qualche sala teatrale nei principali centri dell'isola. La maggior parte dei teatri comunque fu realizzata nel corso di tutto il XIX secolo riguardando questa volta non solo le grandi citt\u00e0 (Palermo, Messina e Catania) dove ne vennero realizzati pi\u00f9 di uno soprattutto per iniziativa di privati, ma quasi tutti i centri di piccole e medie dimensioni dell'isola. In alcuni casi nuove strutture o ricostruzioni si registrarono durante la prima met\u00e0 del 1900. \nIl modello di sala pi\u00f9 diffuso, quello detto \u201call'italiana\u201d, \u00e8 caratterizzato dalla pianta a forma di ferro di cavallo con pi\u00f9 file di palchi tutt'attorno. I teatri pi\u00f9 eleganti, dotati di ampio foyer e fossa orchestrale, furono molto spesso progettati da grandi architetti siciliani (come Ernesto Basile) che li arricchirono con volte affrescate e decorazioni in oro zecchino. \nTra anni sessanta e settanta di quest'ultimo secolo, molti teatri ridottisi a trascurate sale cinematografiche, andarono incontro ad una crisi che port\u00f2 alla loro chiusura. Fortunatamente negli ultimi anni molti teatri chiusi da decenni sono stati oggetto di opere di restauro che ne hanno permesso la riapertura, tornando allo splendore di un tempo. Alcuni di essi, purtroppo, sono stati ricostruiti in chiave moderna. Ecco i teatri suddivisi per provincia:\nAgrigento e provincia:\nCaltanissetta e provincia\nCatania e provincia:\nEnna e provincia:\nMessina e provincia:\nPalermo e provincia:\nRagusa e provincia:\nSiracusa e provincia:\nTrapani e provincia:\nTeatro contemporaneo.\nIl teatro contemporaneo in Sicilia vanta qualche esempio interessante dal punto di vista architettonico. Inoltre ci sono molte strutture (i cosiddetti \"cine teatri\") realizzate soprattutto nel cinquantennio 1925/1975 che, pur rispondendo ai classici canoni architettonici della sala rettangolare con galleria, risultano importanti perch\u00e9 nei decenni sono stati sede di centinaia di rappresentazioni teatrali ed eventi significativi che hanno contribuito notevolmente alla vita culturale, sociale e ricreativa di tante citt\u00e0. \nIn Sicilia, purtroppo, si registrano per\u00f2 quattro casi emblematici di grandi spazi teatrali contemporanei la cui costruzione \u00e8 iniziata e non \u00e8 mai stata portata a termine: il \"Teatro Nuovo\" di Sciacca (progettato da Alberto Samon\u00e0), il \"Teatro Mandanici\" di Barcellona Pozzo di Gotto, il \"Teatro Nuovo\" di Giarre e il \"teatro \"Moncada\"\" di Catania (Librino). \nEcco l'elenco dei teatri contemporanei pi\u00f9 significativi della Sicilia dal punto di vista architettonico o per il loro ruolo:\nTeatri inattivi.\nTanti sono gli spazi teatrali chiusi in Sicilia, antichi e moderni, ricchi di storia ma molto spesso messi nel dimenticatoio. La speranza \u00e8 che questi teatri, come tanti altri, possano essere recuperati e restituiti alle comunit\u00e0 locali che hanno sete di cultura e svago, soprattutto nei centri medi e piccoli. Il seguente elenco di teatri include edifici pubblici e privati:"}
{"id": "1792148", "revid": "124450324", "url": "https://it.wikipedia.org/wiki?curid=1792148", "title": "Un posto al sole d'estate", "text": "Un posto al sole d'estate \u00e8 stata una soap opera italiana prodotta da Rai Fiction e da Grundy Italia, andata in onda in prima visione su Rai 3 dal 17 luglio 2006 al 4 settembre 2009.\nProduzione.\nQuesto serial televisivo \u00e8 stato lo spin-off estivo della fiction di Raitre \"Un posto al sole\".\n\"Un posto al sole d'estate\" ha debuttato sulla terza rete Rai nell'estate del 2006 e si \u00e8 conclusa definitivamente alla fine dell'estate del 2009: \u00e8 durata in totale 4 stagioni. La voce narrante era del giornalista Paolo Liguori. \nLa durata della soap era limitata al periodo estivo: dalla met\u00e0 di luglio agli inizi di settembre. La prima stagione andava in onda dal luned\u00ec al gioved\u00ec, le altre tre andavano in onda dal luned\u00ec al venerd\u00ec.\nNelle prime due stagioni (2006 e 2007) alcuni personaggi dell'opera originale vengono seguiti durante le loro vacanze, con l'aggiunta di nuovi personaggi e storie pi\u00f9 semplici che non modificano in modo drastico le vicende di \"Un posto al sole\".\nNelle ultime due stagioni (2008 e 2009), \"Un posto al sole d'estate\" ha goduto di una completa autonomia rispetto alla serie madre. I personaggi che facevano da cardine tra le due soap non vengono pi\u00f9 inseriti, al loro posto vengono aggiunti quattro personaggi provenienti da \"Un posto al sole\": Emma Contini, Ludovica Mancini, Pietro Maio e Aida Testa. Questi quattro personaggi facenti parte, in passato, del cast o dei personaggi secondari di \"Un posto al sole\" erano gi\u00e0 precedentemente usciti di scena, le loro vicende in \"Un posto al sole d'estate\" sono completamente nuove e figurano come una continuazione delle vicende gi\u00e0 precedente raccontate nella serie madre.Altro fattore di differenza tra le prime due stagioni e le ultime due \u00e8 il quasi totale rinnovo del cast: rimane tra i protagonisti solo Luigi Petrazzuolo. Anche il personaggio di Aida era stato presente, per breve tempo, nella seconda stagione, cos\u00ec come l'attore Lucio Allocca, ma il personaggio di Osvaldo che interpreta dalla terza stagione, \u00e8 completamente nuovo rispetto a quello di Otello Testa.\nLa location di \"Un posto al sole d'estate\" non \u00e8 Napoli, ma Massa Lubrense, vicino a Napoli. Tuttavia molte scene vengono girate nel Centro di Produzione TV Rai del capoluogo campano.\nL'intento di questa sperimentazione durata 4 anni era quello di intrattenere i fan pi\u00f9 appassionati anche durante il periodo estivo, senza precludere la comprensione della storia agli altri fan che non seguono questa versione della soap.\nInoltre, \"Un posto al sole d'estate\", nel periodo in cui \u00e8 andato in onda, era uno dei pochi programmi trasmessi in prima TV nel periodo estivo, periodo in cui generalmente predominavano i programmi in replica. \nIl serial estivo ha in comune con il serial originario sia la durata delle singole puntate, che \u00e8 di circa 25-30 minuti, e sia la fascia oraria di messa in onda: l'access prime time.\nPer quanto riguarda l'aspect ratio, le prime tre stagioni sono state girate in e trasmesse nel tradizionale rapporto d'aspetto. La quarta stagione, invece, in occasione del progressivo switch-off, \u00e8 stata girata in , ma trasmessa in .\nPrima stagione.\nTitolo: Un posto al sole d'estate - Cercasi Elena disperatamente.\nTrama (2006).\nElena \u00e8 tra i concorrenti di un reality show intitolato \"Grande Hotel a 10 stelle\", che trasmette dall'hotel di Massa Lubrense, il cui direttore \u00e8 Saverio, un uomo arrogante, avido e calcolatore. Il reality show \u00e8 ideato, curato e condotto dalla cinica Viviana Monti, e va in onda su una televisione privata. Ma pochi giorni dopo l'inizio del programma, Elena scompare misteriosamente. Andrea, allora, si reca a Massa Lubrense per cercare di rintracciarla. Viola, qualche settimana dopo, raggiunge Andrea, perch\u00e9 ha saputo che lui sta brancolando nel buio. Gli unici indizi che il fotografo ha in mano sono le registrazioni delle puntate del reality sottratte illecitamente dall'archivio del programma. Andrea ha affittato una stanza presso il ristorante/albergo di Guglielmo, un uomo un po' all'antica e buono. Guglielmo \u00e8 vedovo e vive con suo nipote Pasqualino, un ragazzo che \u00e8 diventato muto dopo il trauma della morte di sua madre, e con sua nipote Serena, cugina di Pasqualino, ragazza schietta ed estroversa. Serena \u00e8 promessa sposa di Luca, un giovane onesto e lavoratore.\nA causa del suo eccessivo attaccamento alla tradizione culinaria, il ristorante di Guglielmo ha sempre pochi clienti. Saverio, che \u00e8 cognato di Guglielmo, cerca di convincerlo a vendergli il ristorante. Tra i due cognati c'\u00e8 sempre stato un profondo astio, e Guglielmo rifiuta qualsiasi offerta di Saverio. Mentre il reality show va avanti anche senza di Elena, Andrea ha forse trovato la pista giusta per rintracciala e per scoprire la verit\u00e0.Dopo aver scoperto che sono proprio Pasqualino e Guglielmo ad aver aiutato Elena a nascondersi, Andrea ha un riavvicinamento con Viola, i due tornano insieme. Elena rivela a Andrea di essere incinta, \u00e8 lui il padre, in passato avevano avuto un piccolo flirt. Quando Viola viene a sapere la verit\u00e0, abbandona Massa Lumbrense e torna a Napoli, Andrea e Elena decidono di tenere il bimbo e tornare Napoli.Nel frattempo Guglielmo frequenta e si innamora della sua cantante preferita: Giovanna, anche lei partecipa al reality di Elena.Serena invece, forse sentendosi oppressa dal suo imminente matrimonio, cerca una via di fuga in Max, un fotografo, che le promette anche di farla entrare nel mondo della televisione, quando per\u00f2 Serena scopre che Max vuole solo una storia con lei, la ragazza torna con Luca.Guglielmo rivela a Pasqualino di essere suo padre, inizialmente il ragazzo prende molto male la cosa, poi, anche con l'aiuto di Guglielmo, accetta il fatto e comincia ad instaurare con il padre un rapporto pi\u00f9 profondo, riprendendo anche a parlare.\n\"Cast\"\nSeconda stagione.\nTitolo: Un posto al sole d'estate.\nTrama (2007).\nLa seconda serie si apre con Renato, Niko e Raffaele che si recano al villaggio vacanze di Massa Lubrense diretto da Saverio. L\u00ec conosceranno Guglielmo, Pasqualino, Serena e Luca. Successivamente, dopo il ritorno a Napoli sia di Raffaele che di Renato, Otello e Teresa si concedono una vacanza-premio, ma l'invadenza di Aida \u00e8 causa di problemi; inoltre Otello \u00e8 vittima della gelosia: Teresa, durante una gara di ballo, esegue un ballo con Vittorio, un ispettore di polizia. Tra i due non succeder\u00e0 mai nulla, ma Otello sar\u00e0 roso dalla gelosia. Michele, invece, accompagna la figlia Rossella al villaggio, qui Rossella si esibir\u00e0, per gioco e anche per uno scherzo di Aida, nelle vesti di chiromante. Qualche settimana dopo Marina, accompagnata da Elena al ristorante di Guglielmo, deve fare i conti con il suo passato: viene infatti a conoscenza che il suo primo amore, il padre di Lorenzo \u00e8 morto in un incidente stradale poco prima di chiederla in moglie, se l'uomo non fosse deceduto, probabilmente la vita di Marina sarebbe stata molto pi\u00f9 semplice e diversa da quella attuale. Anche Guido, dopo il ritorno di Otello e Teresa a casa, va a Massa Lubrense, qui lo seguiranno anche Assunta e il figlio Vittorio, sar\u00e0 proprio in questa sede che Assunta chieder\u00e0 a Guido di ritornare insieme.In tutto questo periodo intanto l'astio tra i cognati Saverio e Guglielmo non \u00e8 affatto diminuito, anzi: Saverio odia profondamente Guglielmo. Serena lavora nel villaggio di Saverio; Guglielmo non sa che sua nipote ha una relazione con Saverio. Pasqualino ha ricominciato a parlare, e ha instaurato un rapporto ancora pi\u00f9 bello con Guglielmo. Guglielmo si \u00e8 fidanzato ufficialmente con Giovanna; i due lavorano insieme al ristorante, hanno una grande intesa e si amano molto. Ma il piano distruttivo di Saverio incombe su di loro, sulla loro serenit\u00e0 e sulla libert\u00e0 di Guglielmo. Quest'ultimo e Giovanna avranno anche una grande crisi, dovuta alle grosse diversit\u00e0 caratteriali, la donna lo tradir\u00e0 anche con Benny, un suo collega cantante. Poi, per\u00f2, l'amore vincer\u00e0. Pasqualino, invece, diventa molto amico di Niko, quest'ultimo, dopo la partenza del padre, viene assunto al ristorante di Guglielmo, l'intento di Niko \u00e8 quello di riconquistare il suo amore d'infanzia Azzurra, la ragazza lavora come insegnante di ginnastica al villaggio di Saverio. La tentata conquista di Niko fallir\u00e0, Azzurra infatti, molto interessata anche a Pasqualino, finir\u00e0 con l'andarsene per un viaggio negli Stati Uniti, prima della fine dell'estate, lasciando tutti e due i ragazzi a bocca asciutta.Nelle ultime settimane Saverio viene aggredito e entra in coma; del tentato omicidio viene accusato Guglielmo, e grazie alle investigazioni di Andrea la verit\u00e0 viene fuori: a tentare alla vita di Saverio \u00e8 stata Maria Rosa, una cameriera che Saverio aveva tentato di violentare.L'estate termina con un concerto di Carmen al ristorante di Guglielmo, con lei anche Pupo, inoltre Serena ritorna ufficialmente con Luca, dopo che a lui \u00e8 stato offerto un lavoro a Milano.\n\"Cast principale\"\n\"Cast secondario\"\nTerza stagione.\nTitolo: Un posto al sole d'estate. La terza stagione di questa fiction \u00e8 composta da 40 puntate.\nTrama (2008).\nEmma Contini (Valeria Morosini), di ritorno dagli Stati Uniti d'America insieme al suo fidanzato Sergio (Renato Raimo), ricomincia a fare la giornalista per un settimanale scandalistico che la invia al villaggio \"Baia 1000\" di Massa Lubrense; prima di iniziare a lavorare, Emma scopre il tradimento del suo fidanzato, che la rimprovera di avere poca femminilit\u00e0. Dopo un drammatico litigio, i due si lasciano. Emma inizia a frequentare un animatore che si fa chiamare \"Dado\" (Salvatore Simeoli); inizialmente, lei non aveva alcuna considerazione per lui in quanto lo considerava solo un playboy dal fisico impeccabile ma dalla scarsa cultura e sensibilit\u00e0. Lui, poich\u00e9 non accetta il fatto di essere respinto da una donna, inizia a corteggiarla cercando di sembrare un intellettuale romantico. Lei \u00e8 confusa, lui crede di averla in pugno, ma poi un bacio inaspettato cambia radicalmente le cose.\nA capo di questo villaggio, chiamato appunto \"Baia 1000\", c'\u00e8 Alfredo Benvenuto (Mario Porfito), il quale cercher\u00e0 di recuperare il suo rapporto con l'introversa figlia Penni (Ada Febbraio), figlia dell'ex-moglie di lui, Margherita (Stefania Barca). Penni ha 17 anni, e nel corso della sua vita Alfredo \u00e8 stato un padre assente, in quanto era troppo impegnato con il suo lavoro di comandante di navi da crociera. Ma ora Alfredo si \u00e8 reso conto di avere sbagliato e vuole rimediare. Inizialmente Penni non sembra intenzionata a dargli una seconda possibilit\u00e0. Nel frattempo, Penni si innamora di Pietro (Luca Riemma), il quale riesce a trovare un posto di lavoro al villaggio grazie a lei. Nessuno, al villaggio, sa che Pietro ha dei precedenti penali: tuttavia il ragazzo ha capito i suoi errori e vorrebbe vivere onestamente, ma ha dei gravi problemi economici ed \u00e8 debitore di due delinquenti.\nAlfredo dirige una troupe colorita e frizzante. La sua subalterna pi\u00f9 importante \u00e8 Stefania (Daniela Fazzolari), ambiziosa vice-direttrice del villaggio. Il responsabile del beauty center \u00e8 Osvaldo (Lucio Allocca); quando l'esuberante Aida (Rosaria De Cicco) inizia a lavorare per lui, non nota subito l'incredibile somiglianza tra il suo capo e suo fratello Otello (interpretato dallo stesso Lucio Allocca).\nPasqualino (Luigi Petrazzuolo) si \u00e8 fatto assumere come cameriere per poter stare vicino a Susy (Roberta Amoroso), la dolce e un po' imbranata fidanzatina di Pasqualino; Susy ha 14 anni, lavora al villaggio come stagista e ha conosciuto Pasqualino circa un anno prima. Le circostanze creano problemi a Pasqualino e a Susy sia in campo sentimentale sia in campo lavorativo. Al piano bar del ristorante c'\u00e8 il musicista Antonio (Giulio Forges Davanzati), il quale ritrova dopo tanto tempo la ragazza della quale era innamorato al liceo, Ludovica Mancini (Silvia Giordano). Antonio, nonostante abbia gi\u00e0 una relazione con Stefania, scopre di essere ancora innamorato di Ludovica. Quest'ultima era giunta al villaggio come ospite, ma poi, avendo speso pi\u00f9 denaro di quello di cui disponeva, \u00e8 diventata donna delle pulizie. Antonio, per\u00f2, si accorge del suo talento per il canto, e la convince a cantare con lui al piano bar; la ragazza accetta, e cos\u00ec interpreta ogni sera le canzoni dell'album \"Amore che\". Tuttavia Ludovica \u00e8 afflitta da un gravissimo problema: \u00e8 sieropositiva, e fino a poco tempo prima faceva la prostituta.\nPurtroppo, a poco a poco si scopre che Stefania non \u00e8 solo una persona antipatica, ma \u00e8 anche subdola, malvagia e calcolatrice. Ha un atteggiamento dittatoriale verso i dipendenti del villaggio; ha ideato un piano per far s\u00ec che la direzione di \"Baia 1000\" licenzi Alfredo e affidi il ruolo di capo-villaggio a lei. Per farlo si serve dell'aiuto di Pietro, che compie una serie di sabotaggi per suscitare del malcontento fra i clienti. Pietro \u00e8 costretto ad ubbidire a Stefania per via dei suoi problemi economici, ma quando capisce che Alfredo \u00e8 una bravissima persona e quando si innamora, ricambiato, di Penni, inizia ad essere tormentato dai sensi di colpa. Il piano diabolico di Stefania viene poi scoperto da Alfredo, Stefania viene licenziata, Pietro, anche se difficilmente, viene perdonato.\nAida si innamora di Giangiacomo, ma lui la lascia pochi giorni prima della fine dell'estate con la promessa di reincontrarla la prossima estate.Ludovica, dopo aver rivelato sia a Penni che ad Alfredo la sua sieropositivit\u00e0, lo rivela anche ad Antonio, inizialmente il ragazzo scappa, poi si rende conto di amare veramente Ludovica e i due instaurano una relazione stabile.Anche Emma e Dado finiscono insieme, Emma segue anche Dado in Brasile, in un nuovo villaggio vacanze e rifiuta la proposta di Sergio di scrivere un nuovo film insieme.Margherita ha una serie di scontri con Alfredo, dovuti al fatto che scopre che il suo attuale compagno \u00e8 il proprietario di Baia Mille, e che lei ha raccomandato Alfredo. I rapporti tra i due si sistemano, lentamente, ma hanno un modo diverso di vedere anche la nascita del rapporto tra loro figlia e Pietro, Alfredo li osteggia, Margherita li appoggia.\n\"Cast principale\"\n\"Cast secondario\"\nMusiche.\nNella terza stagione le musiche hanno molta importanza.\nCitazioni.\nNella terza stagione vengono citati:\nQuarta stagione.\nTitolo: Un posto al sole d'estate. La quarta stagione \u00e8 composta da 40 puntate, ed \u00e8 stata trasmessa in prima visione dal 13 luglio al 4 settembre 2009.\nTrama (2009).\nIl cast della terza stagione \u00e8 quasi interamente confermato, pi\u00f9 alcune new entry e guest star.\n\"Cast principale\"\n\"Cast secondario\""}
{"id": "1792150", "revid": "770634", "url": "https://it.wikipedia.org/wiki?curid=1792150", "title": "Distretto di Bishnupur", "text": "Il distretto di Bishnupur \u00e8 un distretto del Manipur, in India, di 205.907 abitanti. Il suo capoluogo \u00e8 Bishnupur.\nNel distretto si trova il Parco nazionale di Keibul Lamjao."}
{"id": "1792151", "revid": "770634", "url": "https://it.wikipedia.org/wiki?curid=1792151", "title": "Distretto di Churachandpur", "text": "Il distretto di Churachandpur \u00e8 un distretto dello stato del Manipur, in India. Il suo capoluogo \u00e8 Churachandpur."}
{"id": "1792152", "revid": "770634", "url": "https://it.wikipedia.org/wiki?curid=1792152", "title": "Distretto di Chandel", "text": "Il distretto di Chandel \u00e8 un distretto del Manipur, in India. Il suo capoluogo \u00e8 Chandel."}
{"id": "1792154", "revid": "770634", "url": "https://it.wikipedia.org/wiki?curid=1792154", "title": "Distretto di Imphal Est", "text": "Il distretto di Imphal Est \u00e8 un distretto dello stato del Manipur, in India. Il suo capoluogo \u00e8 Porompat."}
{"id": "1792156", "revid": "399", "url": "https://it.wikipedia.org/wiki?curid=1792156", "title": "Pinacoteca civica di Reggio Calabria", "text": "La Pinacoteca Civica di Reggio Calabria ha sede presso il Teatro Francesco Cilea. Espone quadri e tele di particolare rilevanza tra i quali spiccano le tavolette dipinte da Antonello da Messina, opere di Mattia Preti, Giuseppe Benassai e Renato Guttuso; mentre una sezione scultorea \u00e8 dedicata a busti marmorei ed alle sculture classiche.\nDemandata ad esporre le raccolte di propriet\u00e0 del Comune sparse in altri musei ed uffici (tra cui le opere custodite presso il Museo Nazionale della Magna Grecia, presso Palazzo San Giorgio e presso la Biblioteca Pietro De Nava), la Pinacoteca \u00e8 stata inaugurata dal presidente della Camera Gianfranco Fini il 26 maggio 2008. Il progetto di restauro e di allestimento museale \u00e8 stato curato dal Prof. Arch. Fabio Mariano.\nOpere pittoriche.\nTra le opere provenienti dal Museo Nazionale vi sono due dipinti su tavola, parti staccate delle predelle di due diversi polittici, opere di Antonello da Messina ed eseguite fra il 1460 e il 1465.\nLa prima tavoletta di 40 x 30\u00a0cm raffigura \"San Girolamo in penitenza\" e si vede il santo durante l'eremitaggio che si percuote il petto con un sasso mentre sta inginocchiato davanti ad un Crocifisso. Accanto a lui vi \u00e8 il leone che, toltagli la spina della zampa, \u00e8 divenuto suo amico. Davanti, le vesti purpuree e il cappello ricordano la dignit\u00e0 di cardinale abbandonata dal Santo il quale ha scelto di vivere la propria vita in penitenza.\nLa seconda tavoletta di 21 x 29\u00a0cm rappresenta \"I tre angeli apparsi ad Abramo\". Nella parte destra avrebbe dovuto raffigurare Abramo, ma tale parte della tavola \u00e8 stata mutilata. Si vedono i tre angeli collocati in un tipico paesaggio italiano - descritto minuziosamente alla maniera dei fiamminghi - invece che nel querceto descritto nella Genesi. \u00c8 il momento in cui ad Abramo viene annunciato che, non nonostante l'et\u00e0 quasi centenaria di lui e della moglie Sara, avr\u00e0 un figlio.\nTra i diversi altri dipinti, attira l'attenzione una grande tela di 216 x 231\u00a0cm, datata 1656, il \"Ritorno del figliol prodigo\", opera del \"cavaliere calabrese\" Mattia Preti, tra i pi\u00f9 grandi pittori del seicento italiano. Il tema raffigurato \u00e8 un celebre passo dal vangelo di San Luca, che il pittore dipinse pi\u00f9 volte poich\u00e9 pi\u00f9 volte richiesto dalla sua committenza. Nella tela esposta a Reggio la composizione \u00e8 diagonale, in maniera tale che gli sguardi tra il vecchio padre ed il figlio si incontrino, il momento \u00e8 messo in risalto da una luce argentea quasi lunare. La tela ha un notevole effetto di chiaroscuro che evidenzia fortemente i singoli personaggi, ma soprattutto il servo sulla sinistra che per festeggiare il ritorno del giovane conduce il vitello grasso, e la bella figura femminile vista di spalle sulla destra.\nSono inoltre presenti tele di pittori calabresi dell\"800 e di pittori di Scuola napoletana; fra queste un'opera attribuita a Luca Giordano raffigurante \"Cristo e l'Adultera\".\nTra le opere provenienti da Palazzo San Giorgio vi sono 250 dipinti di artisti del periodo compreso tra la prima meta dell'800 e la prima met\u00e0 del '900, tra i quali vi sono artisti calabresi, prevalentemente del territorio reggino, ma anche non calabresi.\nMolte delle opere sono di \"scuola napoletana\" (presso la quale si formarono gli artisti calabresi di questo periodo), indirizzata alla fine del XIX secolo verso il Verismo; alcune provengono dalla Biennale Calabrese d'Arte, che permise a Guttuso, Omiccioli, Milesi e Brancaccio di stabilire un legame con la citt\u00e0; altre ancora provengono dall'Accademia di Belle Arti.\nTra i pittori calabresi: Vincenzo Cannizzaro (1742), Ignazio Lavagna Fieschi (1814), Raffaele Ursini (1851), Enrico Salfi (1857), Annunziato Vitrioli (1830), Domenico Augimeri (1834), Tommaso Vitrioli (1857), Vincenzo Jerace (1862), Rubens Santoro (1859), Antonio Cannata (1895), Ugo Ortona (1889), Domenico Bonfa (1912), Enzo Benedetto (1905), Nunzio Bava (1906) e Alberto Bonfa (1910).\nTra gli scultori calabresi: Francesco Jerace (1853), Saverio Gatto (1877), Alessandro Monteleone (1958), Concesso Barca (1877), Pasquale Panetta (1913) e Nino Zucco (1910).\nTra i pittori non calabresi: Giovanni Brancaccio (1903), Renato Guttuso (1912), Giovanni Omiccioli (1901), Beppe Guzzi (1902), Giuseppe Milesi (1915), Giampiero Restellini (1895) e Manlio Giarrizzo (1896-1957).\nTra gli scultori non calabresi: Vincenzo Vela (1820) e Celestino Petrone (1904).\nOpere scultoree.\nTra le sculture, oltre a numerosi busti marmorei, \u00e8 da menzionare la copia del Laooconte del Bernini, ritrovata presso l'antico seminario arcivescovile della citt\u00e0. Si tratta di una statua in marmo di dimensioni ridotte rispetto alla pi\u00f9 famosa scultura custodita ai musei Vaticani di Roma."}
{"id": "1792157", "revid": "770634", "url": "https://it.wikipedia.org/wiki?curid=1792157", "title": "Distretto di Senapati", "text": "Il distretto di Senapati \u00e8 un distretto dello stato del Manipur, in India. Il suo capoluogo \u00e8 Senapati."}
{"id": "1792158", "revid": "770634", "url": "https://it.wikipedia.org/wiki?curid=1792158", "title": "Distretto di Tamenglong", "text": "Il distretto di Tamenglong \u00e8 un distretto dello stato del Manipur, in India. Il suo capoluogo \u00e8 Tamenglong."}
{"id": "1792159", "revid": "701660", "url": "https://it.wikipedia.org/wiki?curid=1792159", "title": "Distretto di Thoubal", "text": "Il distretto di Thoubal \u00e8 un distretto dello stato del Manipur, in India. Il suo capoluogo \u00e8 Thoubal."}
{"id": "1792160", "revid": "770634", "url": "https://it.wikipedia.org/wiki?curid=1792160", "title": "Distretto di Ukhrul", "text": "Il distretto di Ukhrul \u00e8 un distretto dello stato del Manipur, in India. Il suo capoluogo \u00e8 Ukhrul."}
{"id": "1792161", "revid": "770634", "url": "https://it.wikipedia.org/wiki?curid=1792161", "title": "Distretto di Imphal Ovest", "text": "Il distretto di Imphal Ovest \u00e8 un distretto dello stato del Manipur, in India, di 439.532 abitanti. Il suo capoluogo \u00e8 Lamphelpat."}
{"id": "1792164", "revid": "86599", "url": "https://it.wikipedia.org/wiki?curid=1792164", "title": "Villa Karma", "text": "Villa Karma a Montreux, sulle rive del lago di Ginevra, in Svizzera, \u00e8 il primo edificio realizzato da Adolf Loos (1903-06). Si tratta, in realt\u00e0, di una ampia ristrutturazione con ampliamento di casa Maladaire, di propriet\u00e0 di Theodor Beer, ricco fisiologo viennese. Questi aveva dapprima affidato i lavori a Henri Lavanchy, chiamando solo in un secondo tempo Loos, per sistemare gli interni. Nemmeno Loos, per\u00f2, port\u00f2 a compimento i lavori, e la ristrutturazione fu terminata dall'architetto croato Hugo Ehrlich, tra il 1909 e il 1912.\nAttorno al vecchio nucleo Loos, aggiungendo verande su tre lati, sviluppa una sorta di \"promenade architecturale\", sulla quale fa affacciare tutti gli ambienti di rappresentanza della villa.\nLa pianta ottenuta \u00e8 quasi quadrata e lo sviluppo verticale genera una forma tendenzialmente cubica.\nLoos opta per una dissociazione totale tra gli ambienti interni e i prospetti esterni: \u00e8 particolarmente evidente la difformit\u00e0 tra lo spoglio volume esterno e la ricchezza di materiali utilizzati negli ambienti interni, ulteriormente differenziati da ambiente ad ambiente, a seconda dell'effetto ricercato.\nI lavori furono temporaneamente bloccati dalle forze dell'ordine a seguito delle proteste di alcuni cittadini per la bruttezza dell'edificio, ritenuto troppo spoglio; episodio che si ripet\u00e9 nuovamente durante l'edificazione della Looshaus in Michaelerplatz, a Vienna.\nLoos, inoltre, applica in questo edificio le teorie sulla separazione degli ambienti che aveva avuto modo di conoscere durante il suo viaggio in America: separa molto nettamente gli ambienti pubblici da quelli pi\u00f9 intimi e privati, anche mediante un sapiente uso delle luci. I locali destinati al raccoglimento e alla riflessione sono, infatti, caratterizzati da luci molto soffuse, che entrano indirettamente, al contrario degli spazi comunitari. L'architetto divide poi la zona giorno, concentrata al piano terra, da quella notte, che si trova al secondo piano, mediante una sala della musica, che occupando quasi per intero il primo piano, funge da filtro tra le due aree.\nNel guardaroba al piano terra ritroviamo la concezione ornamentale di Loos, con un armadio a muro non decorato, ma che punta solo sulla bellezza del legno utilizzato.\nOltre il guardaroba il corridoio separa i due ambienti giorno principali a piano terra: la sala da pranzo e la sala del fumo. Quest'ultima \u00e8 un ambiente molto intimo, caratterizzato da colori tenui, evidenziati dalla debole luce che filtra attraverso i vetri colorati della finestra.\nLa sala da pranzo, al contrario, \u00e8 pi\u00f9 luminosa e dominata dal marmo, che riveste sia i muri che il pavimento a scacchi, cos\u00ec come la veranda adiacente. La sala presenta, inoltre murature stondate in corrispondenza delle porte \u2013 sistemazione rara nell'opera loosiana\u00a0\u2013 utilizzate per enfatizzare lo spessore murario.\nL'ambiente pi\u00f9 moderno del piano \u00e8 la biblioteca, che comunica nella parte terminale con la sala lettura, la stanza pi\u00f9 nascosta del piano, destinata alla riflessione intellettuale.\nAl primo piano si trova la sala della musica, un ambiente molto raffinato, caratterizzato dal legno, che ricopre tutto, dal pavimento a parquet fino al soffitto cassettonato. Allo stesso livello \u00e8 presente anche la grande sala da bagno, realizzata in uno stile classicheggiante, coperta da una volta a botte parzialmente sorretta da colonne marmoree, con due grandi vasche incassate nel pavimento.\nAttraverso un piccolo vano scale si accede alle camere da letto all'ultimo piano. La camera dei coniugi Beer \u00e8 caratterizzata dall'assenza di aperture che affaccino direttamente sull'esterno e prende luce o indirettamente dalla veranda adiacente alla stanza stessa o mediante luci elettriche (grande innovazione al tempo). Dalla veranda e dal tetto giardino con pergolati si gode una piacevole vista sul lago di Ginevra."}
{"id": "1792168", "revid": "254401", "url": "https://it.wikipedia.org/wiki?curid=1792168", "title": "Ugo degli Atti", "text": "Agiografia e culto.\nFratello del beato Giuseppe, segu\u00ec il cammino di fede di San Silvestro Guzzolini, quando questi lo accolse nel monastero di San Giovanni.\nPatrono di Sassoferrato, \u00e8 venerato per i suoi miracoli, il pi\u00f9 recente dei quali viene fatto risalire al 1948 nell'occasione in cui un ragazzino di 13 anni sopravvisse dopo una caduta da un ponte alto tre metri.\nNel borgo di Sassoferrato c'\u00e8 la grande chiesa di Santa Maria del Ponte del Piano che conserva le sue reliquie e dove la sua ricorrenza si celebra il 26 luglio mentre nella Congregazione Silvestrina e a Serra San Quirico, dove risulta essere compatrono, viene commemorato il giorno successivo. Nella cappella dedicata al beato sono rappresentate alcune scene della sua vita. Tale cappella \u00e8 ora in ristrutturazione."}
{"id": "1792169", "revid": "125841625", "url": "https://it.wikipedia.org/wiki?curid=1792169", "title": "Podolica", "text": "La podolica \u00e8 una razza bovina caratterizzata da un mantello di colore grigio, con tendenza al grigio scuro sul collo, sulla coscia, sull'orlatura dell'occhio e dell'orecchio nel maschio, mentre nella femmina \u00e8 pi\u00f9 chiaro, fino al bianco. I maschi presentano corna a mezza luna, mentre nella femmina hanno forma di lira. Il bovino podolico in Italia \u00e8 allevato in prevalenza nelle aree interne meridionali (Abruzzo, Basilicata, Calabria, Campania, Molise e Puglia). La razza viene allevata per la produzione di carne e per il latte, utilizzato nella realizzazione di formaggi. In passato, la razza era utilizzata anche per fornire animali da tiro.\nStoria della razza.\nL'antica razza Podolica ha conservato nel nome il riferimento alla regione, le steppe della Podolia (in Ucraina), da cui proviene la sua importazione: quest'ultima sembra sia stata opera degli Unni nel 452 d.C. o dei Romani, i quali l'avrebbero importata anche a Creta.\nAltre fonti, invece, ritengono sia un bovino da sempre originario della penisola italica.\nLa razza, per quanto non minacciata di estinzione, ha subito un consistente declino, dovuto alla meccanizzazione dell'agricoltura che ha reso obsoleto l'uso da tiro, e all'urbanizzazione e all'esodo dalle aree rurali/montane. Da una consistenza stimata in 630.000 esemplari dall'Atlante Etnografico delle popolazioni bovine allevate in Italia del 1983, la popolazione di podolica ha conosciuto, secondo dati FAO del 2002, una diminuzione pari all'80%.\nAdattamento e diffusione.\nDi fatto, costituisce il risultato di un processo millenario di adattamento agli ambienti delle aree meridionali del Paese, ai suoi boschi, alle sue macchie.\nLa consistenza dei capi in quest'area del mediterraneo \u00e8 di circa 130.000 capi, presenti, in particolare, in Abruzzo, Basilicata, Calabria, Campania, e Puglia.\nNei tempi pi\u00f9 recenti \u00e8 usanza comune degli allevatori, introdurre nelle mandrie tori di razza Charolaise o Limousine per migliorare la produzione dei vitelli. Da questi incroci si ottengono vitelli pesanti, dall'accrescimento molto pi\u00f9 rapido, migliori tagli della carne e facilit\u00e0 di vendita sul mercato. Gli incroci con razze da carne estera rappresentano una valida strategia economica dettata dalle esigenze di reddito degli allevatori ma questa pratica \u00e8 estremamente negativa, in quanto rema contro tutto il lavoro di selezione della razza Podolica che ha vissuto periodi di minaccia di estinzione. Oggi sono presenti degli aiuti economici promossi da parte di associazioni di allevatori che promuovo l'avanzata della figura degli allevatori custodi che con la loro attivit\u00e0 di allevamento contribuiscono a conservare la razza. Le sottomisure applicate prevedono un contributo annuo di 200 \u20ac a capo, purch\u00e9 gli allevatori mantengano attivo lo stesso numero di animali allevati non appena le aziende pattuiscono queste azioni di tutela salvaguardia.\nAllevamento.\nLa razza viene allevata per la produzione di carne e per il latte, e per la resistenza al freddo perch\u00e9 \u00e8 una razza che sta sempre allo stato brado, da quando nasce fino alla sua morte. Viene pascolata durante inverno nei boschi a bassa quota e il resto dell'anno nelle montagne da 800 metri a salire. La transumanza dei bovini, fa spostare gli esemplari da un luogo ad un altro. Ad ogni bovino viene attribuito un nome e viene appesa al collo una campana per indicarne la presenza anche a distanza.\nLa vacca podolica \u00e8 stata inclusa tra le razze da carne. L'interesse del bovino podolico \u00e8 andato man mano crescendo sino alla creazione del libro genealogico. Nel 1988 ci fu la prima Mostra nazionale del bovino iscritto al libro genealogico della razza podolica e nel 1996 \u00e8 stato inaugurato il Centro genetico della Podolica dell'Associazione Nazionale Allevatori Bovini da Carne, (ANABIC) a Laurenzana (Potenza). Il centro ha migliorato la genetica della razza fino a iscrivere quasi pi\u00f9 di 500 torelli per la riproduzione di capi per la genetica. I capi in Italia sono circa 130.000.\nCaratteristiche principali.\nLe caratteristiche principali della razza sono il forte adattamento ad ambienti difficili e la capacit\u00e0 di sfruttare, attraverso l'allevamento allo stato brado, quelle risorse alimentari che, altrimenti, a causa della loro collocazione in terreni difficili di aree interne, non potrebbero trovare altra utilizzazione.\nLe caratteristiche somatiche sono strettamente correlate dal sesso, per cui sono presenti dei dimorfismi sessuali che permettono di distinguere i soggetti. I maschi presentano una stella conica, con corna a mezza luna, tipicamente nera in ogni punto con sfumature di grigio sulla nuca, collo pronunciato e groppa rettilinea. Nei maschi, il mantello pu\u00f2 essere completamente nero, grigio, bianco sfumato e le sfumature sono molto pi\u00f9 accentuate rispetto alle femmine. Le femmine presentano le corna a forma di lira che con il passare del tempo tendono ad attorcigliarsi sulla punta. Presentano colorazioni del mantello simili a quelle dei maschi ma meno accentuate. Una podolica in purezza \u00e8 facilmente riconoscibile dalla colorazione esclusivamente nera di musello, ano e vulva. \nProduzione alimentare.\nLa quantit\u00e0 di latte prodotto in brevi periodi dell'anno \u00e8 di circa 15\u00a0kg al giorno con un tenore di grasso del 4,50% e proteine del 3,60%.\nIl latte viene trasformato in formaggi a pasta filata molto pregiati (come il Caciocavallo podolico) poich\u00e9 conferisce al prodotto qualit\u00e0 organolettiche di particolare gradimento da parte del consumatore. La carne \u00e8 di buona qualit\u00e0, presenta una sapidit\u00e0 tipica di questa razza ed un grasso giallognolo che conferisce ai tagli una scioglievolezza particolare ed aromatica dovuta alle essenze contenute nei foraggi con cui vengono alimentati i vitelli all'ingrasso. Il grasso di marezzatura \u00e8 sporadico.\nLa carne podolica \u00e8 una carne ottenuta da capi bovini che trascorrono il 100% della loro vita in pascoli, quindi mangiano quel che trovano in natura. Alcuni allevamenti usano il sistema di allevamento da ingrasso e i vitelli compiuto il mese di et\u00e0 vengono spostati dallo stato brado allo stato semibrado, sono nutriti con farinacci e paglia/foraggio fino al raggiungimento del peso di 5 quintali poi vengono macellati. La carne Podolica insieme alla Maremmana, Marchigiana, Romagnola e Chianina sono entrati a far parte del CCBI (Consorzio Produttori Carne Bovina Pregiata delle Razze Italiane). La carne podolica contiene CLA ed ha effetti benefici sulla salute umana. Essa, se allevata allo stato brado, presenta un grasso giallognolo tipico di un animale che si nutre con prodotti naturali. \nLa carne di Podolica allevata allo stato semibrado si presenta invece con un grasso bianco tendente al giallo. \nLa qualit\u00e0 della carne si caratterizza anche perch\u00e9 i vitelli al momento della macellazione sono di un'et\u00e0 compresa tra i 12/24 mesi di et\u00e0."}
{"id": "1792171", "revid": "287204", "url": "https://it.wikipedia.org/wiki?curid=1792171", "title": "Faiditi", "text": "I Cavalieri Faiditi (o semplicemente i Faiditi o Faydit), erano cavalieri occitani che, avendo combattuto conto i crociati della Crociata albigese, persero i loro feudi e possedimenti.\nIl rifiuto di unirsi alle truppe crociate assoggettandosi al loro capo Simone di Montfort o, ancor peggio, l'ammissione di essere seguaci dell'eresia c\u00e0tara, comportava nella maggior parte dei casi la perdita dei propri possedimenti. Il conte Raimondo VI di Tolosa ebbe con s\u00e9 nella battaglia di Muret una gran quantit\u00e0 di Faiditi.\nLa sconfitta del figlio primogenito di Simone IV di Montfort Amaury VII di Montfortnel 1224 rese possibile ad alcuni Faiditi di rientrare nel possesso dei beni perduti, che per\u00f2 persero nuovamente dopo breve tempo (1226), in occasione della crociata condotta dal re di Francia Luigi VIII.\nI nuovi rapporti di forza furono definitivamente regolati con il Trattato di Meax-Parigi ed i feudi espropriati furono assegnati a nuovi vassalli fedeli alla corona di Francia.\nUn gran numero di nobili della Linguadoca trov\u00f2 accoglienza nel loro esilio presso la corte di Giacomo I, re d'Aragona, che era sovrano di molti feudi della Linguadoca.\nPrincipalmente furono i Faiditi fuoriusciti dal Rossiglione che combatterono contro lo stabilirsi della signoria francese in Occitania e contro l'insorgente Inquisizione. La guerriglia trov\u00f2 il suo apice con la fallita insurrezione di Raimond II di Trencavel nel 1240.\nIn seguito un sempre maggior numero di Faiditi si sottomisero alla corona di Francia ponendosi al suo servizio, fra i quali Oliviero di Termes, che nel 1255 assedi\u00f2 la fortezza c\u00e0tara di Qu\u00e9ribus e mise in prigione il suo ex compagno di battaglia Chabert di Barbaira."}
{"id": "1792174", "revid": "106456", "url": "https://it.wikipedia.org/wiki?curid=1792174", "title": "Faydit", "text": ""}
{"id": "1792184", "revid": "120290792", "url": "https://it.wikipedia.org/wiki?curid=1792184", "title": "Raffaele Biancucci", "text": "Ha terminato l'attivit\u00e0 molto presto ed \u00e8 uscito dal mondo dell'hockey. Poi nel 2008, insieme ad un gruppo di ex giocatori biancorossi ha rifondato il Circolo Pattinatori Grosseto, ha ripreso la qualifica di allenatore gi\u00e0 conseguita a Roma nel 1984, e ha creato partendo da zero il settore giovanile della societ\u00e0 biancorossa, di cui \u00e8 stato Responsabile Tecnico dal 2009 al 2016, iniziando dalla polverosa pista del Cottolengo a Grosseto nell'estate del 2009. In pochi anni, nel 2015 e nel 2016 porta i ragazzi nati al Cottolengo a centrare due storiche qualificazioni consecutive alle Finali Nazionali Giovanili categoria under 13 a Bassano e a Follonica. Lascia nel 2016 il Grosseto e si accasa al Siena Hockey, prima come allenatore della prima squadra e poi come Responsabile del settore giovanile. Dal 2018 si occupa solo del settore giovanile della societ\u00e0 nero verde e dal 2019-20 diventa Responsabile Tecnico ed allenatore della prima squadra dell'Hockey Club Castiglione, incarico che ricopre tuttora. \u00c8 stato anche selezionatore e tecnico regionale della Toscana al Trofeo delle regioni nel 2015 e 2016, Trofeo che ha vinto per la categoria under 15 nel 2016. Dal 2013 \u00e8 Docente Siri e insegna ai corsi per aspiranti allenatori di Hockey su pista materie legate al lavoro con i giovani ed al settore giovanile in genere.\nCarriera.\nHa iniziato la sua carriera nel Circolo Pattinatori Grosseto nel 1972 dove ha vinto a livello giovanile 4 titoli italiani.\nClub.\nPassato al HC Castiglione della Pescaia nella stagione 1986/87 ha iniziato un lungo girovagare che lo ha portato a indossare le maglie di G.S.H. Pordenone, Hockey Goriziana, Mens Sana Siena, Hockey Novara.\nNazionale.\nNessuna presenza in Nazionale maggiore, ma ha ottenuto una convocazione per la Juniores nel 1984.\nRisultati.\nRisultati salienti sono stati una vittoria della Coppa CERS (1991-92) con la maglia dell'Hockey Novara, una semifinale scudetto disputata con l'HC Castiglione, un quarto di finale con l'Hockey Novara, una promozione ottenuta dalla serie A2 con il G.S.H. Pordenone nel 1987-88, una promozione dalla serie B alla serie A2 ottenuta con il Cp Grosseto nel 1983-84, una finale di Coppa Italia raggiunta e persa (7-4) con la maglia del Cp Grosseto contro l'Hockey Novara nel 1985-86."}
{"id": "1792186", "revid": "1005847", "url": "https://it.wikipedia.org/wiki?curid=1792186", "title": "Partito Ungherese dei Lavoratori", "text": "Il Partito Ungherese dei Lavoratori (- MDP) fu un partito politico al governo della Repubblica Popolare d'Ungheria dal 1948 al 1956. Fu fondato come fusione tra il Partito Comunista Ungherese e il Partito Socialdemocratico d'Ungheria; il suo leader fu M\u00e1ty\u00e1s R\u00e1kosi fino al 1956, poi Ern\u0151 Ger\u0151 nello stesso anno per due mesi, e infine J\u00e1nos K\u00e1d\u00e1r fino al 1956, quando il partito si trasform\u00f2 in Partito Socialista Operaio Ungherese, rimanendovi a capo fino al 1988, alla vigilia della dissoluzione del partito. Altri piccoli partiti politici ungheresi furono autorizzati a continuare la propria esistenza come partiti indipendenti.\nDurante la rivoluzione ungherese del 1956 il partito fu riorganizzato nel Partito Socialista Operaio Ungherese da parte di un circolo di comunisti intorno a Imre Nagy. Tuttavia, dopo il 4 novembre 1956, il PSUL fu controllato da J\u00e1nos K\u00e1d\u00e1r e fu pienamente sostenuto dall'Unione Sovietica. All'inizio degli anni sessanta il PSUL ottenne una grande autonomia dalla linea sovietica, e segu\u00ec un corso indipendente specialmente nell'area economica, conosciuto come Comunismo Goulash."}
{"id": "1792187", "revid": "155613", "url": "https://it.wikipedia.org/wiki?curid=1792187", "title": "Grand Hotel Palazzo", "text": ""}
{"id": "1792189", "revid": "22416", "url": "https://it.wikipedia.org/wiki?curid=1792189", "title": "Ferrovia Monti-Luras", "text": ""}
{"id": "1792205", "revid": "36426", "url": "https://it.wikipedia.org/wiki?curid=1792205", "title": "Nervature", "text": ""}
{"id": "1792208", "revid": "110157", "url": "https://it.wikipedia.org/wiki?curid=1792208", "title": "Chiesa di Santa Maria in Laterano in Schiavonia", "text": "La chiesa di Santa Maria In Laterano in Schiavonia, si trova nella parte antica di Forl\u00ec nel Borgo Schiavonia, nelle vicinanze dell'omonima Porta.\nStoria.\nLa prima antichissima chiesa risaliva a prima del Mille e probabilmente venne fondata da San Mercuriale. Rimaneggiata pi\u00f9 volte nel corso del tempo, venne completamente ricostruita tra il 1837 e il 1844 in stile neoclassico su disegno dell'ingegnere forlivese Giuseppe Cantoni, per incarico dell'allora parroco don Francesco Liverani in considerazione delle impellenti necessit\u00e0 di radicali interventi strutturali.\nDescrizione.\nL'interno presenta una sola navata con tre cappelle per lato che termina con l'abside. Presenta delle decorazioni neoclassiche in stucco di Luigi Maioli e Luigi Bezzi. \nLa prima cappella a sinistra presenta una tela del Guercino, \"San Francesco che riceve le stimmate\" (1651). Nella cappella successiva si trova \"L'Addolorata\", una statua policroma di Giovanni Battista Graziani che realizz\u00f2 anche una seconda statua, \"San Giuseppe\", questa inserita in una nicchia a destra dell'altare nella terza cappella.\nDietro l'altare maggiore si trova \"L'Assunzione della Vergine\", opera di Giovanni Giulianini. Alle pareti del presbiterio si trovano \"La Vergine addolorata e San Nicola da Tolentino\" e \"La messa di San Carlo Borromeo\", due anonime tele di ambito cignanesco.\nAttribuito ad Antonio Fanzaresi, infine, \u00e8 il dipinto \"Sant\u2019Antonio di Padova in adorazione del Bambino\" (1767), mentre di Giovanni Orsi \u00e8 \"Sant\u2019Alfonso de\u2019 Liguori in estasi\" (1844). Infine, di Antonio Belloni \u00e8 \"Il sogno di S. Giuseppe\"."}
{"id": "1792210", "revid": "74801", "url": "https://it.wikipedia.org/wiki?curid=1792210", "title": "Clemente Gatti", "text": "Formazione.\nGiovanissimo entr\u00f2 nel convento dei frati francescani di Lonigo (VI).\nEmise la professione solenne il 17 settembre 1903 con il nome di Clemente; il suo nome anagrafico era Ernesto Domenico. Completato brillantemente il corso teologico all'ateneo \"Antonianum\" di Roma, fu ordinato sacerdote il 2 aprile 1904.\nPrimo periodo in missione.\nNel 1909, quando la Transilvania faceva ancora parte dell'Ungheria, i superiori vi inviarono padre Clemente, diventato lettore in teologia, a Hunedoara, dove si trattenne quattro anni ad insegnare la materia nello studentato francescano.\nLa prima guerra mondiale.\nAll'inizio della prima guerra mondiale rientr\u00f2 in Italia e fu chiamato alle armi come cappellano militare.\nPer il suo comportamento in guerra fu decorato \"per meriti militari\" da Emanuele Filiberto di Savoia, duca d'Aosta, comandante dell'invitta III Armata.\nFu quindi ministro e definitore provinciale e prefetto degli studi nonch\u00e9 custode del convento delle Vigne a Venezia.\nSecondo periodo in missione.\nNel 1937 torn\u00f2 in Transilvania, nel frattempo diventata romena.\nCon l'avvento del comunismo (1945) e la persecuzione religiosa, padre Gatti fu deportato ad Alba Iulia.\nIl 7 febbraio 1950 il padre Antonio Mantica, fondatore della Chiesa degli Italiani di Bucarest e suo parroco, fu costretto dalle autorit\u00e0 comuniste a rientrare in Italia, come rettore della chiesa fu nominato, quindi, padre Clemente Gatti.\nIn Romania viveva prima della guerra una prospera comunit\u00e0 italiana composta di decine di migliaia di persone (60.000 circa), poi assottigliatasi a seguito delle persecuzioni politiche con l'accusa di tramare con la capitalista Italia contro la sovietica Romania.\nIntensificandosi la persecuzione religiosa, fu consigliato a padre Gatti di rientrare anche lui in Italia, ma si rifiut\u00f2.\nScriveva:\nIl 15 febbraio 1951 scriveva:\nL'arresto.\nL'8 marzo padre Clemente veniva arrestato e quindi sottoposto a processo davanti al Tribunale militare di Bucarest, dall'11 al 17 settembre 1951: il cosiddetto \"Processo di un gruppo di spie, traditori e cospiratori, al servizio del Vaticano e del Centro di Spionaggio Italiano\".\nCon padre Gatti sedevano sul banco degli imputati i vescovi di Pacha, Schubert e Boroc, alcuni civili (Giorgio Sandulescu, Lazzaro Stefanescu, Giuseppe Waltner, Giorgio Heber, Pietro Topa e il cittadino italiano Eraldo Pintori della Legazione italiana in Romania).\nTutti, a seguito delle torture cui furono sottoposti, si dichiararono colpevoli. Schubert, Boroc, Sandulescu, Stefanescu furono condannati all'ergastolo. Pacha a 18 anni, padre Gatti e Waltner a 15 anni, Heber a 12, Topa a 10.\nIl ritorno.\nSu pressione del Governo italiano viene rilasciato, in aprile del 1952 viene trovato alla stazione ferroviaria di Vienna, nello scompartimento di un treno proveniente dalla Romania. Era paralizzato e senza parola, disfatto e allucinato. Era affetto da numerose e fetide piaghe da decubito e dalla fuoriuscita della spina dorsale per quasi tutta la sua lunghezza, dopo essere stato ricoverato in una clinica a Vienna, viene trasportato il 15 maggio nell'infermeria, da poco aperta dai frati Francescani a Saccolongo, era in grado di emettere solo qualche incomprensibile mugolio. Dopo 3 settimane mor\u00ec, sepolto nella cappella di San Francesco del convento di San Pancrazio a Barbarano Vicentino.\nSulla sua tomba si legge: \u00ab\"Padre Clemente Gatti, eroe della fede in Romania\"\u00bb.\nLa Romania lo riabilita.\nNel 1997 il Governo rumeno chiede scusa per il trattamento subito da Clemente Gatti da parte delle autorit\u00e0 rumene e ne decreta la riabilitazione civile.\nCanonizzazione.\nNel 2002 la diocesi di Padova avvia il processo di canonizzazione."}
{"id": "1792218", "revid": "363629", "url": "https://it.wikipedia.org/wiki?curid=1792218", "title": "Keykode", "text": "Il Keykode \u00e8 un sistema di marcatura dei fotogrammi di una pellicola cinematografica della Eastman Kodak Company, inventato nel 1990 come evoluzione del numero di metraggio. \u00c8 composto da lettere, numeri e simboli posti a intervalli regolari lungo i bordi della pellicola, sia in 35 che in 16\u00a0mm, per permettere l'identificazione univoca di ogni fotogramma.\nIl Keykode \u00e8 in effetti un sistema di timecode progettato per la pellicola.\nNumeri di metraggio.\nI numeri di metraggio sono numeri di riferimento impressi sul bordo della pellicola, ad un intervallo predeterminato:\nPossono essere impressi sia tramite inchiostro o, \u00e8 il metodo pi\u00f9 diffuso, che come immagine latente, visibile solo dopo lo sviluppo.\nI numeri di metraggio servono a diversi scopi: come riferimento univoco per i fotogrammi, ma anche per identificare il tipo di emulsione e il lotto di fabbricazione. Durante la stampa delle copie di lavorazione, i numeri vengono trasferiti sulla pellicola positiva e, una volta finito il montaggio, i numeri di riferimento sulla copia sono identici al negativo originale, che pu\u00f2 a questo punto essere tagliato e stampato per ottenere la copia finale.\nAnche i laboratori possono imprimere una loro numerazione, di solito con inchiostro giallo, per le loro lavorazioni. Un flusso di lavoro piuttosto comune consiste nella stampa a bordo pellicola dello stesso timecode della traccia audio, in modo che i due valori siano identici.\nCon l'avvento del montaggio non lineare, si \u00e8 generata l'utilit\u00e0 di un numero di metraggio leggibile a macchina in grado di essere trasferito sui computer per il montaggio e di fungere da guida per il taglio del negativo, producendo una lista di riferimento in maniera automatica.\nQuesta \u00e8 stato ottenuto tramite il codice a barre USS-128 congiuntamente a un numero stampato, in grado di contenere tra l'altro molte pi\u00f9 informazioni del numero di metraggio classico. Il cosiddetto Keykode consiste in 12 caratteri seguiti dalla stessa informazione in codice a barre.\nStruttura del Keykode.\nEsempio di un codice Keykode:\nKU 22 9611 1802\nEASTMAN 5279 167 3301 122 KD"}
{"id": "1792220", "revid": "86599", "url": "https://it.wikipedia.org/wiki?curid=1792220", "title": "C/1845 D1 de Vico", "text": "La cometa C/1845 D1 de Vico \u00e8 una cometa non periodica scoperta il 25 febbraio 1845 dall'astronomo italiano Francesco de Vico."}
{"id": "1792221", "revid": "123763818", "url": "https://it.wikipedia.org/wiki?curid=1792221", "title": "Eulemur mongoz", "text": "Il lemure mangusta (\"Eulemur mongoz\"), anche conosciuto come maki mongoz, \u00e8 una piccola specie di lemure della famiglia Lemuridae, originario del Madagascar e introdotto nelle isole Comore. Questi animali arboricoli hanno un muso appuntito, code lunghe e cespugliose, e un mantello marrone scuro nella parte superiore del corpo, ventre chiaro e barbe, rossastre nei maschi e bianche nelle femmine. Vivono in gruppi familiari e si nutrono principalmente di frutta, ma si nutrono anche di foglie, fiori e nettare, come il nettare dell'albero di kapok che costituisce gran parte della loro dieta durante la stagione secca. La specie \u00e8 diminuita drasticamente di numero a causa della distruzione dell'habitat e della caccia, e l'Unione internazionale per la conservazione della natura (IUCN) ha valutato il loro stato di conservazione come in Pericolo Critico. \nDescrizione.\nDimensioni.\nMisura fino a 90\u00a0cm, di cui solo 35-40 spettano al corpo, mentre il resto \u00e8 occupato dalla lunga coda pelosa: il peso \u00e8 di circa 2\u00a0kg.\nAspetto.\nLa parte superiore del corpo \u00e8 di color grigio scuro, quella ventrale \u00e8 biancastra: sono presenti due macchie romboidali nere attorno agli occhi e zone di pelo bruno-ruggine sulla nuca e sulla testa. Le parti nude del corpo (muso, zampe).\nComportamento.\nSi tratta di animali arboricoli, che vivono in gruppi familiari che consistono in una coppia con 1-5 giovani esemplari ancora non del tutto maturi.\nI membri di un gruppo stringono forti legami sociali fra loro tramite l'attivit\u00e0 di \"grooming\" e li si trova sempre uniti, nei momenti di riposo come durante l'alimentazione. I vari gruppi si incontrano raramente, anche se spesso i vari territori si sovrappongono nelle zone di confine: in questi casi, i maki mongoz fanno sfoggio di una serie di rituali di minaccia, con versi ed atteggiamenti intimidatori ed un largo uso delle ghiandole per marcare i territori.\nIl livello di attivit\u00e0 dei vari gruppi varia con le stagioni: durante la stagione delle piogge (dicembre-aprile) i maki mongoz sono attivi soprattutto di giorno ed al crepuscolo, mentre durante la stagione secca (maggio-novembre) assumono abitudini maggiormente notturne.\nAlimentazione.\nQuesti lemuri sono essenzialmente frugivori: durante la stagione secca, tuttavia, quando la frutta \u00e8 poca, ripiegano anche su altro materiale vegetale, come fiori (in particolare quelli di kapok) e nettare.\nDistribuzione.\nCon una popolazione selvatica stimata fra i 1000 e i 10000 esemplari, questa specie abita la zona nord-orientale dell'isola, nella zona fra il fiume Mahavavy e la citt\u00e0 di Antzohihy. Lo si trova anche sulle isole di Anjouan e Moh\u00e9li, nelle Comore.\nNel Madagascar colonizza le aree di foresta decidua secca, mentre nelle Comore vive nella foresta pluviale.\nConservazione.\nLa \"IUCN red list\" classifica questa specie come in pericolo critico.\nParte del suo areale ricade all'interno del Parco nazionale di Ankarafantsika."}
{"id": "1792222", "revid": "228587", "url": "https://it.wikipedia.org/wiki?curid=1792222", "title": "Jos\u00e9 Ram\u00f3n Fern\u00e1ndez de Luanco", "text": "Biografia.\nFamiglia di origine.\nJos\u00e9 Ram\u00f3n Fern\u00e1ndez de Luanco y Riego, alias Jos\u00e9 Ram\u00f3n de Luanco, nacque a Castropol nelle Asturie, il 14 novembre 1825 nella \"Casa del Campo\", residenza dei Marchesi di Santa Cruz de Marcenado, figlio di Andr\u00e9s Fern\u00e1ndez de Luanco y Carbayeda e di Petronilia del Riego y Riego.\nEntrambi i genitori erano nati a Luanco, Goz\u00f3n nelle Asturie, ma si erano trasferiti a Castropol dove Andres, il padre di Jos\u00e9 Ramon, era amministratore dei beni che il IX Marchese di Santa Cruz de Marcenado \u2013 Don Manuel Mar\u00eda de Navia-Osorio y de \u00c1lvarez-Cuevas (1806-1881) possedeva a R\u00eda de Ribadeo in quel di Castropol.\nI nonni paterni erano Toribio Fern\u00e1ndez de Luanco (nipote sembra di Francisco Fern\u00e1ndez de Luanco) e Isabella Carbayedo di Luanco nelle Asturie.\nI nonni materni erano Andr\u00e9s del Riego e Josefa del Riego di Muros de Nal\u00f3n nelle Asturie.\nI Fernandez de Luanco, il cui capostipite fu Pedro Fernandez de Luanco (1550-1615) sposato con Marina del Regueral, discendevano da Fernando Suarez de Condres (1295-1355) della Casa del Ferrero.\nInfanzia e studi.\nSembra che Jos\u00e8 Ram\u00f3n trascorresse i primi dieci anni della sua vita a Luanco presso uno zio materno di nome Jos\u00e9 Gonz\u00e1lez Llanos, mentre il 16 febbraio 1838 a Castropol nasceva il fratello minore, Claudio Jos\u00e9, che sar\u00e0 medico e scrittore. Fece i suoi primi studi nel collegio Cartavio a Figueras frequentando in seguito il corso di Filosofia all'Universit\u00e0 di Oviedo dove si laure\u00f2 in Scienze Fisico-Chimiche presso la Scuola Normale di Scienze Sperimentali.\nCon lo scopo di completare la sua formazione accademica, intraprese un viaggio di studio in Europa del quale lasci\u00f2 ampia relazione in un manoscritto oggi di propriet\u00e0 del bibliofilo asturiano Jos\u00e9 P\u00e9rez de Castro.\nCarriera.\nMentre ricopriva alcuni incarichi interinali, ottenne le cattedre di Chimica di Siviglia e di Oviedo optando alla fine per quest'ultima.\nLa Facolt\u00e0 di Chimica fu soppressa nel 1860 e Jos\u00e9 Ram\u00f3n Luanco, cos\u00ec semplicemente si firmava e si faceva chiamare negli ultimi anni della sua carriera, dovette dividersi tra l'Universit\u00e0 di Madrid e quella di Santiago di Compostela. In quest'ultimo centro frequent\u00f2 Laureano Calder\u00f3n y Arana (1847-1894), l'iniziatore della Chimica biologica nelle Universit\u00e0 spagnole.\nPi\u00f9 tardi Jos\u00e9 Ram\u00f3n Luanco otterr\u00e0 la cattedra di Chimica e Fisica annessa alla Facolt\u00e0 di Medicina dell'Universit\u00e0 di Saragozza, della quale arriv\u00f2 a essere decano ad interim.\nDal 1868 fino alla fine della sua carriera fu titolare della cattedra di Chimica e Fisica dell'Universit\u00e0 di Barcellona di cui divenne anche rettore.\nContesto storico.\nJos\u00e9 Ramon Fern\u00e1ndez de Luanco del Riego nacque in un periodo cruciale della storia di Spagna: il Cile e l'Argentina avevano conquistato l'indipendenza dalla Spagna in quegli anni e anche Nueva Granada (attuale Colombia) e il Per\u00f9 erano nella fase finale della loro lotta per l'indipendenza.\nIl decennio (1823-1833) del regno di Ferdinando VII fu seguito dalla prima reggenza di Maria Cristina di Borbone-Due Sicilie (1833-1840) e la seconda reggenza di Baldomero Espartero (1840-1843) durante la quale ebbe luogo la prima Guerra Carlista.\nSuccessivamente con il regno di Isabella II di Spagna, dal 1843 al 1868, si ebbero principalmente governi moderati (1843-1854) con il solo intermezzo della Seconda Guerra Carlista (1846-1849).\nIl biennio progressista (1854-1856) fu seguito da un nuovo governo moderato unionista (1856-1868).\nPraticamente tutta la vita professionale del liberale moderato Jos\u00e9 Ram\u00f3n Fern\u00e1ndez de Luanco del Riego, anteriore al suo insediamento all'Universit\u00e0 di Barcellona nel 1868, si svolse sotto il regno di Isabella II di Spagna.\nProprio nel momento del cambio dello scenario politico egli giunse quindi a Barcellona dove visse con grande disagio, da liberale e moderato qual era, i principali notevoli eventi della contrastata vita politica spagnola di quegli anni: la Rivoluzione di Settembre, detta \"\u201cLa Gloriosa\u201d\" e in seguito la prima repubblica in cui si afferm\u00f2 il \"krausista\" Nicol\u00e1s Salmer\u00f3n, a lui inviso politicamente sin da quando lo ebbe conosciuto a Madrid, cos\u00ec come ancor di pi\u00f9 lo era al suo allievo prediletto Marcelino Men\u00e9ndez Pelayo\n, che si iscrisse all'Universit\u00e0 di Barcellona dopo essere stato esaminato dal professore Nicol\u00e1s Salmer\u00f3n, e non ammesso, a quella di Madrid. Data da allora la grande avversione, non solo politica, che Marcelino Men\u00e9ndez Pelayo nutr\u00ec per Nicol\u00e1s Salmer\u00f3n e i \"krausisti\" in generale.\nOpere.\nUno dei grandi meriti di Jos\u00e9 Ram\u00f3n Fern\u00e1ndez de Luanco fu la seconda edizione del libro di testo di Chimica che pubblic\u00f2 nel 1878 basato esclusivamente sulla teoria atomica unitaria. Luanco, oltre alla chimica coltivava molteplici interessi culturali che spaziavano dall'esoterismo, all'alchimia, all'archeologia, alla storia.\nJos\u00e9 Ram\u00f3n Luanco era appassionato di temi esoterici. Questa sua passione cominci\u00f2 da giovane e ne rimane testimonianza in un suo manoscritto inedito del 1855 intitolato \u201c\"La Fuerza Cabalistica\u201d\" in cui affronta temi come la filosofia ermetica, l'alchimia e la cabala cristiana. Il tragico destino di un suo amico, che mor\u00ec in rovina e mezzo pazzo per colpa della sua fanatica ossessione alchimistica, fece s\u00ec che le sue prime infatuazioni per questo argomento si tramutassero in semplice curiosit\u00e0 storico-bibliografica. Smise di occuparsi personalmente di procedimenti alchemici anche se questa rimase la sua passione e non perdeva occasione per approfondirne la storia.\nJos\u00e9 Ram\u00f3n Luanco cur\u00f2 '\u2019edizione dei due volumi dell\"'\u201dAlquimia en Espa\u00f1a\u201d\" sborsando anche dei soldi di tasca propria per vederli stampati.\nA Oviedo, dove Jos\u00e9 Ram\u00f3n Luanco fu professore di Chimica, cos\u00ec come a Santiago di Compostela, Madrid e Saragozza prima di approdare all'Universit\u00e0 di Barcellona, era soprannominato \"\u201cl'alchimista di Castropol\u201d\".\nA Oviedo, Jos\u00e9 Ram\u00f3n Luanco trascorse i suoi anni pi\u00f9 felici e fece i suoi primi esperimenti finalizzati tra l'altro a dotare la citt\u00e0 di illuminazione pubblica con il gas ottenuto dalla fermentazione delle mele usate per la produzione della bevanda locale: il sidro. Nel 1851 pubblic\u00f2 un saggio intitolato \"\u201cIlluminazione a gas a Oviedo\u201d\" che svilupp\u00f2 nel foglietto \"\u201cConsiderazioni circa le circostanze in cui deve fermentare il mosto delle mele per la preparazione del sidro\u201d\". Con il gas ottenuto in questo modo riusc\u00ec a illuminare il \"Caff\u00e8 Cas\u00edn\" di Oviedo nel 1852 circa. Il progetto non ebbe seguito per la scarsit\u00e0 della materia prima occorrente, ma fu recensito dalla stampa specializzata non solo spagnola ma anche internazionale.\nIn questo campo fu un autentico precursore della ricerca di fonti energetiche alternative ottenute dal riciclo dei residui di altre lavorazioni.\nL'illuminazione pubblica a gas di Oviedo fu poi realizzata nel 1860 da Miguel Vereterra y Carre\u00f1o, sesto marchese di Gasta\u00f1aga, del partito moderato conservatore.\nOltre a diversi lavori di carattere scientifico sulla sua specialit\u00e0, la chimica, tra cui si annovera una \"\u201cQuimica general\u201d\" che ancora si ristampava dopo mezzo secolo, scrisse articoli su argomenti molti diversi tra loro: sopra le meteoriti che caddero su Oviedo nel 1856 e su Cangas de On\u00eds nel 1866, sopra \"\u201cI metallurgici spagnoli nel Nuovo Mondo\u201d\", sopra gli ultimi giorni di Jovellanos in Puerto de Vega, Navia, o sopra il \"\u201cNeologismo nelle scienze\u201d\".\nA lui si deve la monografia su Castropol, inclusa in \"\u201cAsturias\u201d\" di Octavio Bellmunt e Ferm\u00edn Canella, e l'edizione del \"\u201cLibro dell'Ordine della Cavalleria\u201d\", di Raimondo Lullo edito in Barcellona nel 1901.\nAlcuni titoli:\nUltimi anni.\nNel 1900, a 75 anni compiuti, scapolo, si colloca in pensione dopo essere stato rettore dell'Universit\u00e0 di Barcellona. Torna a vivere nella sua amata casa di Castropol a cui fu sempre legato tanto da trascorrervi tutte le vacanze estive. Cos\u00ec lo ricordava con affetto il suo pupillo Marcelino Men\u00e9ndez Pelayo: \"\u201cconservo di lui magnifici ricordi. Era un gran tipo, molto simpatico, con molto senso dello \u201chumor\u201d e uno dei migliori amici di mio padre Marcelino Men\u00e9ndez Pintado. Fin da quando ero bambino ero abituato a frequentarlo perch\u00e9 mio padre ogni estate ci portava a Castropol\u201d.\"\nDue anni dopo fu colpito da una malattia che gli imped\u00ec di leggere e di scrivere fino alla sua morte che lo colse nella sua casa di Castropol il 5 aprile 1905.\nLa sua biblioteca personale comprendente tra gli altri volumi, dozzine di testi stampati e manoscritti di alchimia, fu donata da suo nipote Jos\u00e9 Mar\u00eda Vijandeall'universit\u00e0 di Oviedo e fu distrutta durante la rivoluzione socialista del 1934.\nIl suo epistolario personale rimase nella sua casa di Castropol e fu completamente distrutto nel corso degli anni."}
{"id": "1792223", "revid": "123690166", "url": "https://it.wikipedia.org/wiki?curid=1792223", "title": "Gianfelice Imparato", "text": "Biografia.\nLa sua attivit\u00e0 di attore inizia nel 1976, nella compagnia di Mico Galdieri.\nLe sue presenze come attore protagonista cominciano sotto la direzione di Carlo Cecchi e Luca De Filippo. Successivamente comincia a scrivere opere proprie e a curarne la regia.\nCinematograficamente, anche se le sue presenze non sono numerose, ha collaborato con Marco Bellocchio, Ettore Scola, Mario Monicelli, Nanni Loy e Nanni Moretti. Nella stagione 1989-90 partecipa alla trasmissione televisiva \"Emilio\" esibendosi in divertenti gag al fianco di Silvio Orlando e Teo Teocoli, e al programma \"Televiggi\u00f9\". Nel 2008 \u00e8 \"Don Ciro\" nel film \"Gomorra\", di Matteo Garrone, con cui partecipa al Festival di Cannes ed \u00e8 tra i protagonisti di \"Fortap\u00e0sc\" di Marco Risi sulla figura del giornalista Giancarlo Siani. \u00c8 Alfonso D'Onofrio nel film \"Into Paradiso\" di Paola Randi (Miglior Attore al Montecarlo Film Festival 2010). Nel 2012 \u00e8 il Commissario Libero Sanfilippo, capo e mentore di un giovane vicecommissario Montalbano nella serie prequel \"Il giovane Montalbano\".\nInterpreta Gaetano Nobile nel 2015 nella serie TV \"1992\" e nel 2017 nella successiva \"1993\". Interpreta il vice commissario Giorgio Pisanelli nella prima e nella seconda stagione (2017 e 2018) de I bastardi di Pizzofalcone."}
{"id": "1792230", "revid": "1494169", "url": "https://it.wikipedia.org/wiki?curid=1792230", "title": "Oggetti non stellari nella costellazione del Toro", "text": "Principali oggetti non stellari visibili nella costellazione del Toro."}
{"id": "1792238", "revid": "76963", "url": "https://it.wikipedia.org/wiki?curid=1792238", "title": "Stephen Vizinczey", "text": "Biografia.\nLe prime pubblicazioni di Vizinczey sono poesie che sono apparse nella rivista di Gy\u00f6rgy Luk\u00e1cs di Budapest \"Forum\" nel 1949, quando lo scrittore aveva 16 anni. i laure\u00f2 all'universit\u00e0 di Budapest e studi\u00f2 accademia di arte teatrale e cinematografica della citt\u00e0 nel 1956. A quel tempo scrisse due trame dei suoi libri , \"L'ultima parola\" e \"Mama\", che furono banditi dal regime comunista ungherese. Prese parte alla Rivoluzione ungherese del 1956, e dopo una breve permanenza in Italia, and\u00f2 in esilio in Canada sapendo solo una cinquantina di parole di inglese, e alla fine prese la cittadinanza canadese. Impar\u00f2 l'inglese scrivendo per il \"Canada's National Film Board\" e per la \"CBS\". Nel 1966 si spost\u00f2 a Londra.\nUna delle sue opere pi\u00f9 importanti \u00e8 \"Elogio delle donne mature\", romanzo di formazione (bildungsroman) nel quale il narratore ha incontri sessuali con donne sui 30-40 anni, in Ungheria, Italia e Canada. Nel 2001 fu tradotto per la prima volta in francese e diviene un best seller in Francia. Con questo libro l'autore vinse il Premio Elba. Ne vennero tratti due film: una prima produzione canadese e una successiva spagnola.\n\"Un innocente milionario\", il suo romanzo pubblicato per la prima volta nel 1983, racconta la storia di Mark Niven, figlio di un attore statunitense che conduce una vita incerta in Europa. Il libro \u00e8 stato lodato dalla critica, inclusi gli scrittori Graham Greene e Anthony Burgess. Quest'ultimo ha scritto che Vizinczey potrebbe \"insegnare all'inglese a come scrivere in inglese\".\nAltre sue celebri opere sono \"The man with the magic touch\" (1994), \"If Only\" (2016), \"3 Wishes (2020)\"\nVizinczey scrisse intolre due saggi su letteratura, filosofia e politica: \"Le Regole del Caos\" (\"The Rules of Chaos\") (1962) e \"Verit\u00e0 e Bugie in letteratura\" (\"Truth and Lies in Literature\") (1985)."}
{"id": "1792243", "revid": "1711941", "url": "https://it.wikipedia.org/wiki?curid=1792243", "title": "Grimbeorn il Vecchio", "text": ""}
{"id": "1792244", "revid": "1115371", "url": "https://it.wikipedia.org/wiki?curid=1792244", "title": "Civic Arena", "text": "La Civic Arena (nota come Pittsburgh Civic Arena dal 1961 al 1999 e Mellon Arena dal 1999 al 2010), soprannominata The Igloo, era un'arena coperta situata a Pittsburgh, Pennsylvania. Ha ospitato i Pittsburgh Penguins della National Hockey League e i Pittsburgh Xplosion della Continental Basketball Association.\nStoria.\nLa \"Pittsburgh Civic Arena\", venne completata nel 1961 con un costo di 22 milioni di dollari, ed \u00e8 attualmente la pi\u00f9 vecchia arena della NHL. In realt\u00e0 l'arena non fu costruita per ospitare manifestazioni sportive, ma per ospitare la Pittsburgh Civic Light Opera, che precedentemente si esibiva al Pitt Stadium.\nNel 1999, i Pittsburgh Penguins siglarono un contratto da 18 milioni di dollari della durata di 10 anni con la societ\u00e0 finanziaria Mellon, basata proprio a Pittsburgh; l'arena venne cos\u00ec rinominata \"Mellon Arena\".\nCinema.\nIl film \"A rischio della vita\" diretto da Peter Hyams e interpretato da Jean-Claude Van Damme nel 1995 \u00e8 interamente ambientato all'interno della Civic Arena.\nUna nuova arena per i Penguins.\nUn accordo siglato il 13 marzo 2007 tra i Penguins, la citt\u00e0 di Pittsburgh, la Contea di Allegheny e lo Stato della Pennsylvania, prevede la costruzione di una nuova arena, provvisoriamente chiamata Consol Energy Center, per l'inizio della stagione NHL 2010-11."}
{"id": "1792245", "revid": "1437331", "url": "https://it.wikipedia.org/wiki?curid=1792245", "title": "Costole fluttuanti", "text": "Le coste fluttuanti sono le ultime coste della gabbia toracica. Sono quattro coste atipiche (le due pi\u00f9 in basso, cio\u00e8 le paia XI-XII) nella gabbia toracica umana. Sono cos\u00ec definite perch\u00e9 sono collegate solamente alle vertebre e non allo sterno o a cartilagine comunque collegata allo sterno. \nAlcune persone sono prive di una o di tutte e due le paia, altri, invece, hanno un terzo paio. Nella popolazione giapponese, per esempio, la decima costola \u00e8 normalmente fluttuante. Tale condizione fisiologica \u00e8 riscontrabile con un'incidenza sulla popolazione umana che varia fra il 35% e il 70% a seconda dell'etnia di appartenenza. \nLa loro posizione pu\u00f2 essere alterata permanentemente da una pratica estetica di modifica del corpo che adotta il corsetto per comprimere e spostare verso l'alto le coste."}
{"id": "1792248", "revid": "1494169", "url": "https://it.wikipedia.org/wiki?curid=1792248", "title": "Oggetti non stellari nella costellazione del Triangolo", "text": "Principali oggetti non stellari visibili nella costellazione del Triangolo."}
{"id": "1792250", "revid": "125076984", "url": "https://it.wikipedia.org/wiki?curid=1792250", "title": "Ordine dei Compagni d'Onore", "text": "L'Ordine dei Compagni d'Onore \u00e8 un ordine cavalleresco vigente nel Regno Unito e nel Commonwealth. Fu fondato da Re Giorgio V nel giugno del 1917, come riconoscimento per meriti eccezionali nelle arti, nella letteratura, nella musica, nelle scienze, in politica, nell'industria e nella religione.\nComposizione.\nL'Ordine \u00e8 composto dal Sovrano, oltre a non pi\u00f9 di 65 \"Companions of Honour\", in origine con una quota di 45 membri per il Regno Unito, 7 per l'Australia, 2 per la Nuova Zelanda e 11 per altri Paesi. Oltre a questi, gli stranieri possono diventare \"Compagni onorari\". L'ordine non conferisce il titolo di cavaliere o altro status, ma chi ne fa parte ha titolo a usare la sigla \"CH\" dopo il proprio nome.\nInsegne.\nLe insegne dell'Ordine consistono in un medaglione ovale con una quercia, uno scudo con le armi reali appese a un ramo e a sinistra un cavaliere in armatura. Il distintivo azzurro reca il motto \"IN ACTION FAITHFUL AND IN HONOUR CLEAR\", la descrizione di Alexander Pope (in pentametro giambico) nella sua \"Epistola al Signor Addison\" di James Craggs, in seguito usato sul monumento di Craggs nell'Abbazia di Westminster), in lettere d'oro, e l'ovale \u00e8 sormontato da una croce imperiale. Gli uomini indossano il distintivo su un nastro (rosso con fili esterni d'oro) intorno al collo, e le donne su un fiocco sulla spalla sinistra."}
{"id": "1792251", "revid": "729019", "url": "https://it.wikipedia.org/wiki?curid=1792251", "title": "Battaglia di Forl\u00ec", "text": "La battaglia di Forl\u00ec del 1282 si svolse tra un esercito reclutato in Francia, inviato da papa Martino IV nel tentativo di sottomettere Forl\u00ec, ed i ghibellini forlivesi, a cui arrise la vittoria. L'esercito guelfo fu sconfitto grazie all'abilit\u00e0 strategica di Guido da Montefeltro. L'evento \u00e8 ricordato da Dante Alighieri nella \"Divina Commedia\": \"la terra che fe' gi\u00e0 la lunga prova e di Franceschi sanguinoso mucchio\" (Inferno, XXVII, 43-44).\nI fatti.\nAlla fine del 1281 l'esercito francese strinse d'assedio Forl\u00ec, che era rimasta forse l'ultima roccaforte ghibellina in Italia, accampandosi nei borghi fuori le mura e radendoli al suolo. Dopo alcuni mesi d'assedio, con la citt\u00e0 stremata dalla fame e dalle privazioni sul punto di arrendersi, il condottiero dei forlivesi, Guido da Montefeltro, gioc\u00f2 l'ultima carta a disposizione e tese una trappola all'esercito guelfo.\nGuido da Montefeltro e alcune centinaia di uomini uscirono di nascosto dalle mura nella notte tra il 30 aprile e il 1\u00ba maggio 1282 e si appostarono nei dintorni della citt\u00e0, mentre un altro nucleo si nascondeva nelle case del centro cittadino. Guido consult\u00f2 l'astrologo Guido Bonatti, chiedendogli quale sarebbe stato l'esito della battaglia. Bonatti osserv\u00f2 che Marte entrava in Capricorno, la costellazione alla quale era legato il popolo forlivese. Spinse quindi Guido allo scontro, profetizzando la vittoria ed anche il proprio ferimento.\nIl giorno seguente i forlivesi finsero la resa aprendo le porte all'esercito guelfo e tributandogli grandi onori. Dopo una giornata trascorsa tra feste e bagordi, in serata la capacit\u00e0 combattiva dell'esercito francese era quasi nulla; fu quello il momento scelto da Guido Bonatti per salire sul campanile di San Mercuriale e suonare le campane. Dalle case in cui erano stati in precedenza nascosti e dalle porte della citt\u00e0, opportunatamente riaperte, irruppero i soldati forlivesi, che travolsero i francesi addormentati e ubriachi facendone una strage.\nFra i pi\u00f9 solerti a compiere il pietoso ufficio della sepoltura dei molti cadaveri, si segnal\u00f2 il beato Giacomo Salomoni, domenicano.\nGrande fu l'effetto psicologico della vittoria forlivese, perch\u00e9 ruppe la fama di imbattibilit\u00e0 di cui le truppe francesi godevano da lungo tempo.\nLetteratura.\nL'episodio ha ispirato varie opere letterarie.\nLa trilogia Fiani-Mistrali.\nDi grande respiro \u00e8 la progettata trilogia dell'avvocato e scrittore Bartolommeo Fiani, che ha scritto i primi due romanzi, poi proseguita da Franco Mistrali, che ne ha composto il terzo volume:"}
{"id": "1792253", "revid": "1745361", "url": "https://it.wikipedia.org/wiki?curid=1792253", "title": "Pantera profumata", "text": "La pantera profumata (Panthera redolens, in latino medievale) \u00e8 un'allegoria diffusa dal 1200 che sta ad indicare la poesia. \nSi pensava, al tempo, che la pantera avesse una bocca assai profumata e cos\u00ec lasciasse una scia dei suoi spostamenti. Ma, per i cacciatori che pensavano a catturarla, era pressoch\u00e9 impossibile trovarla. Quindi ne sentivano il profumo, la scia, ma mai la prendevano. Cos\u00ec per i poeti del Duecento era la poesia.\nPer Dante (\"De vulgari eloquentia\", 134-135), invece, rappresenta il volgare illustre, di cui era alla ricerca assiduamente. \nPer Zanzotto, invece, rappresenta ancora la poesia. In un'intervista del 1981 nelle scuole di Parma, lo stesso Zanzotto afferma, per indicare la difficolt\u00e0 di fare poesia in un modo standardizzato, che la pantera non si fa prendere neanche per la coda."}
{"id": "1792255", "revid": "1494169", "url": "https://it.wikipedia.org/wiki?curid=1792255", "title": "Oggetti non stellari nella costellazione del Triangolo Australe", "text": "Principali oggetti non stellari visibili nella costellazione del Triangolo Australe."}
{"id": "1792257", "revid": "2023845", "url": "https://it.wikipedia.org/wiki?curid=1792257", "title": "Valle Benedetta", "text": "La Valle Benedetta \u00e8 una frazione del comune di Livorno, situata in mezzo alle Colline livornesi e, pi\u00f9 precisamente, alle pendici del Poggio Lecceta; dista circa 9 chilometri dal centro della citt\u00e0.\nNei pressi di questo piccolo insediamento \u00e8 presente una stazione di rilevamento meteo e un osservatorio astronomico.\nStoria.\nIn antichit\u00e0 questo luogo era completamente selvaggio e inospitale abitato da lupi e briganti ed era conosciuto, come attestano alcune stampe risalenti alla prima met\u00e0 del XVI secolo, col nome di Valle d'Inferno. Nel XVII secolo il vallombrosano Colombino Bassi, livornese, volle fondarvi una chiesa intitolata a San Giovanni Gualberto con l'annesso monastero.\nSu autorizzazione del granduca Cosimo III acquist\u00f2 il terreno dal cavaliere Francesco Lante di Pisa. Disboscato e spianato il terreno il 20 maggio 1692 vi fu posta la prima pietra in presenza dell'arcivescovo di Pisa. Durante gli scavi per le fondazioni furono trovarti pregevoli reperti archeologici (armi, vasi, monete ed urne) che furono donati al gran principe ereditario Ferdinando de' Medici. Il complesso, progettato dal livornese Lorenzi fu ultimato nel 1697 e fu affidato ai monaci dell'ordine benedettino, da cui prese il nome l'intera valle. Con l'aiuto finanziario del ricco mercante Giovanni Antonio Huygens, di Amburgo, fu aperta la strada fino a Livorno (1694). Lo stesso mercante, oltre a contribuire in maniera rilevante alla costruzione della chiesa e del convento di Valle Benedetta, fece costruire intorno al 1700, probabilmente sulle rovine di un edificio precedente, una villa in localit\u00e0 Prati di Santa Lucia. Durante la seconda guerra mondiale la villa funse da quartier generale delle truppe tedesche; fu quindi bombardata e pressoch\u00e9 rasa al suolo dagli alleati. \nDivenuto vescovo di Pistoia e Prato (1715), il Bassi viene a consacrare la nuova chiesa di Valle Benedetta il 5 giugno 1717.\nNei pressi della chiesa, intorno al 1742, Filippo Huygens, figlio di Giovanni Antonio, innalz\u00f2 alcuni mulini a vento, dei quali restano oggi alcune tracce; essi servivano per la macinazione del grano prodotto nei non distanti terreni pianeggianti.\nNello stesso periodo il ricco mercante ebreo Angiolo Visino vi costru\u00ec una sua casa e convertitosi al cattolicesimo, vi abit\u00f2 con la famiglia.\nPer molti anni la localit\u00e0 fu luogo di ritrovo e di scampagnate dei livornesi in occasione della festa annuale di San Felice.\nInfrastrutture e trasporti.\nLa frazione \u00e8 raggiungibile da Livorno solamente attraverso due strade comunali:\nInvece, provenendo da Collesalvetti, una strada collega la Valle Benedetta al borgo di Colognole e quindi alla Strada Statale 206, mentre una diramazione conduce verso la strada che collega il Gabbro a Livorno (via di Popogna).\nIl trasporto pubblico \u00e8 garantito dalle linee gestite da CTT Nord, in cui \u00e8 confluita l'Azienda Trasporti Livornese."}
{"id": "1792259", "revid": "2138421", "url": "https://it.wikipedia.org/wiki?curid=1792259", "title": "Alessandro Borgia (arcivescovo)", "text": "Biografia.\nAlessandro Borgia nacque in una famiglia patrizia di Velletri, imparentata solo alla lontana con i pi\u00f9 noti Borgia che diedero i natali a Papa Alessandro VI e a San Francesco Borgia. Il padre si chiamava Clemente Erminio Borgia, la madre Cecilia Carboni. Studi\u00f2 a Roma laureandosi alla \"Sapienza\" \"in utroque iure\" nel 1705. Nel 1706 segu\u00ec a Colonia mons. Bussi in qualit\u00e0 di segretario della legazione, succedendogli come nunzio dopo la promozione del Bussi a cardinale (13 settembre 1712). Rimase nel nord Europa fino al marzo 1714. Ritornato a Roma il 30 maggio 1714, fu nominato protonotaro apostolico e, nel mese di ottobre, governatore di Assisi. Ordinato sacerdote il 21 dicembre 1715, il 4 settembre 1716 divenne vescovo di Nocera Umbra. Nel 1719 fu invitato ad assumere l'incarico di Legato Papale in Cina, ma probabilmente preoccupato dai contrasti esistenti intorno ai riti cinesi tra i missionari Gesuiti e Propagandisti e fra l'imperatore della Cina e il Portogallo prefer\u00ec restare in Italia; la Legazione fu quindi guidata dal pavese Carlo Ambrogio Mezzabarba. Il 20 novembre 1724 venne nominato dal nuovo Papa Benedetto XIII arcivescovo di Fermo, carica che mantenne fino al termine della sua vita. Non fu mai nominato cardinale. Al titolo arcivescovile fermano era congiunto quello di principe della citt\u00e0; durante la sua guida, anche l'universit\u00e0 fermana recuper\u00f2 in prestigio.\nErudito, fu in corrispondenza con Ludovico Antonio Muratori e si \u00e8 dedicato alla storia della sua citt\u00e0 natale e delle diocesi che ha retto. Si deve a lui la costituzione dell'archivio diocesano di Fermo nel quale, fra il 1728 e il 1730, fece raccogliere gli antichi documenti di pertinenza della diocesi. L'amore per la cultura venne trasmesso al nipote, il cardinale Stefano Borgia futuro creatore del \"Museo Borgiano\" di Velletri. Stefano all'et\u00e0 di nove anni venne affidato dai suoi genitori alle cure dello zio Alessandro, e dopo la morte ne curer\u00e0 gli scritti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1792265", "revid": "149587", "url": "https://it.wikipedia.org/wiki?curid=1792265", "title": "Zaffer\u00eca", "text": ""}
{"id": "1792267", "revid": "1573940", "url": "https://it.wikipedia.org/wiki?curid=1792267", "title": "Chiesa di Sant'Antonio Abate in Ravaldino", "text": "La chiesa di Sant'Antonio Abate in Ravaldino \u00e8 una chiesa parrocchiale di Forl\u00ec.\nStoria.\nLa prima pietra dell'edificio venne posta nel 1705 su iniziativa dall'ordine dei Carmelitani Scalzi di S. Teresa. Nel 1798 divenne chiesa parrocchiale al posto della vicina Chiesa di Sant'Antonio Vecchio, oggi divenuta Sacrario dei Caduti.\nLe fasi della realizzazione della chiesa sono state tre: \nDescrizione.\nL'incompiuta facciata presenta un andamento semicircolare che le dona un aspetto scenografico, quasi come se volesse abbracciare i fedeli. Il portale realizzato nel 1931 \u00e8 stato disegnato dall'architetto Leonida Emilio Rosetti e dona vigore ed imponenza alla facciata dell'edificio.All'interno, il corpo principale ha pianta ottagonale e due altari. La cappella maggiore, in cui \u00e8 collocata una pala del forlivese Antonio Fanzaresi che raffigura la \"Morte di Sant'Anna\", \u00e8 molto profonda per dare spazio al coro dietro l'altare, ed \u00e8 affiancata da altre due cappelle, il cui ingresso rimane isolato dal resto della chiesa.\nLa cantoria, sopra il portone, ospita un organo di Alessio Verati, costruito nel 1858 e restaurato nel 2004. Apprezzabili, tra l'altro, uno splendido quadro di Marco Palmezzano, la \"Visitazione\", e una \"Piet\u00e0\" di Livio Agresti restaurata nel 2019. Nella cappellina a destra dell'entrata \u00e8 custodito il cinquecentesco \"Crocifisso dei condannati\", cos\u00ec detto perch\u00e9 durante il periodo pontificio era usato nelle processioni che accompagnavano i condannati dalle carceri al patibolo. Retto dal religioso, detto \"confortatore\", che doveva badare alla salvezza dell'anima del morituro, il crocifisso precedeva questi verso il patibolo fino all'ultimo istante di vita; si pu\u00f2 quindi sostenere che il crocifisso sia l'ultimo oggetto terreno che videro diverse decine di condannati."}
{"id": "1792272", "revid": "767487", "url": "https://it.wikipedia.org/wiki?curid=1792272", "title": "Nello Daniele", "text": "Biografia.\nFratello del pi\u00f9 noto cantante Pino Daniele, respira musica fin da bambino. Gi\u00e0 giovane inizia a suonare nei locali napoletani. \nNel 1998 presenta il suo primo album.\nStile.\nAttraverso il suono della sua chitarra latina, riesce ad associare elementi in stile giamaicano della sua band, e trasmette una buona dose di emotivit\u00e0, che gli permette di spaziare tra vari generi musicali e girare l'Italia.\nPartecipazioni.\nTra le sue partecipazioni il \"Premio Ciampi\" (2002), il \"Premio Carosone\" (nelle edizioni 2002 e 2005) e il \"Premio Recanati\" (2003).\nNel 2005 ha partecipato al \u201cPremio Nobel Dario Fo\u201d, incidendo un brano e collaborando con l'artista\nNell'ultimo album molto significative sono le partecipazioni di \"grandi\" della tradizione partenopea come Enzo Gragnaniello e James Senese. Di notevole spessore sono anche le partecipazioni di Gianni Donzelli degli Audio 2 e Francesco Baccini.\nHit.\nAlcuni anni fa ha ottenuto un discreto successo col singolo \"Sogno americano\"."}
{"id": "1792275", "revid": "178920", "url": "https://it.wikipedia.org/wiki?curid=1792275", "title": "Sportiva Roma", "text": ""}
{"id": "1792277", "revid": "339392", "url": "https://it.wikipedia.org/wiki?curid=1792277", "title": "Giulio da Milano", "text": ""}
{"id": "1792284", "revid": "1305772", "url": "https://it.wikipedia.org/wiki?curid=1792284", "title": "Parco nazionale Tsingy di Bemaraha", "text": "Il Parco nazionale Tsingy di Bemaraha \u00e8 una riserva naturale situata nel Madagascar occidentale (regione di Menabe). \nIl parco, istituito nel 1997, comprende la parte meridionale del massiccio calcareo degli Tsingy di Bemaraha. La parte settentrionale del massiccio ricade all'interno della Riserva naturale integrale Tsingy di Bemaraha.\nAccessi.\nI turisti possono raggiungere il parco attraverso la strada nazionale RN 8 che lo collega a Morondava, una citt\u00e0 a 150\u00a0km a sud. Un accesso limitato \u00e8 possibile anche dalla citt\u00e0 di Antsalova, raggiungibile in aereo da Antananarivo o da Mahajanga."}
{"id": "1792288", "revid": "21880", "url": "https://it.wikipedia.org/wiki?curid=1792288", "title": "Riserva naturale Tsingy di Bemaraha", "text": ""}
{"id": "1792296", "revid": "119991", "url": "https://it.wikipedia.org/wiki?curid=1792296", "title": "Pieve di Lecore", "text": ""}
{"id": "1792298", "revid": "287204", "url": "https://it.wikipedia.org/wiki?curid=1792298", "title": "Sarah Main", "text": "\u00c8 la resident superstar di una delle pi\u00f9 famose discoteche del mondo, il Pacha, e viaggia regolarmente in tutto il mondo per suonare musica house. Conduce un programma sulla radio Britannica Galaxy FM.\nGli esordi.\nSarah inizi\u00f2 a lavorare alla discoteca Byblos di Sydney e successivamente in altri club della citt\u00e0 nel 1995. Gi\u00e0 nel 2001 conquist\u00f2 l'Australia, avendo suonato in tutte le discoteche pi\u00f9 famose di Sydney (Home, Soho, Kink, Sounds), e avendo viaggiato in tutto il paese, suonando in numerosi locali e festival e avendo condotto due programmi radiofonici di successo su Rhythm FM e New Wave FM.\nPacha Ibiza.\nSarah in un'intervista ha detto: \"La prima volta che entrai al Pacha mi sentii immediatamente a casa e capii subito che questo era il posto dove volevo suonare\".\nNell'estate del 2000 Sarah giunse ad Ibiza per la prima volta, lavorando al negozio di dischi del Pacha. Un lavoro che le permetteva di suonare dove capitava nei locali dell'isola. La prima volta che Sarah fu invitata a suonare al Pacha fu durante l'\"Australian Party\" nella \"Global Room\" del Pacha. Difatti la \"Global Room\" inizialmente significava che ogni settimana si teneva una festa legata a un paese differente. Nel 2000 Sarah suon\u00f2 una seconda volta al Pacha, per rimpiazzare la DJ Smokin Jo: serviva una DJ donna e quindi fu chiamata Sarah.\nAlla fine dell'estate Sarah perse il volo che l'avrebbe riportata in Australia e non aveva i soldi per comprare un secondo biglietto. Allora al Pacha le proposero di fare altre serate in modo da guadagnare il necessario per ritornare a casa.\nSarah rimase tutto l'inverno ad Ibiza e nel 2001 lo stile, l'ambizione, la bravura nel mixare e soprattutto il suo incredibile gusto per la musica house la fecero diventare la DJ resident al Pacha di Ibiza (discoteca che nel 2002 \u00e8 stata nominata il migliore locale notturno del mondo).\nDa quel momento in poi Sarah ha continuato a collezionare successi. \u00c8 riverita per i suoi set settimanali al Pacha di Ibiza e DJ come Erick Morillo e Pete Tong l'hanno definita \"migliore DJ warm up\" nella rivista \"DJmag\".\nSarah ha anche ricevuto due nomination ai DJ Awards come \"migliore DJ di Ibiza\" nel 2004 e \"migliore nuova entrata\" nel 2005, prima di essere incoronata \"migliore DJ di Ibiza\" (\"Best Ibiza DJ\") nel 2006.\nIl 2005 ha regalato a Sarah una residenza settimanale assieme a Pete Tong, alla serata chiamata Pure Pacha. La serata d\u00e0 anche il nome a una compilation, \"Pure Pacha\". Nel 2007 \u00e8 uscita \"Pure Pacha volume 3\", mixata appunto da Pete Tong e Sarah Main.\nLe compilation \"Pure Pacha\" hanno ricevuto molte recensioni positive, tra cui \"Compilation del mese\" secondo la rivista Mixmag nel 2005.\nSarah ha anche mixato numerose altre compilation, tra cui \"Pacha Ibiza Winter Sessions\", \"Pacha Japan\" and \"Ibiza World Tour\".\nLa DJ.\nSarah sta diventando una delle pi\u00f9 conosciute \"female DJs\" del mondo. Ha suonato in oltre 30 paesi diversi e in ogni continente.\nNon solo la musica di Sarah rappresenta appieno il sound del Pacha, ma anche la sua figura e il suo stile. Infatti \u00e8 raffinata e glamorous (due aggettivi che caratterizzano appieno il Pacha). Sarah \u00e8 stata oggetto di numerose campagne pubblicitarie dal fotografo Tony Riera.\n\u00c8 stata sulle copertine di numerose riviste musicali, in particolare sulla cover di Pacha Magazine assieme a Smokin Jo e Tania Vulcano e su quella di \"M8\", rivista britannica.\nHa anche recitato il ruolo di se stessa nel film \"It's All Gone Pete Tong\", assieme a Carl Cox, Paul van Dyk e Ti\u00ebsto, per citarne alcuni.\nA giugno del 2006 inizi\u00f2 a presentare il suo programma in radio dedicato al Pacha sulla radio Inglese Galaxy FM. Fu un programma di molto successo, con ascolti attorno alle 300.000 persone alla settimana: sicuramente un buon risultato nella carriera di Sarah Main.\nNel Settembre 2010 ha iniziato a lavorare a un nuovo progetto radiofonico molto pi\u00f9 ampio. Ha lanciato il suo nuovo programma settimanale, chiamato \"MAINroom\". Il programma \u00e8 distribuito in tutto il mondo e in Italia su m2o. Lo show \u00e8 anche un podcast su iTunes e dal Gennaio 2011 \u00e8 nell'intrattenimento a bordo dei voli Emirates.\nIl futuro.\nSarah si sta concentrando sulla produzione musicale. Ha gi\u00e0 ultimato alcuni remix e prodotto brani che per\u00f2 sono usciti solo in alcune compilation, ma non come singoli.\n\"Mixare \u00e8 una cosa, fare la DJ \u00e8 un'arte\", cos\u00ec Sarah definisce il suo mestiere: e spera di continuare a proporre il suo sound innovativo in tutto il mondo.\nDiscoteche.\nSarah Main ha suonato - e suona regolarmente - in queste prestigiose discoteche del mondo:"}
{"id": "1792306", "revid": "1543377", "url": "https://it.wikipedia.org/wiki?curid=1792306", "title": "Recettore del fattore di crescita dell'epidermide", "text": "Il recettore del fattore di crescita dell'epidermide (EGFR) \u00e8 un recettore di membrana che lega il fattore di crescita dell'epidermide.\nFunzione.\nIl recettore lega una proteina di 53 amminoacidi chiamata fattore di crescita epidermico (EGF) ma anche il fattore di crescita trasformante \u03b1 (TGF\u03b1); il legame con queste molecole porta all'attivazione del recettore, che omodimerizza con un altro recettore EGFR od eterodimerizza con altre proteine della famiglia dei recettori per il fattore di crescita epiteliale come HER2/c-neu (ErbB-2), Her 3 (ErbB-3) e Her 4 (ErbB-4). Il \"partner\" pi\u00f9 frequente di EGFR \u00e8 rappresentato da HER2/c-neu. La omo-eterodimerizzazione porta all'avvicinamento dei domini citoplasmatici dei suddetti recettori; tali domini possiedono un'attivit\u00e0 tirosin chinasica, che innesca la vicendevole fosforilazione e successivo reclutamento di una serie di proteine come SOS, in grado di attivare, ad esempio Ras. In particolare, Ras \u00e8 una delle principali proteine attivate dal legame dell'EGFR con il suo ligando; in seguito alla sua attivazione, Ras diventa pi\u00f9 affine per il GTP, perdendo viceversa la capacit\u00e0 di legare il GDP. Questa modificazione \u00e8 tuttavia rapidamente reversibile in quanto Ras, legandosi con la proteina GAP, diviene in grado di idrolizzare il GTP in GDP, perdendo nuovamente la sua attivit\u00e0. Per questo, l'attivit\u00e0 di Ras viene definita \"pulsatoria\". Tuttavia, nel breve periodo di attivazione, Ras \u00e8 in grado di attivare la via delle Map chinasi, che porter\u00e0 rapidamente alla differenziazione e proliferazione cellulare. L'omo-eterodimerizzazione di EGFR non comporta soltanto l'attivazione di Ras tramite SOS, ma anche l'innesco della via di PI3K, il cui principale bersaglio \u00e8 AKT che, in seguito a attivazione, \u00e8 in grado di inibire fortemente l'apoptosi.Un'ulteriore capacit\u00e0 del recettore EGFR \u00e8 quella di attivare alcune proteine della famiglia STAT, che prendono parte all'innesco della proliferazione promuovendo la trascrizione di proteine come c-Myc. EGFR si configura dunque come un proto-oncogene a monte di una valle molto numerosa di possibili bersagli patogenetici la cui alterazione pu\u00f2 portare all'autosufficienza dai fattori di crescita.\nApplicazioni cliniche.\nIn generale mutazioni che portano alla sovra espressione o alla iper-attivit\u00e0 di EGFR sono state associate ad un certo numero di tumori, inclusi il cancro ai polmoni, il cancro al colon-retto ed il glioblastoma multiforme. Inoltre mutazioni, amplificazione o disregolazione di EGFR o di proteine correlate sono implicate in circa il 30% di tutti i tumori epiteliali.\nAlcune mutazioni a carico di EGFR possono portare alla sua costante attivazione, che porta ad una divisione cellulare incontrollata, uno dei fattori di predisposizione allo sviluppo del cancro.\nPoich\u00e9 mutazioni in EGFR sono state trovate in molti tipi di cancro (oncogene), questo \u00e8 diventato un bersaglio preferenziale per una nuova classe di terapie antitumorali (targeted therapy), tra cui gefitinib ed erlotinib per cancro al polmone e cetuximab e panitumumab per cancro al colon.\nGli approcci terapeutici sono svariati, si va dagli anticorpi monoclonali che fungono da inibitori (cetuximab e panitumumab) a delle piccole molecole che inibiscono l'EGFR tirosin chinasi che si trova nella parte citoplasmatica (all'interno della cellula) del recettore, inibendone l'attivazione.\nEGFR e cancro al polmone\nDal 2011 sono entrati in uso nuovi farmaci, come IRESSA e Tarceva che hanno come target EGFR. I possibili pazienti vengono divisi - sulla base del test genetico che viene effettuato sul tessuto tumorale - in EGFR-positivi ed EGFR-negativi.\nSolo i pazienti EGFR-positivi ricevono il trattamento e mostrano un rate di risposta molto alto.\n\u00c8 purtroppo comune notare uno sviluppo di resistenza dopo un inizio di trattamento positivo. C'\u00e8 attualmente molto dibattito su quali siano le cause della resistenza, in particolare sono state identificate alcune mutazioni di EGFR (ad esempio la T790M) e l'oncogene MET."}
{"id": "1792308", "revid": "1714743", "url": "https://it.wikipedia.org/wiki?curid=1792308", "title": "Carlotta Federica di Meclemburgo-Schwerin", "text": "Biografia.\nEra la figlia di Federico Francesco I di Meclemburgo-Schwerin e di sua moglie, Luisa di Sassonia-Gotha-Altenburg.\nMatrimonio.\nDurante una visita a Meclemburgo, il principe Cristiano Federico di Danimarca rimase alla corte di suo zio a Schwerin, dove si innamor\u00f2 di sua cugina. Le nozze vennero celebrate il 21 giugno 1806. Ebbero un figlio: \nFederico (1808\u20131863).\nLa giovane coppia risiedette principalmente a Amalienborg e successivamente a Sorgenfri durante l'estate, ma la vita matrimoniale era infelice. Una delle caratteristiche principali della personalit\u00e0 di Carlotta Federica era quella di essere capricciosa e frivola.\nA causa della relazione adulterina tra Carlotta Federica e il musicista Jean Baptiste \u00c9douard Du Puy (1770\u20131822), il 31 marzo 1810 Cristiano ottenne il divorzio e proib\u00ec all'ex moglie di vedere il figlio.\nUltimi anni e morte.\nDopo il divorzio, Carlotta Federica trascorse gli anni successivi tra Horsens, Jutland e Aarhus.\nNel 1829 si trasfer\u00ec dalla Danimarca a Karlsbad. Nel 1830 si rec\u00f2 in Italia, dove si stabil\u00ec a Roma. Si convert\u00ec alla fede cattolica.\nMor\u00ec il 13 luglio 1840 e venne sepolta nel Campo Santo dei Teutonici e dei Fiamminghi. La sua morte signific\u00f2 senza dubbio un sollievo per la corte di Copenaghen, in quanto lei sognava di poter un giorno tornare come madre del re. Federico VII mostr\u00f2 grande rispetto alla sua memoria: raccolse i suoi ritratti nelle sue camere del Castello di J\u00e6gerspris e visit\u00f2 Horsens.\nSpoglie.\nLa sua tomba in Vaticano fu indicata come una delle due tombe in cui sarebbe stata sepolta Emanuela Orlandi, insieme a quella della principessa Sofia di Hohenlohe-Waldenburg-Bartenstein, morta nel 1836.\nEntrambe le tombe, aperte l'11 luglio 2019, sono state trovate inaspettatamente vuote.\nAd oggi (2021) \u00e8 ignoto dove giacciano i suoi resti."}
{"id": "1792309", "revid": "767487", "url": "https://it.wikipedia.org/wiki?curid=1792309", "title": "C/1863 G2 Respighi", "text": "La cometa C/1863 G2 Respighi \u00e8 una cometa non periodica scoperta il 12 aprile 1863 da Bologna dall'astronomo italiano Lorenzo Respighi."}
{"id": "1792319", "revid": "729019", "url": "https://it.wikipedia.org/wiki?curid=1792319", "title": "King Kong (musical)", "text": "King Kong \u00e8 un musical jazz sudafricano degli anni cinquanta, scritto dal compositore Todd Matshikiza con la collaborazione di Pat Williams e Harry Bloom. Raccontava la vita di un pugile nero della categoria dei pesi massimi, Ezekiel Dlamini, noto con lo pseudonimo di \"King Kong\".\nProduzione.\nLa compagnia che interpret\u00f2 il musical era diretta da Leon Gluckman, e gli furono realizzati dal pianista Sol Klaaste, i sassofonisti Mackay Davashe e Kippie Moeketsi e il compositore Stanley Glasser. Ambientazioni e costumi furono progettati da Arthur Goldreich, un architetto ebreo e comunista che in seguito sarebbe stato arrestato durante una manifestazione contro l'apartheid. Il cast, di 72 persone, era composto di soli neri. Fra gli altri, vi comparivano Miriam Makeba, Nathan Mdledle dei Manhattan Brothers, Hugh Masekela, Abdullah Ibrahim, Kippie Moeketsi e Thandi Klaasen.\nLo spettacolo venne messo in scena in Sudafrica nel 1959 ed ebbe un grandissimo successo, tanto da essere in seguito portato fino a Londra (nel 1961). In un periodo di inasprimento del regime dell'apartheid, per molti artisti del cast la tourn\u00e9e di \"King Kong\" fu l'occasione per lasciare il Sudafrica definitivamente: sia Makeba che i Manhattan Brothers, per esempio, decisero di non fare ritorno insieme al resto della compagnia, e iniziarono una nuova carriera in Europa.\nLo stesso spettacolo conteneva elementi non troppo celati di critica al regime dell'apartheid. La canzone \"Sad Times, Bad Times\", per esempio, si riferiva al processo per tradimento a cui furono sottoposti a Pretoria Albert Luthuli, Walter Sisulu, Nelson Mandela e Oliver Tambo.\nUna registrazione dello spettacolo del 1959 fu pubblicata su CD dall'etichetta discografica sudafricana Gallo (CDZAC51R) nel 1991.\nCast.\nIl cast originale del musical del 1959 comprendeva i seguenti artisti."}
{"id": "1792320", "revid": "125238875", "url": "https://it.wikipedia.org/wiki?curid=1792320", "title": "Kaleido Star", "text": " \u00e8 una serie anime diretta da Junichi Sato e scritta da Reiko Yoshida, nata da una coproduzione tra la giapponese Gonzo Digimation Holding, la coreana G&amp;G Entertainment e la statunitense ADV Films. La seconda stagione \u00e8 diretta da Yoshimasa Hiraike. In Italia la serie \u00e8 edita da Mediafilm ed \u00e8 distribuita da 20th Century Fox Home Entertainment.\nTrama.\nSora \u00e8 una sedicenne giapponese, che decide di lasciare il Giappone per realizzare il suo sogno: diventare una Kaleido Star, una star del circo negli Stati Uniti. Qui incontra Layla, l'attuale Kaleido Star che non la accoglie con molta benevolenza. Riesce tuttavia a farsi degli amici in Anna e Mia. Ma dopo poco tempo anche Layla capisce che il talento di Sora \u00e8 grande e fa di tutto per metterla alla prova.\nSora dopo varie prove inizia a distinguersi e ad avere dei ruoli importanti sul palco di Kaleido Star. Dopo molta fatica, allenamento e lacrime riesce a diventare una Kaleido Star e a superare Layla, diventando anche loro due carissime amiche.\nIn Italia.\nLa serie \u00e8 stata pubblicata in Italia in DVD da Mediafilm, che l'ha rimontata in un'edizione da 5 DVD contenenti ciascuno un lungometraggio da 100 minuti.\nLa sigla italiana \u00e8 cantata da Santo Verduci in onda all'interno della trasmissione Contactoons."}
{"id": "1792326", "revid": "339392", "url": "https://it.wikipedia.org/wiki?curid=1792326", "title": "La ballata del Mich\u00e8", "text": ""}
{"id": "1792347", "revid": "1494169", "url": "https://it.wikipedia.org/wiki?curid=1792347", "title": "Oggetti non stellari nella costellazione del Tucano", "text": "Principali oggetti non stellari visibili nella costellazione del Tucano."}
{"id": "1792351", "revid": "149587", "url": "https://it.wikipedia.org/wiki?curid=1792351", "title": "Sant'Erasmo (isola)", "text": ""}
{"id": "1792354", "revid": "729019", "url": "https://it.wikipedia.org/wiki?curid=1792354", "title": "Stazione di Monti-Telti", "text": "La stazione di Monti-Telti, gi\u00e0 \"stazione di Monti\", \u00e8 una stazione ferroviaria presente lungo la ferrovia Cagliari-Golfo Aranci, al servizio dei comuni di Monti (nel cui territorio \u00e8 situata) e Telti.\nStoria.\nLo scalo nacque per iniziativa della Compagnia Reale delle Ferrovie Sarde, che durante la costruzione del tronco gallurese della Dorsale Sarda, decise di fornire una stazione all'abitato di Monti, nelle cui campagne sarebbero transitati i treni.\nFu cos\u00ec che il 1\u00ba dicembre 1880, con l'apertura del tratto Oschiri-Monti della linea per Cagliari e Golfo Aranci, venne inaugurato lo scalo situato tra i territori di Monti e Telti, che inizialmente portava il nome della sola Monti. La stazione fu per alcuni mesi il capolinea gallurese della Dorsale Sarda, sino al 15 marzo 1881, data in cui fu aperto all'esercizio un ulteriore tronco della ferrovia, avente origine dall'impianto e terminante nella stazione di Terranova Pausania (in seguito Olbia).\nIn quello stesso decennio prese forma anche il progetto della rete ferroviaria secondaria della Sardegna, che port\u00f2 il 15 febbraio 1888 all'inaugurazione di una linea per Tempio Pausania da parte della Societ\u00e0 italiana per le Strade Ferrate Secondarie della Sardegna. Inizialmente, nel 1888, le SFSS e le \"Ferrovie Reali\" si accordarono per l'esercizio in comune della stazione, ma in seguito per via di alcuni problemi di natura burocratica le SFSS si dotarono di un proprio scalo, attiguo al fascio binari a scartamento ridotto nella parte nord degli impianti, salvo poi chiuderlo una volta raggiunta una nuova e definitiva intesa con le Ferrovie Reali per l'utilizzo promiscuo della stazione di queste ultime, destinando lo scalo SFSS a sole finalit\u00e0 di servizio. La realizzazione della linea per Tempio Pausania rese l'area ferroviaria di Monti il crocevia obbligato per il trasporto di persone e merci (soprattutto sughero) provenienti o dirette nel Limbara in quegli anni.\nNel 1920 la stazione pass\u00f2 alla gestione delle Ferrovie dello Stato, mentre sul fronte delle concessionarie della linea per Tempio alle SFSS subentrarono le Ferrovie Complementari della Sardegna nel 1921 e le Strade Ferrate Sarde nel 1941. Nel secondo dopoguerra venne chiusa, il 20 luglio 1958, la linea per Tempio (smantellata da Monti a Luras). Dall'area dove avevano sede gli impianti di questa ferrovia furono rimossi i binari a scartamento ridotto, che lasciarono spazio a nuovi fasci a scartamento ordinario, in particolare dagli anni ottanta, nell'ambito di un potenziamento della stazione per il servizio merci. La stazione, ribattezzata \"Monti-Telti\" a met\u00e0 anni sessanta, fu quindi particolarmente attiva per questo genere di trasporto nell'ultima parte del Novecento, in particolare per quanto concerne la movimentazione dei blocchi di granito estratti nelle cave della Gallura. Tale attivit\u00e0 verr\u00e0 tuttavia interrotta nel 2008, con la cessazione da parte di Trenitalia Cargo del servizio merci in Sardegna.\nStrutture e impianti.\nLa stazione, situata in linea d'aria a circa due chilometri e mezzo a nord di Monti e a circa sei a sud ovest di Telti, \u00e8 costruita come scalo passante lungo la ferrovia Cagliari-Golfo Aranci. La dotazione di binari dello scalo (tutti a scartamento ordinario) comprende due unit\u00e0 utilizzate per il servizio viaggiatori, di cui il primo binario di corsa ed il secondo passante. Ognuno di essi \u00e8 servito da una banchina: la prima, attigua al fabbricato viaggiatori, \u00e8 dotata anche di una pensilina, mentre quella al servizio del secondo binario \u00e8 situata tra questo e quello di corsa. Dal binario due se ne dirama un terzo (anch'esso passante), affiancato ai primi due dinanzi al fabbricato viaggiatori, da cui hanno origine due tronchini ed il fascio merci, formato da tre ulteriori binari tronchi. Lo scalo merci dell'impianto, utilizzato in passato principalmente per il trasporto di granito e dotato anche di un piano caricatore, \u00e8 rimasto in disuso dopo la dismissione del servizio di treni merci in Sardegna nel 2008, ed occupa l'area che in passato ospitava i binari delle Strade Ferrate Sarde.\nCon la ferrovia per Tempio in attivit\u00e0, e anche nei decenni successivi alla sua chiusura, la stazione comprendeva infatti parte delle infrastrutture per l'esercizio di questa linea, stante il piazzale comune tra gli due scartamenti e gli accordi tra le amministrazioni ferroviarie: da questo punto di vista erano presenti complessivamente 4 binari tronchi a scartamento da 950\u00a0mm, con un piano caricatore comune alla rete FS ed un magazzino merci. Da uno di questi binari inoltre si diramava il binario verso la confinante stazione che ebbe come ultimo gestore le SFS.\nLa maggior parte dei fabbricati dell'impianto si trova sul lato sud dello scalo: tra di essi il fabbricato viaggiatori, edificio a pianta rettangolare composto da una parte centrale con sviluppo su due piani pi\u00f9 tetto a falde, e da due corpi laterali estesi su un singolo piano con terrazze in cima. A est dello stesso trovano posto in un altro edificio i servizi igienici, affiancati da un altro fabbricato, mentre ad ovest si trova la torre dell'acqua dell'impianto. Nei pressi del passaggio a livello sulla SP 147, situato all'ingresso ovest della stazione, sono presenti i resti di una ex casa cantoniera, a nord della quale permangono due ulteriori edifici nell'area merci dell'impianto.\nLo scalo di Monti-Telti non \u00e8 presenziato, ed il controllo del movimento viene effettuato in remoto dal DCO di Cagliari.\nMovimento.\nLa stazione \u00e8 servita dai convogli di Trenitalia in servizio sulla Dorsale Sarda, che permettono il collegamento con le varie stazioni attive su questa linea oltre che coi centri del Sassarese.\nSino al 1958 l'impianto ospitava anche il capolinea della ferrovia a scartamento ridotto Monti-Tempio, che collegava lo scalo con i vari centri del Limbara.\nServizi.\nDal punto di vista commerciale RFI classifica l'impianto in categoria \"bronze\", ed \u00e8 accessibile a persone con disabilit\u00e0 di tipo motorio.\nAll'interno del fabbricato viaggiatori sono ospitati alcuni servizi all'utenza, tra cui una biglietteria automatica, una sala d'attesa ed un bar-tabacchi.\nInterscambi.\nLo scalo \u00e8 raggiunto dalle autolinee urbane della Giagheddu, che garantiscono il collegamento con il centro di Monti. Dinanzi allo scalo \u00e8 presente inoltre l'ex stazione SFSS di Monti, attiva per un periodo come capolinea per la dismessa linea verso Tempio Pausania, sino all'accordo che port\u00f2 all'utilizzo della stazione delle allora Ferrovie Reali anche per questa ferrovia, poi dismessa nel 1958."}
{"id": "1792356", "revid": "110157", "url": "https://it.wikipedia.org/wiki?curid=1792356", "title": "Chiesa di Santa Lucia (Forl\u00ec)", "text": "La chiesa di Santa Lucia \u00e8 una chiesa di Forl\u00ec risalente al XVII secolo.\nStoria.\nLa costruzione di questo edificio, inizialmente intitolato a San Francesco di Paola, venne iniziata nel 1614 su iniziativa dei monaci Minimi che avevano qui la sede del loro convento.\nNel 1797 venne soppresso l'ordine monastico e divenne chiesa parrocchiale col titolo odierno di Santa Lucia, appartenuto fino a quel momento ad una chiesa, oggi scomparsa, che sorgeva sul lato opposto sulla strada, la chiesa di San Giacomo in Strada, detta di Santa Lucia.\nIl compimento della chiesa venne attribuito da Casali a Giuseppe Merenda, basandosi su un disegno esistente nella raccolta di progetti Merenda-Salecchi.\nLa facciata \u00e8 frutto di un rifacimento del 1829 ad opera di Giuseppe Pani.\nDescrizione.\nOltrepassata la semplice facciata, l'interno della chiesa si presenta in stile barocco ed \u00e8 ad un'unica navata, con tre cappelle per lato.\nNelle nicchie dei pilastri vi sono statue in stucco di Antonio Trentanove raffiguranti i \"Quattro Evangelisti\", mentre pregevoli opere pittoriche e scultoree arricchiscono poi le cappelle e le pareti della chiesa.\nLa volta principale \u00e8 stata affrescata nel 1914 da Enrico Piazza. \nSull'altare maggiore spicca l'urna che, dal 1362 al 1964, contenne i resti di San Ruffillo."}
{"id": "1792357", "revid": "339392", "url": "https://it.wikipedia.org/wiki?curid=1792357", "title": "Capitani del Popolo", "text": ""}
{"id": "1792361", "revid": "33689", "url": "https://it.wikipedia.org/wiki?curid=1792361", "title": "Flavio Simmaco", "text": "Biografia.\nSimmaco era figlio del filosofo Anicio Manlio Torquato Severino Boezio e di Rusticiana, suo fratello era Flavio Boezio, le sue zie Galla e Proba.\nIl padre menzion\u00f2 il consolato congiunto dei suoi figli nella sua opera senza per\u00f2 farne i nomi.\nSia lo stesso Simmaco che il padre Boezio, vennero condannati a morte nel 524 e 525 da Teodorico dopo l'inasprimento dei rapporti tra Ostrogoti (di fede Ariana) e Romani (di fede Cattolica)"}
{"id": "1792362", "revid": "22643", "url": "https://it.wikipedia.org/wiki?curid=1792362", "title": "Ol\u00e1h Gy\u00f6rgy", "text": ""}
{"id": "1792370", "revid": "7", "url": "https://it.wikipedia.org/wiki?curid=1792370", "title": "Placiti", "text": ""}
{"id": "1792371", "revid": "22643", "url": "https://it.wikipedia.org/wiki?curid=1792371", "title": "Gy\u00f6rgy Ol\u00e1h", "text": ""}
{"id": "1792372", "revid": "287204", "url": "https://it.wikipedia.org/wiki?curid=1792372", "title": "Alberto Garcia Aspe", "text": ""}
{"id": "1792373", "revid": "767487", "url": "https://it.wikipedia.org/wiki?curid=1792373", "title": "Diamonds (Fabolous)", "text": "Diamonds \u00e8 il primo singolo del rapper statunitense Fabolous estratto dall'album in studio \"From Nothin' to Somethin\"'. Lo ha prodotto Steve Morales e vi ha partecipato Young Jeezy.\nLa canzone.\nLa canzone \u00e8 stata distribuita su iTunes il 3 aprile 2007 e il 21 aprile ha raggiunto la posizione n.83 nella chart \"Billboard Hot 100\". Nella \"Hot R&amp;B/Hip-Hop Songs\" e nella \"Pop 100\" si \u00e8 piazzata rispettivamente alle posizioni n.59 e n.87.\nLa versione originale \u00e8 in collaborazione con Lil' Wayne, ma \u00e8 stata sostituita da quella con Young Jeezy dalla casa discografica Def Jam Recordings, che voleva nella canzone un artista della stessa label. Di conseguenza, la versione con Lil' Wayne \u00e8 stata distribuita come remix.\nIl testo di \"Diamonds\" \u00e8 stato scritto dagli stessi Fabolous e Young Jeezy. Da notare che Fabolous aveva gi\u00e0 collaborato con Jeezy nel 2004 al brano \"Do the Damn Thang\", presente nell'album \"Real Talk\".\nVideo musicale.\nNel videoclip, Fabolous e Young Jeezy sono circondati da molte ragazze e rappano davanti a uno scenario grigio, mostrando nello stesso tempo i vari gioielli che portano a tracolla. Cameo sono quelli di Red Cafe, Blood Raw e Slick Pulla.\nRemix e freestyle.\nDi seguito sono elencati tutti i remix realizzati:\nI \"freestyle\" realizzati sulla base della canzone da altri artisti sono due: uno realizzato da Lil' Flip, un altro da Jody Breeze dei Boyz n da Hood, dal titolo \"Blow You Out Ya Frame\"."}
{"id": "1792374", "revid": "113757", "url": "https://it.wikipedia.org/wiki?curid=1792374", "title": "Stemma di Lutero", "text": ""}
{"id": "1792380", "revid": "22475", "url": "https://it.wikipedia.org/wiki?curid=1792380", "title": "Corydoras reticulatus", "text": "Corydoras reticulatus () \u00e8 un pesce osseo d'acqua dolce, appartenente alla famiglia Callichthyidae. \nDistribuzione e habitat.\nEndemico della parte inferiore del bacino idrografico del Rio delle Amazzoni.\nDescrizione.\nRaggiunge una lunghezza di 6,1 cm.\nRiproduzione.\nLa femmina depone fino a 100 uova. Queste vengono fecondate a gruppi di 2-4 mentre si trovano tra le pinne ventrali della femmina, quindi vengono deposte e si attaccano al substrato. Il processo viene ripetuto fino a che non sono state deposte tutte le uova.\nAlimentazione.\nSi nutre di piccoli crostacei, insetti vermi e anche sostanze vegetali.\nAcquariofilia.\nSi pu\u00f2 allevare in acquario."}
{"id": "1792386", "revid": "297059", "url": "https://it.wikipedia.org/wiki?curid=1792386", "title": "Rosa di Lutero", "text": "La Rosa di Lutero, o Stemma di Lutero, \u00e8 il simbolo riconosciuto del luteranesimo.\nIl contesto e il simbolo.\nNel 1530, Lutero era partito da Wittenberg il 3 aprile con Melantone e Jonas per raggiungere Augusta dove era in corso l'omonima dieta. Dopo un viaggio di dieci giorni (durante la quale aveva predicato sei volte), arriv\u00f2 a Coburgo, ove venne raggiunto dai legati dell'Elettore. La dieta venne per\u00f2 rinviata in quanto Carlo V si trovava ancora a Mantova. L'Elettore decise nel frattempo che Lutero non avrebbe partecipato alla dieta in quanto troppo pericoloso uscire allo scoperto fuori dai suoi territori, essendo ancora in vigore il bando imperiale. Giovanni chiese al Consiglio della citt\u00e0 di Norimberga, luogo vicino ad Augusta e anch'essa convertita al luteranesimo, di ospitarlo ma questi declinarono con rispetto, precisando che non volevano comunque uscire dallo schieramento protestante. Lutero rimase dunque a Coburgo e nella notte tra il 23 e il 24 venne spostato nel castello della citt\u00e0. La fortezza divenne una seconda Wurtburg, fortezza in cui anni addietro Lutero era stato nascosto.\nLutero intrattenne una fitta corrispondenza e l'Elettore chiese a Latzarus Spengler di progettare un sigillo per autenticare le lettere di Lutero. In una lettera del 8 luglio 1530 indirizzata a Latzarus Spengler, Lutero spieg\u00f2 il significato della rosa, simbolo del sigillo in progettazione:\nLutero con questo simbolo espresse il compendio della sua teologia e della sua fede.\nPrima del 1530.\nNel 1519 viene pubblicata da Wolfgang St\u00f6ckel a Lipsia un discorso di Lutero con una immagine che rappresentava una rosa di Lutero. Sull'anello del dottorato il simbolo della Heiliger Geist.\nStemmi con la rosa.\nViene usata in diversi stemmi. La rosa \u00e8 una figura araldica diffusa.\nIn diversi stemmi ungheresi vi \u00e8 la rosa di Lutero come in quelli di Dunaegyh\u00e1za, Kaj\u00e1rp\u00e9c, Kemenesh\u0151gy\u00e9sz e Malomsok.\nGiubileo del 500\u00b0.\nPer il Reformationsjubil\u00e4um 2017 \u00e8 stata coniata una moneta da 50 Euro in oro. Sul lato la Lutherrose e la citazione:\nPremi.\nLa Internationale Martin Luther Stiftung premia con la Luther-Rose personalit\u00e0 della \u201edie reformatorische Tradition von Freiheit und Verantwortung f\u00fcr das Gemeinwohl eingesetzt haben\u201c. Il primo premio venne assegnato nel 2008 a Heinz-Horst Deichmann.\nAltro.\nLa Lutheriden-Vereinigung, ha il simbolo della Lutherrose."}
{"id": "1792387", "revid": "1481011", "url": "https://it.wikipedia.org/wiki?curid=1792387", "title": "Maria Teresa di Lussemburgo", "text": "Biografia.\nOrigini.\nMaria Teresa nasce in una cospicua famiglia cubana di nobili origini, che vanta per via femminile una discendenza da Ferdinando I di Castiglia. &lt;br&gt;\nI Mestre si trasferirono a Cuba dalla Spagna nella prima met\u00e0 dell'Ottocento, nella persona di Jos\u00e9 Antonio Mestre y Roig (1787-1842), catalano di Sitges.\nPrecedentemente, agli inizi del XVII secolo, la famiglia Mestre si era stabilita nella provincia barcellonese con Arnau, nativo di Landorthe, comune della castellania di Aurignac nella diocesi francese di Comminges. In seguito, un suo nipote, Salvador, si stabil\u00ec a Sitges; da lui discendono i Mestre di Cuba. Qui i membri della famiglia si diedero all'esercizio delle professioni liberali e intellettuali e strinsero sin dal loro arrivo alleanze matrimoniali con le prominenti famiglie del luogo.\nLo stemma dei Mestre \u00e8 d'azzurro alla croce scorciata d'argento.\nLa madre della granduchessa, Mar\u00eda Teresa Batista y Falla (1928-1988), era la figlia del pi\u00f9 importante banchiere dell'isola, gust\u00edn Batista y Gonz\u00e1lez de Mendoza (1899-1968), presidente del Cda del The Trust Company of Cuba e Mar\u00eda Teresa Falla y Bonet, figlia dell'imprenditore milionario Laureano Falla y Guti\u00e9rrez (1859-1929), che aveva combattuto per la Spagna nella Guerra del 1898. &lt;br&gt;\nLa famiglia Batista, che non aveva alcun legame di parentela con Fulgencio Batista, ed era imparentata con le maggiori famiglie cubane, aveva ricoperto per generazioni cariche di rilievo nella citt\u00e0 di Santa Mar\u00eda del Puerto de Pr\u00edncipe.\nLa situazione politica creatasi nell'isola non permise a Maria Teresa di crescere a Cuba; infatti, nel 1959, i suoi genitori, Jos\u00e9 Antonio Mestre y \u00c1lvarez e Mar\u00eda Teresa Batista y Falla, decisero di lasciare il Paese caduto ormai in mano ai rivoluzionari.\nI Mestre fissarono la loro residenza dapprima a New York, quindi a Santander e infine a Ginevra, dove Maria Teresa si laure\u00f2 in scienze politiche nel 1980.\nMatrimonio.\nFrequentando i corsi universitari la giovane ereditiera cubana conobbe l'allora granduca ereditario Enrico di Lussemburgo: i due si sposarono, ottenuto il consenso granducale, il 14 febbraio 1981, venendo per questo chiamati gli sposi di San Valentino. Maria Teresa \u00e8 la prima Granduchessa consorte non aristocratica (ma non la prima a entrare in una Casa regnante: Grace Kelly a Monaco, Sonja Haraldsen in Norvegia e Silvia Sommerlath in Svezia avevano gi\u00e0 sposato principi e sovrani).\nMaria Teresa del Lussemburgo, in quanto consorte \"cattolica\" di un \"sovrano cattolico\" ha il privilegio di vestirsi di bianco durante le udienze pontificie.\nControversie.\nNell'agosto 2019 il Primo Ministro Xavier Bettel ha incaricato il rappresentante speciale presso la Corte granducale, Jeannot Waringo, di verificare l'esistenza di eventuali sprechi tra le spese della famiglia del granduca. Il 24 gennaio 2020 \u00e8 stato pubblicato il \"rapporto Waringo\" nel quale, da un lato, \u00e8 stata evidenziata l'esistenza di scarsa trasparenza in relazione alla rendicontazione dell'appannaggio reale e, dall'altro, come, nonostante la Costituzione fissi in 1.241.590 euro annui la dotazione della Corte, questi corrispondano solo all'11,7% del totale degli importi effettivamente ricevuti ogni anno dalla \"Maison du Grand-Duc\". Il rapporto ha proposto di riformare il sistema. La famiglia reale \u00e8 stata criticata per l'opacit\u00e0 nella gestione dei fondi e la granduchessa Maria Teresa \u00e8 finita al centro di polemiche, poich\u00e9 accusata dai media di spendere troppo e di comportarsi in modo tirannico con il personale.\nConvincimenti morali.\nProfondamente religiosa, ha sostenuto il rifiuto del marito di sanzionare un'eventuale legislazione favorevole all'eutanasia.\nDiscendenza.\nDal matrimonio sono nati cinque figli:"}
{"id": "1792388", "revid": "61051", "url": "https://it.wikipedia.org/wiki?curid=1792388", "title": "Chiesa della Santissima Trinit\u00e0 (Forl\u00ec)", "text": "La chiesa della Santissima Trinit\u00e0 \u00e8 stata presumibilmente la prima cattedrale di Forl\u00ec, anche se l'orientamento dell'edificio originario era inverso rispetto a quello attuale.\nDell'antica costruzione resta il campanile trecentesco, che sorge a lato della facciata al quale, soltanto nel 1938, sono state aggiunte le cinque cuspidi.\nL'interno \u00e8 a una sola navata con quattro cappelle per lato. Sull'altare maggiore si trova la tela \"La Trinit\u00e0, San Francesco di Sales, San Vincenzo de' Paoli e Giovanna Francesca Fremiot de Chantal\", realizzata da Giuseppe Marchetti. Ai lati del presbiterio vi sono due affreschi monocromi di Pietro Santarelli raffiguranti \"San Mercuriale che battezza un neofita\" e \"San Mercuriale che calpesta il drago\".\nSi segnalano anche un bassorilievo di Antonio Canova e \"San Francesco\" di Guidaccio da Imola.\nLa chiesa custodisce inoltre la tomba del grande pittore Melozzo degli Ambrosi."}
{"id": "1792396", "revid": "22356", "url": "https://it.wikipedia.org/wiki?curid=1792396", "title": "Mammaliaformes", "text": "I mammaliaformi (Mammaliaformes) sono un gruppo di vertebrati sinapsidi, contenenti i mammiferi e tutti i loro parenti estinti pi\u00f9 stretti.\nEvoluzione.\nOrigine dei mammaliaformi.\nLa filogenesi precisa di questo gruppo non \u00e8 ben definita a causa della scarsit\u00e0 dei reperti fossili delle forme pi\u00f9 antiche. In ogni caso, si pensa che i mammaliaformi primitivi siano costituiti da tre principali sottogruppi: gli alloteri (Allotheria), la linea evolutiva di pre-mammiferi pi\u00f9 longeva; i docodonti (Docodonta) dalla strana dentatura, comprendenti anche i morganucodonti; e i simmetrodonti (Symmetrodonta), considerati ancestrali ai mammiferi veri e propri.\nI mammaliaformi si sono evoluti a partire dai cinodonti, probabilmente da piccoli animali simili a \"Probainognathus\". Il gruppo degli alloteri, comunque, sembra cos\u00ec differente dagli altri che molti studiosi pensano si possa essere evoluto indipendentemente, a partire da altri gruppi di cinodonti. \nDiversificazione.\nI primi mammaliaformi erano simili a roditori per forma e dimensioni, e la maggior parte delle loro caratteristiche distintive riguardavano l'anatomia interna. In particolare, la struttura delle mascelle e la disposizione dei denti nei mammaliaformi \u00e8 quasi unica. Invece di avere molti denti sostituiti frequentemente, i mammiferi e i loro parenti possiedono solo una serie di denti da latte e un'altra di denti permanenti, che si incastrano perfettamente tra di loro. Si presume che questo tipo di dentatura aiuti a spezzettare i cibo per rendere pi\u00f9 facile la digestione. Dal momento che gli animali \"a sangue caldo\" richiedono pi\u00f9 calorie di quelli \"a sangue freddo\", velocizzare i processi digestivi \u00e8 una vera e propria necessit\u00e0. \u00c8 possibile che i primi mammaliaformi fossero in gran parte notturni.\nCaratteristiche.\nI mammaliaformi possiedono varie caratteristiche comuni. Tra le pi\u00f9 importanti, i molari molto specializzati, con cuspidi e regioni appiattite per tritare il cibo. Questo sistema \u00e8 attualmente conosciuto solo per i mammiferi, anche se sembra che si sia evoluto varie volte indipendentemente in vari gruppi di pre-mammiferi.\nSi pensa che l'allattamento e la pelliccia, insieme con altri caratteri importanti nei mammiferi, fossero gi\u00e0 presenti nei mammaliaformi, ma questi tratti sono difficili da studiare nella documentazione fossile. Per quanto riguarda la presenza di pelliccia, il ritrovamento di \"Castorocauda lutrasimilis\" rappresenta una delle poche eccezioni. Alcuni mammaliaformi primitivi possedevano ancora caratteristiche da rettile, come ad esempio la locomozione o molteplici ossa nella mandibola."}
{"id": "1792397", "revid": "293377", "url": "https://it.wikipedia.org/wiki?curid=1792397", "title": "Jeff Agoos", "text": "Uno dei giocatori con pi\u00f9 presenze nella Nazionale statunitense, Agoos \u00e8 nato in Svizzera, dove lavorava suo padre, un diplomatico americano.\nCarriera.\nClub.\nLiceo.\nHa frequentato la J.J. Pearce High School a Richardson (Texas), dove port\u00f2 la sua squadra a vincere il campionato statale del 1983 Texas State Championship. Nell'estate del 1985 fu scelto per rappresentare gli Stati Uniti ai Giochi Maccabei del 1985.\nCollege.\nDal 1986 al 1990 gioc\u00f2 per Bruce Arena alla University of Virginia.\nAlla fine della stagione del 1989 fu scelto di nuovo per rappresentare gli Stati Uniti ai Giochi Maccabei.\nInizi da professionista.\nDopo aver lasciato il college gioc\u00f2 per i Maryland Bays della A-League nel 1991. Il 13 febbraio 1991, i Dallas Sidekicks della Major Indoor Soccer League lo scelsero come seconda scelta al draft. In trenta partite della stagione 1991-1992 segn\u00f2 sette gol. Nel 1992, lasci\u00f2 i Sidekicks per giocare a tempo pieno per la Nazionale americana.\nDopo essere stato escluso dalla squadra americana per la Coppa del mondo del 1994 si trasfer\u00ec in Germania dove gioc\u00f2 nel SV Wehen la stagione 1994-95.\nMajor League Soccer.\nRitornato dalla Germania nel 1995, divent\u00f2 assistente allenatore di Bruce Arena alla University of Virginia.\nNel 1996, per creare la lega, la MLS scelse vari giocatori conosciuti per ogni squadra. Come parte del processo, Agoos fu inserito nei D.C. United dove ritrov\u00f2 Bruce Arena, primo allenatore della squadra. Quell'anno vinse la prima MLS Championship e la U.S. Open Cup e l'anno successivo un altro campionato MLS. Nel 1998, i DC United batterono il Vasco de Gama vincendo la Interamerican Cup ed il terzo campionato MLS. Dal 2001 al 2004 gioc\u00f2 con i San Jose Earthquakes, vincendo il quarto ed il quinto campionato MLS.\nFu premiato come \"Difensore dell'Anno della MLS\" nel 2001 e guadagn\u00f2 un posto nel MLS Best XI tre volte (1997, 1999, and 2001). Nel 2005, Agoos fu scelto per l'All-Time Best XI nel decimo anniversario della lega.\nDopo la stagione 2004 i MetroStars lo presero in cambio di una quarta scelta al draft. In dieci anni con la MLS, Agoos segn\u00f2 11 gol nella stagione regolare. Si ritir\u00f2 l'8 dicembre del 2005.\nNazionale.\nDebutt\u00f2 in Nazionale il 13 gennaio 1988 contro il Guatemala. Nella coppa del mondo del 2002 Jeff fu titolare nei primi tre incontri (segn\u00f2 un autogol ma segn\u00f2 anche nella vittoria contro il Portogallo) finch\u00e9 ebbe un infortunio contro la Polonia saltando il resto del torneo.\nNel 1992 fu anche membro della squadra USA di Futsal che vinse una medaglia d'argento ad Hong Kong. Gioc\u00f2 10 partite e segn\u00f2 2 gol con tale Nazionale.\nDopo il ritiro.\nIl 28 settembre 2006 fu scelto dai New York Red Bulls direttore tecnico, lavorando di nuovo con Bruce Arena.\nNel 2006 \u00e8 stato inserito nella Walk of Fame nei pressi del Toyota Stadium di Frisco (Texas).\nNel 2009 Agoos fu introdotto nella National Soccer Hall of Fame."}
{"id": "1792402", "revid": "246027", "url": "https://it.wikipedia.org/wiki?curid=1792402", "title": "Ghiozzo nero", "text": ""}
{"id": "1792403", "revid": "74801", "url": "https://it.wikipedia.org/wiki?curid=1792403", "title": "Federica di Meclemburgo-Strelitz", "text": "Nacque nell\"Altes Palais\" di Hannover come quinta figlia femmina di Carlo II, Duca di Meclemburgo-Strelitz, e della sua prima moglie, Federica, figlia di Giorgio Guglielmo, Principe d'Assia-Darmstadt. Dalla nascita fino al suo primo matrimonio il suo titolo era \"Sua Altezza Serenissima Duchessa Federica di Meclemburgo, Principessa di Meclemburgo-Strelitz\"\nSuo padre assunse il titolo di Granduca di Meclemburgo il 18 giugno 1815. La Duchessa Federica era nipote della sua futura suocera, la Regina Carlotta (in precedenza Duchessa Carlotta di Meclemburgo-Strelitz), poich\u00e9 il suo ultimo marito era suo cugino di primo grado\nInfanzia.\nLa madre di Federica mor\u00ec il 22 maggio 1782 dopo aver partorito il suo decimo figlio. Due anni dopo (28 settembre 1784), suo padre si rispos\u00f2 con la sorella minore della sua defunta moglie, Carlotta d'Assia-Darmstadt, ma questa unione termin\u00f2 appena un anno dopo, quando Carlotta mor\u00ec delle complicanze derivanti dal parto il 12 dicembre 1785. Il due volte vedovo Duca Carlo si consider\u00f2 incapace di dare alle sue figlie un'educazione adatta, cos\u00ec mand\u00f2 Federica e le sue sorelle maggiori Carlotta, Teresa e Luisa dalla loro nonna materna, Maria Luisa Albertina di Leiningen-Dagsburg-Falkenburg, Principessa Vedova d'Assia-Darmstadt, chiamata \"Principessa Giorgio\" (in allusione al suo defunto marito, il secondo figlio maschio di Luigi VIII, Langravio d'Assia-Darmstadt). Era una persona cordiale e allegra e soprattutto affezionata a Luisa e Federica, le sorelle pi\u00f9 giovani, le quali la consideravano l'unica madre che realmente avessero mai conosciuto. La scelta della Principessa Giorgio di un'insegnante svizzera, Salom\u00e9 de G\u00e9lieu, si rivel\u00f2 buona. Qualche tempo dopo, il Duca Carlo mand\u00f2 anche i suoi due figli maschi sopravvissuti, il Principe Ereditario Giorgio e Carlo, per essere allevati dalla loro nonna.\nPrimo matrimonio.\nIl 14 marzo 1793, le Principesse di Meclemburgo-Strelitz incontrarono \"per caso\" il prussiano Re Federico Guglielmo II al Teatro di Francoforte sul Meno. Rimase immediatamente sedotto dalla grazia e dal fascino di Federica e di sua sorella Luisa.\nAlcune settimane dopo, il padre di Federica e Luisa cominci\u00f2 le trattative per il matrimonio con il Re Prussiano: Luisa avrebbe sposato il Principe Ereditario Federico Guglielmo e Federica avrebbe seguito l'esempio con suo fratello minore Federico Luigi Carlo (chiamato Principe Luigi, nato il 5 novembre 1773).\nIl doppio fidanzamento fu celebrato a Darmstadt il 24 aprile. Il 24 dicembre, Luisa e il Principe Ereditario furono uniti in matrimonio nel Palazzo Reale di Berlino; due giorni dopo, il 26 dicembre anche Federica e il Principe Luigi furono uniti in matrimonio nello stesso luogo. Al contrario di sua sorella, Federica non godette di un matrimonio felice. Suo marito preferiva la compagnia delle sue amanti e la trascurava completamente; in risposta, la moglie apparentemente umiliata, cominci\u00f2 una relazione con lo zio di suo marito, il Principe Luigi Ferdinando, ma queste affermazioni non possono essere provate.\nNel 1795 Re Federico Guglielmo II nomin\u00f2 Luigi come Capo del Reggimento Dragoni n\u00ba 1, che era di stanza a Schwedt, e un anno dopo, il 23 dicembre 1796, egli mor\u00ec di difterite. Federica e i suoi tre figli, di conseguenza, si trasferirono al Palazzo di Sch\u00f6nhausen, vicino a Berlino.\nNel 1797 lei e suo cugino, il Principe Adolfo, Duca di Cambridge, settimo figlio maschio di Re Giorgio III del Regno Unito e di sua moglie la Regina Carlotta (zia paterna di Federica), si fidanzarono ufficiosamente. Il Duca di Cambridge chiese il consenso del padre per il matrimonio, ma il Re, sotto pressione della moglie, rifiut\u00f2.\nSecondo matrimonio.\nNel 1798 Federica rimase incinta. Il padre era il Principe Federico Guglielmo di Solms-Braunfels (nato il 22 ottobre 1770). Il Principe riconobbe la sua paternit\u00e0 e richiese la sua mano in matrimonio, una proposta che fu velocemente concessa per evitare scandali. Il 10 dicembre di quell'anno, la coppia si spos\u00f2 a Berlino e subito si trasfer\u00ec a Ansbach. Due mesi dopo, nel febbraio 1799, Federica partor\u00ec una bambina che visse solo otto mesi. Il Principe di Solms-Braunfels, deluso e amareggiato, riprese il suo vecchio stile di vita dissipata e divenne un alcolizzato. Nel 1805 si dimise dai suoi incarichi militari per \"motivi di salute\", e quindi perse i suoi introiti. Federica dovette mantenere la sua famiglia con le sue proprie risorse dopo che suo cognato, Re Federico Guglielmo III di Prussia, rifiut\u00f2 di ripristinare la sua pensione annuale come Principessa Vedova di Prussia. Il maggiore dei cognati di Federica e capo della famiglia, il Principe Guglielmo Cristiano Carlo di Solms-Braunfels, le consigli\u00f2 di divorziare con la sua piena approvazione. Lei e suo marito tuttavia rifiutarono.\nTerzo matrimonio.\nNel maggio 1813, durante una visita a suo zio il Duca Carlo a Neustrelitz, il Principe Ernesto Augusto, Duca di Cumberland, quinto figlio maschio di Re Giorgio III del Regno Unito, conobbe e si innamor\u00f2 di Federica. Il Duca Carlo chiar\u00ec a sua figlia che la sua separazione dal Principe di Solms-Braunfels era assolutamente logica, e che vedeva il suo matrimonio con un principe inglese come una grande opportunit\u00e0 per lei. Durante i mesi successivi Federica consider\u00f2 le intenzioni di Ernesto Augusto ed i possibili effetti sulla propria situazione. Quando, dopo la vittoria degli alleati nella Battaglia di Lipsia, Ernesto Augusto trascorse alcuni giorni a Neustrelitz, fu accolto con entusiasmo. Qualche tempo dopo Federica chiese al Re Prussiano l'approvazione per il suo divorzio dal Principe di Solms-Braunfels. Tutte le parti concordarono, compreso il Principe di Solms-Braunfels, ma la sua morte improvvisa il 13 aprile 1814 precluse la necessit\u00e0 di un divorzio. La scomparsa del Principe fu ritenuta da alcuni come un po' troppo comoda, ed alcuni sospettarono che Federica lo avesse avvelenato. In agosto, il fidanzamento con Ernesto Augusto fu ufficialmente annunciato. Dopo che il Parlamento britannico diede la sua approvazione alle nozze, Federica ed Ernesto Augusto si sposarono il 29 maggio 1815 nella chiesa parrocchiale di Neustrelitz. Qualche tempo dopo, la coppia si rec\u00f2 in Gran Bretagna e si rispos\u00f2 nuovamente il 29 agosto 1815 a Carlton House a Londra.\nLa Regina Carlotta si oppose aspramente al matrimonio, anche se la sua futura nuora era anche sua nipote. Rifiut\u00f2 di partecipare alle nozze e avvert\u00ec suo figlio di vivere fuori dall'Inghilterra con sua moglie. Federica non ottenne mai il favore di sua zia/suocera, che mor\u00ec non riconciliata con lei nel 1818. Dal suo matrimonio con Ernesto Augusto, ebbe altri tre figli, di cui solo uno sopravvisse all'infanzia: un maschio, che sarebbe infine diventato Re Giorgio V di Hannover.\nRegina di Hannover.\nIl 20 giugno 1837 Re Guglielmo IV del Regno Unito ed Hannover mor\u00ec senza figli. Sua erede era la Principessa Vittoria, unica figlia del Principe Edoardo Augusto, Duca di Kent, ma poich\u00e9 l'Hannover era stato governato sotto la legge salica sin dai tempi del Sacro Romano Impero, ella non pot\u00e9 ereditare il trono hannoveriano. Il successivo discendente maschio dell'ultimo Re era il Duca di Cumberland, il marito di Federica, che divent\u00f2 poi Re Ernesto Augusto I di Hannover, con Federica come sua regina consorte.\nDopo una breve malattia, la Regina Federica di Hannover mor\u00ec nel 1841 ad Hannover. L'architetto di corte Georg Ludwig Friedrich Laves fu incaricato dal Re di costruire un mausoleo per sua moglie e per lui nel giardino della Cappella del Palazzo di Herrenhausen. Diede anche ordini per la trasformazione di una piazza centrale, vicino al \"Leineschloss\", e rinominarla \"Friederikenplatz\" in suo onore.\nCollegamenti esterni.\nThe Peerage"}
{"id": "1792405", "revid": "916580", "url": "https://it.wikipedia.org/wiki?curid=1792405", "title": "Zosterisessor ophiocephalus", "text": "Il ghiozzo g\u00f2 (Zosterisessor ophiocephalus) \u00e8 un pesce osseo appartenente alla famiglia dei Gobiidae ed all'ordine dei Perciformes.\nCaratteristiche morfologiche.\n\u00c8 caratterizzato dalla statura abbastanza grande per essere un Gobiidae (fino a 25 cm) e pu\u00f2 essere distinto dagli altri membri della famiglia per la colorazione che mantiene dei pattern caratteristici:\nInoltre\nHabitat e distribuzione.\nVive di preferenza nelle lagune, nelle foci e nelle acque salmastre in genere preferendo i fondi fangosi ove vi siano popolamenti di Fanerogame marine del genere Zostera.\n\u00c8 invece assente nelle acque completamente dolci e raro in mare.\n\u00c8 una specie endemica del Mar Mediterraneo, del Mar Nero e del Mar d'Azov.\nPer quanto riguarda mari italiani, \u00e8 particolarmente frequente nelle lagune dell'Adriatico settentrionale.\nAlimentazione.\nSi nutre di invertebrati bentonici.\nRiproduzione.\nPrimaverile, viene costruito un nido dal maschio, che poi fa la guardia alle uova. La femmina depone pi\u00f9 di una volta in una stagione riproduttiva.\nPesca.\n\u00c8 oggetto di attiva pesca nella Laguna di Venezia e nel Mar Nero mentre \u00e8 privo di importanza nelle altre acque.\n\u00c8 componente essenziale di alcuni piatti tipici della cucina veneziana."}
{"id": "1792412", "revid": "699147", "url": "https://it.wikipedia.org/wiki?curid=1792412", "title": "Linnaea floribunda", "text": "Linnaea floribunda () \u00e8 un arbusto appartenente alla famiglia delle Caprifoliacee.\nDistribuzione e habitat.\nLa specie \u00e8 diffusa nel Messico meridionale e in America centrale."}
{"id": "1792414", "revid": "599013", "url": "https://it.wikipedia.org/wiki?curid=1792414", "title": "Marcelo Balboa", "text": "Carriera.\nDi origini argentine, \u00e8 cresciuto a Cerritos, in California ed \u00e8 stato un prodotto del programma American Youth Soccer Organization, giocando sotto la guida del padre Luis, ai suoi tempi giocatore professionista in Argentina e poi nei Chicago Mustangs della North American Soccer League. Dopo aver giocato alla San Diego State University, debutt\u00f2 in nazionale il 10 gennaio 1988 contro il Guatemala e partecip\u00f2 ai mondiali del 1990 e del 1994, quindi fu scelto come U.S. Soccer Athlete of the Year nel 1992 e nel 1994; nel 1995 divenne il primo giocatore statunitense a superare le 100 presenze in nazionale.\nGioc\u00f2 per il Le\u00f3n nella Primera Divisi\u00f3n de M\u00e9xico nel 1995 e nel 1996, prima di unirsi alla Major League Soccer e ai Colorado Rapids, con cui gioc\u00f2 per 6 stagioni; alla coppa del mondo del 1998 insieme a Tab Ramos ed Eric Wynalda divent\u00f2 il primo giocatore statunitense a disputare tre mondiali. Ceduto ai MetroStars nel 2002, durante la stagione gioc\u00f2 solo 5 minuti per infortuni, quindi si ritir\u00f2, con un bilancio nella lega nordamericana di 24 gol e 23 assist in 152 gare. Nel 2005 fu scelto per il MLS All-Time Best XI ed entr\u00f2 nella National Soccer Hall of Fame insieme a Nick Folan; un suo gol per i Rapids nel 2000, contro il Columbus Crew, divent\u00f2 il MLS Goal of the Year della stagione.\nDopo il ritiro.\nDopo il ritiro divenne un dirigente dei Rapids ed un reporter per la ABC per l'MLS All-Star Game e l'MLS Cup del 2003, lavorando nel 2004 con la ABC e la ESPN sulla nazionale statunitense; nel 2007 inizi\u00f2 una trasmissione sul calcio alla radio, From The Pitch, trasmessa da Mile High Sports Radio di Denver. Nel 2008 \u00e8 stato analista per NBC Sports per il torneo di calcio alle olimpiadi."}
{"id": "1792417", "revid": "16363546", "url": "https://it.wikipedia.org/wiki?curid=1792417", "title": "Mr. Perfect", "text": ""}
{"id": "1792419", "revid": "16363602", "url": "https://it.wikipedia.org/wiki?curid=1792419", "title": "Omen il presagio", "text": ""}
{"id": "1792427", "revid": "246027", "url": "https://it.wikipedia.org/wiki?curid=1792427", "title": "Laguna veneziana", "text": ""}
{"id": "1792428", "revid": "1719883", "url": "https://it.wikipedia.org/wiki?curid=1792428", "title": "Toxcatl", "text": "Il Toxcatl era il nome del quinto mese di 20 giorni (\"veintena\") del calendario azteco, corrispondente approssimativamente al periodo tra il 5 e il 22 maggio.\nEra anche il nome della cerimonia che si svolgeva durante tale mese, dedicata al dio Tezcatlipoca, e che prevedeva il sacrificio di un giovinetto che aveva fatto da allegoria per la divinit\u00e0 per l'intero anno."}
{"id": "1792435", "revid": "1123126", "url": "https://it.wikipedia.org/wiki?curid=1792435", "title": "Catolicosato della Grande Casa di Cilicia", "text": "Il Catolicosato della Grande Casa di Cilicia () \u00e8 una delle due sedi della Chiesa apostolica armena.\nHa sede in Libano, ad Antilyas, dove \u00e8 stata trasferita nel 1930 da Sis, in Cilicia, a seguito del genocidio armeno.\nC'\u00e8 anche una biblioteca (1930), la cattedrale di San Gregorio Illuminatore (1940), il museo sulla Cilicia (1997) ed una piccola chiesa dedicata alla memoria delle vittime del genocidio armeno.\nVi \u00e8 anche la residenza del \"catholicos\" (o \"veharan\", ).\nUn seminario teologico si trova sulle vicine montagne, a Bikfaya.\nStoria.\nL'origine del catolicosato di Cilicia \u00e8 legato all'emigrazione armena dalla madrepatria, causata dapprima dall'annessione del regno d'Armenia nell'Impero bizantino nel 1045 e poi dall'invasione selgiuchide del 1064. Ci\u00f2 costrinse il patriarca dei cristiani armeni a trasferire la sede del catolicosato in Turchia, in diverse localit\u00e0, fino a porre la propria sede definitiva a Sis, l'attuale Kozan, dal 1292. Nel 1441 una disputa interna alla chiesa armena sanc\u00ec una divisione del catolicosato: una parte degli armeni segu\u00ec il nuovo \"catholic\u00f2s\" a Echmiadzin, nella madrepatria, mentre una parte rimase fedeli al \"catholic\u00f2s\" di Sis. Da questo momento saranno due i catolicosati armeni.\nIn seguito al genocidio armeno, la sede del catolicosato fu trasferita ad Aleppo in Siria nel 1922 e ad Antilyas in Libano nel 1930.\nSinodi armeni a Sis.\nSinodi della Chiesa armena, si sono tenuti a Sis negli anni 1204, 1243, 1251, 1307, 1342 e 1361.\nPoich\u00e9 il rupenide Leone aspirava alla corona regale ed aveva bisogno del sostegno degli occidentali, nel 1198 Grigor VI Apirat, il \"catholicos\" armeno di Sis, proclam\u00f2 l'\"unione\" tra Roma e la Chiesa armena; ma non seguirono fatti per la forte opposizione del clero e della popolazione.\nNel concilio del 1251 l'inviato del papa Innocenzo IV avrebbe dovuto convincere gli armeni che lo Spirito Santo procede dal Padre e dal Figlio (\"filioque\").\nIl sinodo del 1307 adott\u00f2 i cambiamenti della liturgia che erano condizione necessaria per l'\"unione\"; \nquesti erano, tra l'altro: \nAlcune modifiche suscitarono indignazione nella comunit\u00e0; nel 1310 oppositori all'\"unione\" arrivarono ad assassinare un vescovo perch\u00e9 aveva mescolato acqua e vino.\nQuesti cambiamenti nella liturgia furono in gran parte ritirati nell'ultimo sinodo di Sis, nel 1361.\nOrganizzazione.\nIl catolicosato di Cilicia \u00e8 diviso in diverse diocesi ed estende la sua giurisdizione su alcuni paesi del Medioriente e su parte degli armeni della diaspora."}
{"id": "1792446", "revid": "1369234", "url": "https://it.wikipedia.org/wiki?curid=1792446", "title": "Tab Ramos", "text": "Carriera.\nHa disputato il mondiale di Italia '90 con la sua nazionale, venendo eliminato al primo turno. Viene poi convocato anche per i Mondiali 1994 giocati proprio negli Stati Uniti: la corsa della sua nazionale si ferma agli ottavi di finale, persi per 1-0 contro il Brasile. Proprio in questa partita Ramos \u00e8 vittima di una gomitata infertagli intenzionalmente dal brasiliano Leonardo. A causa di questa gomitata, che gli frattura il cranio, Ramos ricomincer\u00e0 ad allenarsi soltanto alla fine di quel disgraziato anno.\nA questo aggiunge la presenza positiva con la Nazionale di calcio a 5 degli Stati Uniti al FIFA Futsal World Championship 1989 dove gli \"states\" giunsero sul terzo gradino del podio soprattutto grazie all'apporto dei giocatori poi l'anno successivo convocati per il mondiale italiano di calcio."}
{"id": "1792449", "revid": "339392", "url": "https://it.wikipedia.org/wiki?curid=1792449", "title": "Unicredito Italiano", "text": ""}
{"id": "1792454", "revid": "6923", "url": "https://it.wikipedia.org/wiki?curid=1792454", "title": "Fresia F18 4x4", "text": "Il Fresia F18 4x4, anche chiamato in ambito militare motocarrello MTC 90, \u00e8 un piccolo carrello motorizzato prodotto dalla Fresia Spa per l'Esercito italiano.\nStoria.\nImpiego operativo.\nIl veicolo veniva utilizzato dai reparti Alpini dell'Esercito italiano per il trasporto di parti di artiglieria da montagna, ad esempio l'obice Oto Melara 105/14, in sostituzione del precedente motocarrello modello Fresia F10, in uso negli anni ottanta, e dunque dei muli.\nRecentemente i mezzi dismessi dall'EI vengono riutilizzati dalla protezione Civile e dalla Croce Rossa Italiana.\nSpesso viene fatta confusione tra i motocarrelli \"MTC 80\" (cio\u00e8 il Fresia F10) e \"MTC 90\" (cio\u00e8 il Fresia F18). Infatti su internet si trova in genere descrizione dell'ultimo modello F18 indicandolo erroneamente come MTC 80. Probabilmente nelle caserme si \u00e8 continuato a chiamarlo per abitudine MTC 80, modello del resto piuttosto raro, che pochi hanno realmente utilizzato.\nL'MTC 90/Fresia F18 venne introdotto nell'esercito all'inizio degli anni novanta, a seguito della radiazione dei 36 prototipi in uso precedentemente, cio\u00e8 motocarrello MTC 80/Fresia F10, introdotto a inizi anni ottanta e radiato verso il 1988. L'MTC 80 \u00e8 una versione di motocarrello leggermente pi\u00f9 piccola, senza volante ma con due leve per la guida e ruote non sterzanti, alla stregua di un cingolato, senza la barra poggiapiedi cos\u00ec pronunciata come sul successivo Fresia F18. Sostanzialmente nell'uso erano equivalenti, cio\u00e8 semplicemente dei motocarrelli, e solo parzialmente sostituivano la funzione di trasporto dei muli.\nDescrizione tecnica.\nIl motocarrello Fresia F18 (o MTC 90) \u00e8 dotato di trazione integrale e sterzo completamente servoassistito idraulicamente su entrambi gli assi, che lo rendono uno dei mezzi pi\u00f9 adeguati per il trasporto di materiali in ambiente di montagna, ovvero su terreni accidentati nevosi o fangosi.\nIl Fresia F18 ha la possibilit\u00e0 di essere comandato da bordo oppure da terra. \u00c8 dotato di un motore \"Briggs &amp; Stratton Twin II\" a due cilindri orizzontali di 694 cm\u00b3, montato sul lato sinistro in posizione centrale, che fornisce una potenza di 18 CV a 3\u00a0600 giri/min.\nIl motocarrello ha un passo di 1,2 m, carreggiata 0,7 m che ospitano un pianale di carico di dimensioni 1,915 x 1,040 m con una portata utile di 430 kg (o 540 kg in caso di guida da terra). Il veicolo pesa a vuoto 540 kg.\nCon queste caratteristiche, il motocarrello \u00e8 in grado di superare pendenze del 60%, e trasversalmente del 30%. \u00c8 in grado di guadare torrenti alti al massimo 30 cm. Il veicolo ha un'autonomia di circa 8 ore e una velocit\u00e0 di crociera di 20 km/h."}
{"id": "1792457", "revid": "287204", "url": "https://it.wikipedia.org/wiki?curid=1792457", "title": "Legge Martelli", "text": "La legge 28 febbraio 1990, n. 39 (detta anche legge Martelli dal suo promotore Claudio Martelli) \u00e8 una norma della Repubblica Italiana,che disciplinava alcuni aspetti dell'immigrazione in Italia.\nContesto politico e normativo.\nL'intervento normativo ebbe luogo in un tempo in cui gli ingressi di stranieri in Italia erano circa 50.000 l\u2019anno: \u201cgli immigrati residenti erano allora seicentomila in tutto, oggi sono sei milioni\u201d, ha ricordato il ministro firmatario del disegno di legge, quasi trent'anni dopo.\nLa necessit\u00e0 dell'intervento normativo, che per la prima volta in Italia regolava il fenomeno, aveva per\u00f2 ricevuto contrastanti valutazioni all'interno della maggioranza di governo, cui Martelli apparteneva, e persino all'interno del suo stesso partito.\nContenuto.\nLa norma - che convertiva il decreto legge 30 dicembre 1989, n. 416 - venne emanata con lo scopo di regolare organicamente l'immigrazione, ridefinire lo status di rifugiato, introdurre la programmazione dei flussi dall'estero, precisare le modalit\u00e0 di ingresso e respingimento alla frontiera e il soggiorno in Italia.\nConteneva 13 disposizioni che trattavano in modo generale la materia, successivamente abrogate dalla successiva Legge Turco-Napolitano del 1998.\nGiudizio storico.\n\u00c8 stato sostenuto che la legge Martelli, pur con i suoi limiti (soprattutto espulsione e nascita dei primi centri di accoglienza che in qualche modo daranno origine alle strutture dei Centri identificazione ed espulsione della Bossi-Fini), rappresenta un punto di partenza in merito all'accoglimento e alla precisazione della figura dei rifugiati politici e dei richiedenti asilo\".\nD'altra parte, \"nonostante il poco respiro della normativa nel suo complesso, la legge Martelli ha comunque impostato la lenta e iniziale stabilizzazione dei migranti, attraverso i primi interventi volti all'integrazione e alla partecipazione alla vita pubblica\"."}
{"id": "1792458", "revid": "1004424", "url": "https://it.wikipedia.org/wiki?curid=1792458", "title": "Ciro Ferri", "text": "Biografia.\nCiro Ferri nacque a Roma. Del periodo giovanile si conserva un \"Mos\u00e8\" (opera firmata e datata 1653), oggi esposta al Museo di arte sacra (Certaldo). Sempre a Roma inizi\u00f2 a lavorare sotto la guida di Cortona agli affreschi del Palazzo del Quirinale (1656-1659). In seguito sempre insieme a Cortona prese parte alla serie di decorazioni di Palazzo Pitti, a Firenze (1659-1665). Il suo capolavoro \u00e8 la serie di affreschi alla Basilica di Santa Maria Maggiore (Bergamo). Famosa \u00e8 anche la pala d'altare in Sant'Ambrogio della Massima a Roma.\nNel 1670, inizi\u00f2 a dipingere la cupola di Sant'Agnese in Agone a Roma, in uno stile che si rif\u00e0 alla cupola di Sant'Andrea della Valle affrescata da Giovanni Lanfranco; in seguito alla morte di Ferri gli affreschi della cupola furono completati nel 1693 dal suo successore Sebastiano Corbellini.\nA lui viene attribuita una tela, rappresentante una Annunciazione, dipinta tra il 1683 e il 1689, conservata nell'omonima cappella della Collegiata di Valmontone, in provincia di Roma"}
{"id": "1792459", "revid": "1543377", "url": "https://it.wikipedia.org/wiki?curid=1792459", "title": "Mamacona", "text": "La mamacona (plurale \"mamaconas\") era una sacerdotessa inca che solitamente si dedicava al culto del sole e dell'imperatore. Erano chiamate anche le mogli vergini del sole.\nLe mamaconas venivano scelte tra le ragazze che erano nate in modo particolare o facevano parte delle aclla, che erano istituzioni e centri di educazione religiosi e laici; in ogni caso si trattava di ragazze di un certo rango. Il matrimonio tra le mamaconas e il dio a cui erano associate si svolgeva in cerimonie solenni. Nelle loro residenze preparavano abiti per il \"Qhapaq Inca\" e gli idoli, cucinavano e preparavano da bere per le feste religiose. Il loro compito era anche di insegnare alle nuove arrivate il loro ruolo. A volte, il Qhapaq Inca si intratteneva con loro.\nIl popolo inca considerava sante le mamaconas per la loro vicinanza agli dei; per lo stesso motivo, erano delle donne molto potenti. Alcune erano pi\u00f9 potenti di altre, in riferimento alla citt\u00e0 in cui vivevano e a quale culto erano legate. Ad esempio, nel culto della luna, solitamente una delle sorelle del Qhapaq Inca governava sulle altre mamaconas, occupandosi di tutti i problemi, da quelli economici a quelli religiosi. Il loro ruolo di insegnanti, infine, era fondamentale nell'educazione delle future sacerdotesse e ci\u00f2 aumentava il loro potere in ambito religioso."}
{"id": "1792460", "revid": "124730229", "url": "https://it.wikipedia.org/wiki?curid=1792460", "title": "Federico Quaranta", "text": "Biografia.\nFederico Quaranta, oltre a essere un conduttore radio-televisivo, \u00e8 anche autore dei programmi che conduce.\nDal 2003 \u00e8 con Tinto (Nicola Prudente), Decanter su Rai Radio2. \nDal 2005 realizza servizi televisivi in tema enogastronomico per Linea Verde Orizzonti, su Rai 1. \nNel 2008, entra nel Guinness World Records grazie a una eccezionale fl\u00fbte da primato: alta 2,05 metri, 58 centimetri di diametro, su un gambo di appena 3 centimetri di diametro, riempita per l'occasione di Asti Spumante DOCG.\nNel 2009 conduce, sempre insieme a Tinto (Nicola Prudente), il programma \"\"Magica Italia, Turismo e Turisti\" che va\" in onda la domenica mattina su Rai 1.\nDal 2012 \u00e8 in onda su LA7 con un programma enogastronomico, \"Fuori di gusto\" (di cui \u00e8 anche autore). Ad affiancarlo nella conduzione ci sono Vladimir Luxuria e Nicola Prudente. \nDal 2013 \u00e8 su Rai 1 con \"La prova del cuoco\" e \"Linea Verde Orizzonti\". \nDal 2 giugno 2014 presenta, con Eleonora Daniele, la terza edizione di \"Estate in diretta\".\nTra il 2015 e il 2017 ha condotto dieci puntate de \"La prova del cuoco\" in sostituzione di Antonella Clerici per motivi di salute e professionali."}
{"id": "1792467", "revid": "287204", "url": "https://it.wikipedia.org/wiki?curid=1792467", "title": "Emidio Mucci", "text": "Biografia.\nSuo padre, romano di seconda generazione (i Mucci provenivano da Montolmo, oggi Corridonia), era sindaco del Pio Istituto di San Girolamo della Carit\u00e0, membro della Commissione del Pubblico Patrocinio, nonch\u00e9 consigliere dell'Ordine degli Avvocati di Roma e successivamente del Collegio degli Avvocati del Sacro Concistoro. Al pari del fratello Renato (segretario particolare del governatore di Roma Francesco Boncompagni Ludovisi), Emidio segu\u00ec le orme paterne laureandosi in legge e abilitandosi alla professione di avvocato. \nSuccessivamente frequent\u00f2 un corso di letteratura teatrale tenuto da Pietro Paolo Trompeo e fu allievo di composizione del maestro Ezio Carabella presso il Conservatorio di Santa Cecilia.\nLa sua grande passione, per\u00f2, fu il teatro lirico. La musica era nella tradizione familiare con radici a Montolmo, dove fu attivo un teatro fin dai primi anni del XVII secolo, nonostante si trattasse, allora, di un comune di circa cinquemila abitanti. Il teatro di Montolmo \u00e8 dedicato oggi a Giovanni Battista Velluti, famoso castrato.\nCome letterato Emidio Mucci rivela spiccate influenze dannunziane. Compose molti libretti teatrali per musicisti del suo tempo.\nIntensa soprattutto la sua collaborazione con Licinio Refice, per il quale scrisse: \"Cecilia\" (1922), \"Trittico francescano\" (1925), \"Ombra di nube e altre liriche\", \"La Samaritana\" (1935), \"Margherita da Cortona\" (1936), \"L'Oracolo\" (1944), \"Lilium Crucis\" (1949), \"Il Mago\" (1952). Per \"Margherita da Cortona\", notevole tributo al Sacro del Novecento musicale, Mucci stesso raccolse la leggenda della santa di Cortona dalla bocca di un pastore cortonese. La prima fu al Teatro alla Scala il 1\u00ba gennaio 1938.\nRealizz\u00f2 anche alcuni libretti per Ezio Carabella, come \"Stella del mare\", un quadro mistico ispirato alla vicenda di Rosvita di Gandersheim.\nCur\u00f2 la versione ritmica di varie opere straniere come \"Giovanna d'Arco al rogo\" di Claudel-Honegger, \"Sansone\" di Hamilton-H\u00e4ndel, \"Il sacrificio di Lucrezia\" di Duncan-Britten, \"Cristoforo Colombo\" di Claudel-Milhaud.\nAdatt\u00f2 con testo italiano alcuni episodi evangelici come Emmaus, la Vedova di Naim. Intensa fu anche l'attivit\u00e0 editoriale del Mucci nel campo della musicologia: realizz\u00f2 fra l'altro due studi su Bernardino Molinari e Lino Liviabella; scrisse anche su Bonaventura Somma."}
{"id": "1792477", "revid": "1573940", "url": "https://it.wikipedia.org/wiki?curid=1792477", "title": "Eulemur rubriventer", "text": "Il lemure dal ventre rosso (Eulemur rubriventer ()) \u00e8 una specie di lemure endemica del Madagascar.\nDescrizione.\nDimensioni.\nQuesti animali misurano circa un metro di lunghezza totale, di cui oltre la met\u00e0 \u00e8 rappresentata dalla coda. Il peso varia fra 1,6 e 2,5\u00a0kg.\nAspetto.\nLa specie presenta spiccato dimorfismo sessuale, sotto forma di dicromatismo: il maschio ha il pelo del dorso lanoso e di colore bruno-nocciola intenso, che sul ventre diventa pi\u00f9 chiaro e tendente al rossiccio (da qui il nome comune della specie), mentre nella femmina il pelo ventrale \u00e8 bianco-crema.\nAmbedue i sessi hanno la coda ed il volto di colore nero e presentano dei disegni facciali bianchi, che nella femmina sono meno estesi rispetto a quelli del maschio, in particolar modo le \"lacrime\" bianche sotto gli occhi.\nI maschi delle zone settentrionali dell'areale hanno solitamente il ventre di un colore pi\u00f9 tendente al rosso, rispetto a quelli della zona meridionale.\nBiologia.\nComportamento.\nTendono a formare gruppi di una decina d'individui che si costituiscono a partire da coppie monogame e si muovono in territori di 10-14 ettari.\nPresentano periodi di attivit\u00e0 e di riposo alternati durante le 24 ore.\nAlimentazione.\nGeneralmente ritenuto un frugivoro, al pari dei congeneri, integra tuttavia la dieta con consistenti quantit\u00e0 di foglie, nettare e fiori: si \u00e8 ben adattato a mangiare anche cibi introdotti dall'uomo, come la guava ed il tamarindo.\nRiproduzione.\nSi registra un picco delle nascite fra ottobre e novembre: ogni femmina partorisce un unico piccolo, che si aggrappa alla madre ed al padre alternativamente per il primo mese di vita. Passato questo periodo, solitamente la madre rifiuta di continuare a trasportare il cucciolo, mentre il padre continua a portarlo in giro per altri due mesi.\nSperanza di vita.\nQuesti lemuri vivono in cattivit\u00e0 oltre i 25 anni: \u00e8 quindi probabile che in natura non oltrepassino i 20 anni di vita.\nDistribuzione e habitat.\nQuesti lemuri vivono nella striscia di foresta che dal massiccio dello Tsaratanana va a sud fino al fiume Manampatrana, nella zona orientale del Madagascar.\nCondividono l'habitat con numerose specie congeneri: nella zona pi\u00f9 settentrionale coabitano col lemure dalla testa bianca (\"Eulemur albifrons\"), nella zona centrale col lemure bruno (\"E. fulvus\"), a sud col lemure dalla fronte rossa (\"E. rufus\") ed in parte col lemure dalla testa nera (\"E. cinereiceps\").\nPreferiscono le zone di vegetazione sempreverde tropicale, dove vivono nella fascia oltre i 20\u00a0m d'altezza.\nTassonomia.\nFino a tempi recenti, erano considerati una sottospecie di \"Eulemur fulvus\", col quale condividono parte dell'areale: recenti analisi del DNA hanno appurato che (cos\u00ec come altre ex-sottospecie di lemure bruno) si tratta di una specie a s\u00e9 stante.\nConservazione.\nLa \"IUCN Red List\" classifica \"Eulemur rubriventer\" come specie vulnerabile.\nQuesta specie \u00e8 protetta all'interno di diverse riserve naturali tra cui il Parco nazionale di Andringitra, il Parco nazionale di Andasibe-Mantadia, il Parco nazionale di Marojejy, il Parco nazionale di Ranomafana e il Parco nazionale di Zahamena."}
{"id": "1792479", "revid": "16364264", "url": "https://it.wikipedia.org/wiki?curid=1792479", "title": "Telefoninux", "text": ""}
{"id": "1792481", "revid": "1812835", "url": "https://it.wikipedia.org/wiki?curid=1792481", "title": "Maria Pedrini", "text": "Biografia.\nA Roma le suore presso le quali fu posta a studiare proposero che si dedicasse al canto; gi\u00e0 nel parentado vi era stato il precedente della zia materna, il famoso soprano Adelina Patti. Fu ammessa al Conservatorio Santa Cecilia nella classe della celebre didatta Edvige Ghibaudo, che la segu\u00ec con particolare dedizione.\nConseguito il diploma, il 24 novembre 1931 esord\u00ec al Teatro Adriano come Elena in \"Mefistofele\". Subito dopo ottenne il primo premio a un concorso internazionale a Vienna, iniziando una carriera che la vide, quasi sempre da protagonista, in oltre duecento rappresentazioni, alcune in prima assoluta. Il maestro Tullio Serafin la volle al Teatro dell'Opera di Roma in Nabucco, in occasione della riapertura dopo la guerra.\nFra i principali titoli del repertorio \"Il trovatore\", \"La forza del destino\", \"Ernani\", \"Un ballo in maschera\", \"I vespri siciliani\", \"Aida\", \"Poliuto\", \"Norma\", \"La Gioconda\", \"Don Carlo\", \"Cecilia\" di Licinio Refice (di cui raccolse idealmente il testimone da Claudia Muzio, della quale fu in diverse occasioni seconda), la prima esecuzione di \"Medea\" di Pietro Canonica.\nL'addio alle scene fu nel 1957 con \"Aida\" alle Terme di Caracalla.\nRiconoscimenti.\nBrisighella, suo paese natale, le ha dedicato l'antico teatro cittadino."}
{"id": "1792482", "revid": "599013", "url": "https://it.wikipedia.org/wiki?curid=1792482", "title": "Legge 9 gennaio 1991, n. 10", "text": "La legge 9 gennaio 1991, n. 10 era una legge della Repubblica Italiana che dettava disposizioni in tema di risparmio energetico, pubblicata sulla gazzetta ufficiale 13 del 16 gennaio 1991. \u00c8 stata infine in gran parte sostituita dal decreto interministeriale 37 del 22 gennaio 2008.\nStoria.\nNasce con l'intento di razionalizzare l'uso dell'energia per il riscaldamento; nonostante gi\u00e0 negli anni 1980 ci fossero linee di pensiero che convergevano verso questa direzione, questa \u00e8 la prima legge che mette una pietra miliare su quella che sar\u00e0 in futuro tutta la politica del risparmio energetico. Il DPR 26 agosto 1993, n. 412 e il 21 dicembre 1999, n. 551 erano norme che regolamentano l'attuazione di questa legge e disciplinano i vari calcoli, tra cui quello del fabbisogno energetico normalizzato (FEN), facendo riferimento a molte norme UNI.\nNel 2005, recependo la direttiva 2002/91/Ce, \u00e8 stato emanato il decreto legislativo 19 agosto 2005, n. 192 che pone limiti al valore del fabbisogno di energia primaria, espresso in kWh/m2\u00b7anno. Tale decreto rende ancora pi\u00f9 rigida la redazione delle relazione tecnica da depositare in comune prevista dalla legge n. 10/1991 poich\u00e9 i calcoli si dovranno fare anche per il periodo estivo; con questa legge comincia a nascere l'idea di edificio certificato sotto il profilo energetico. A partire dal 2 febbraio 2007 entr\u00f2 in vigore il decreto legislativo 29 dicembre 2006, n. 311 contenente disposizioni correttive ed integrative al dlgs n. 192/2005, vigente per le disposizioni in tema sino all'emanazione del decreto del 2008.\nContenuti.\nNel contesto di un piano energetico nazionale, il legislatore comincia a dividere l'Italia per aree geografiche, in zone climatiche classificandole con periodi precisi di esercizio (A, B, C, D, E, F): ogni periodo prevede determinate temperature. Le zone climatiche sono classificate anche in base alle velocit\u00e0 dei venti, con coefficienti di esposizione. In particolare, secondo le disposizioni dell'ente nazionale italiano di unificazione:\nLa legge proponeva un percorso per la valutazione del bilancio energetico invernale di un edificio in cui vi sono apporti di calore e dispersioni di calore: la loro somma algebrica rappresenta il bilancio energetico. La legge imponeva anche la verifica della \"tenuta\" dell'isolamento di pareti e tetto al fine di non disperdere calore inutilmente: l'obiettivo \u00e8 proprio quello di mantenere il pi\u00f9 possibile il calore senza disperderlo, per risparmiare energia. Un ulteriore punto in cui la legge \u00e8 molto rigorosa \u00e8 il rendimento: al di sotto di certi valori non avviene il risparmio energetico prefissato. La norma prescriveva inoltre di redigere a cura di un professionista una relazione tecnica da depositare nel comune dove ha sede l'edificio in due copie (una di solito viene restituita timbrata). Sono soggette tutte le abitazioni; per quelle di nuova costruzione la relazione va redatta e consegnata prima dell'avvio dei lavori di costruzione."}
{"id": "1792484", "revid": "1005847", "url": "https://it.wikipedia.org/wiki?curid=1792484", "title": "Elezioni europee del 2004 in Ungheria", "text": "Le elezioni europee del 2004 in Ungheria si sono tenute il 13 giugno."}
{"id": "1792485", "revid": "6923", "url": "https://it.wikipedia.org/wiki?curid=1792485", "title": "Ani lorak", "text": ""}
{"id": "1792496", "revid": "729019", "url": "https://it.wikipedia.org/wiki?curid=1792496", "title": "Stazione di Ostuni", "text": "La stazione di Ostuni \u00e8 la stazione ferroviaria della linea Adriatica posta nel territorio dell'omonimo comune.\nServizi.\nLa stazione dispone di:"}
{"id": "1792498", "revid": "1371684", "url": "https://it.wikipedia.org/wiki?curid=1792498", "title": "C/1890 V1 Zona", "text": "C/1890 V1 (Zona) \u00e8 una cometa non periodica scoperta il 15 novembre 1890 dall'astronomo italiano Temistocle Zona con il telescopio equatoriale Merz in possesso dell'Osservatorio astronomico di Palermo."}
{"id": "1792499", "revid": "75421", "url": "https://it.wikipedia.org/wiki?curid=1792499", "title": "Pageninetynine", "text": ""}
{"id": "1792502", "revid": "968255", "url": "https://it.wikipedia.org/wiki?curid=1792502", "title": "Filippo Domenicali", "text": "Figlio di un campione olimpico, sin da quando aveva cinque anni si \u00e8 avvicinato al mondo della vela sotto il cospetto del padre e dello zio Baglietto, proprietario dell'omonimo cantiere costruttore di barche storicamente famose, frequentando la scuola vela capitanata da velisti del calibro dei fratelli Carattino.\nCarriera.\nNel 1978 incomincia la sua carriera agonistica in Optimist, passando poi alla classe Laser e quindi FJ.\nNel 1986 diventa istruttore della scuola di vela di Caprera, ma ben presto ne comprende l'incompatibilit\u00e0 con le conoscenze dell'arte marinaresca che gli erano state impartite.\nIncomincia quindi la sua carriera agonistica sulle barche delle classi IOR prima e successivamente IMS, regatando con alcuni dei migliori skipper di fama mondiale come Paul Cayard, Tommaso Chieffi, Roberto Spata, ecc.\nCon l'IMS \u201cAST\u201d partecipa alle regate dell'intera stagione coronata dalla vittoria del CAMPIONATO EUROPEO IMS.\nSi distingue per le sue doti di versatilit\u00e0 adattandosi a tutti i ruoli di bordo e a tutti i tipi di imbarcazioni regatando con diversi tipi di barche, dai moderni e \u201cpiccoli\u201d Melges 24 ai tecnologici IMS fino alle \u201cgrandi\u201d barche d'epoca, con i compiti pi\u00f9 svariati (prodiere, drizzista, tailer, randista e timoniere).\nPartecipa come skipper a tre \u201cSwan cup\u201d confrontandosi con i pi\u00f9 famosi e agguerriti equipaggi mondiali.\nVince con l'imbarcazione a vela classica Valentina della famiglia Pavese la classifica generale, quella di categoria ed il Trofeo Sangermani dell\u2019undicesima edizione del Raduno Vele Storiche Viareggio come tailer nel 2015.\nNel 1999 \u00e8 Campione Europeo Assoluto I.C.Y.A. con i compiti di prodiere, tailer e randista.\nDal 1995 regata nella classe STAR vincendo alcune prove di importanti regate nazionali e internazionali in equipaggio con timonieri come Flavio Scala, Albino Fravezzi e Roberto Benamati.\nTre volte campione italiano Classe Dragoni."}
{"id": "1792509", "revid": "59912", "url": "https://it.wikipedia.org/wiki?curid=1792509", "title": "Pieve Acquedotto", "text": "Pieve Acquedotto \u00e8 una frazione di 824 abitanti, nel comune di Forl\u00ec, che dista circa 5 km dalla citt\u00e0, adiacente al casello dell'A14 di Forl\u00ec. \nTale localit\u00e0 \u00e8 famosa per la presenza di un'antichissima pieve romanica, una delle pi\u00f9 famose e antiche di tutta la Romagna.\nLa pieve di Santa Maria in Acquedotto.\n\"(...)Gi\u00e0 a distanza vediamo gli alberi secolari che le vivono accanto, compresa una morente quercia ultracentenaria straziata dagli eventi bellici della seconda guerra mondiale. Fortunatamente l'edificio ha sub\u00ecto soltanto qualche lieve danno dal passaggio della Linea Gotica e il tetto ha potuto presto essere riparato. Unica traccia ancora visibile dei pochi danni di allora sono alcuni fori provocati da sventagliate di mitragliatrice d'aereo che si sono voluti lasciare a ricordo degli eventi: sono come cicatrici sulla facciata della canonica, ubicata a sinistra della pieve. Il campanile, del Duecento, durante il passaggio del fronte non \u00e8 stato abbattuto, come invece spesso \u00e8 capitato ad altre chiese meno fortunate: ci racconta Don Serafino - il parroco della pieve, che ci accoglie e ci guida all'interno per visitarla - che sulla cima della torre campanaria era stata posta la bandiera della croce rossa e nella canonica erano stati ricoverati alcuni preziosi quadri dei musei forlivesi, in attesa di tempi migliori\"\".\nL'acquedotto romano.\nIl nome della frazione direttamente dalla presenza della pieve nei pressi dell'antico acquedotto romano. Mentre la pieve \u00e8 sopravvissuta agli eventi storici, dell'acquedotto non \u00e8 rimansta alcuna traccia, se non la memoria del nome e della sua presenza che si \u00e8 tramandata nei secoli.\nL'esistenza dell'acquedotto \u00e8 per\u00f2 certa ed attestata. Esso captava le acque del Bidente-Ronco presso Meldola e portava le proprie acque, attraverso tutta la Romagna, alla assetata Ravenna e alle sue campagne, dove le sue acque venivano utilizzate per servire i campi, gli uomini, ma in particolare riforniva la flotta romana di base a Classe.\nL'acquedotto, fatto edificare da Traiano, dovette subire sicuramente alterne vicende e passare pi\u00f9 volte in disuso e gi\u00e0 al tempo di Teodorico probabilmente doveva essere in un grave stato di abbandono. L'acquedotto \u00e8 proprio ricordato come \"Acquedotto di Teodorico\", probabilmente perch\u00e9 fu lo stesso re ostrogoto a permetterne, se non la ricostruzione, la riutilizzazione. Ma il degrado ricolpir\u00e0 l'acquedotto tanto che, forse verso il Mille, sar\u00e0 lasciato andare in rovina. Sicuramente le strutture che rimasero in piedi furono smantellate per recuperarne materiale da costruzione. Da questa operazione, o quanto meno dalla vicinanza con l'opera romana, nacque il termine che definiva la zona \"Aqueducto\". La presenza della pieve in tale zona, port\u00f2 di seguito alla modificazione del toponimo attuale della zona in Pieve Acquedotto.\nPieve Acquedotto: antica sosta per pellegrini.\nLa zona della pieve doveva essere interessata dalla presenza di qualche luogo adatto alla sosta dei pellegrini (forse essa stessa o qualche zona nelle immediate vicinanze). L'edificio viene infatti citato in un documento del '200 perch\u00e9 destinato ai pellegrini che dal nord Italia erano diretti a Roma passando per la valle del Bidente."}
{"id": "1792513", "revid": "287204", "url": "https://it.wikipedia.org/wiki?curid=1792513", "title": "Fascination (Alphabeat)", "text": "Fascination \u00e8 il singolo d'esordio della pop band danese Alphabeat e che ha riscosso uno straordinario successo in tutta Europa. .\nVideo.\nIl video presenta in un primo momento il gruppo mentre suona con i cantanti davanti ad un microfono e poi successivamente, tutti insieme, vederli ballano e suonano gli strumenti. Alle immagini del gruppo si alternano durante il ritornello scene di ballerini che danzano a ritmo di musica.\nRemix ufficiali.\nTutta la lista dei remix/edizioni pubblicate per la promozione del singolo:"}
{"id": "1792529", "revid": "1573940", "url": "https://it.wikipedia.org/wiki?curid=1792529", "title": "Tonino Domenicali", "text": "Professionista dal 1957 al 1966, fu campione olimpico nell'inseguimento a squadre ai Giochi di Melbourne 1956.\nCarriera.\nAi Giochi della XVI Olimpiade di Melbourne dello stesso anno, vinse la medaglia d'oro nell'inseguimento a squadre su pista con Leandro Faggin, Valentino Gasparella, Franco Gandini e Virginio Pizzali.\nPass\u00f2 quindi alla categoria dei professionisti, gareggiando dal 1957 al 1965 con diverse squadre (Asborno, Ignis, Bianchi e GBC).\nVinse (tra cui il \"Gran premio Faema\" a Chignolo Po, valido come premondiale) e partecip\u00f2 a tre edizioni del Giro d'Italia."}
{"id": "1792535", "revid": "21880", "url": "https://it.wikipedia.org/wiki?curid=1792535", "title": "Eulemur rufus", "text": "Il lemure dalla fronte rossa (\"Eulemur rufus\") \u00e8 una specie di lemure endemica del Madagascar.\nDescrizione.\nDimensioni.\nMisura circa un metro di lunghezza, con la coda che \u00e8 pi\u00f9 lunga del corpo di circa 1/5: il peso raggiunge i 2\u00a0kg.\nAspetto.\nLa specie presenta dimorfismo sessuale sotto forma di dicromatismo: il maschio \u00e8 di color grigio-olivaceo, con guance e zona attorno agli occhi giallastri ed una corona arancione che va da un orecchio all'altro, mentre la femmina \u00e8 di colore grigio-giallastro, ha la faccia biancastra e manca della corona.\nAmbo i sessi hanno il muso e la fronte neri, mentre il maschio presenta dei ciuffi di pelo allungati sulle guance.\nBiologia.\nFino a pochi anni fa, questi animali erano considerati sottospecie del lemure bruno (\"Eulemur fulvus\"), mentre le recenti analisi genetiche ne hanno permessa l'elevazione al rango di specie.\nVivono in gruppi di 4-20 individui, che occupano un piccolo territorio (0,01\u00a0km\u00b2, anche se le popolazioni orientali hanno territori ancora pi\u00f9 piccoli): nel gruppo non si crea una gerarchia, tuttavia le zuffe sono molto rare. I rapporti all'interno del gruppo vengono mantenuti e rinsaldati tramite l'attivit\u00e0 di \"grooming\", per espletare la quale questi animali (come tutti i lemuri) hanno sviluppato una particolare conformazione degli incisivi inferiori (pettine dentale) e dell'unghia dell'indice delle zampe posteriori.\nLe popolazioni occidentali mostrano abitudini prettamente diurne durante la stagione delle piogge, divenendo pi\u00f9 notturne durante la stagione secca: le popolazioni orientali non mostrano una dicotomia cos\u00ec accentuata.\nAlimentazione.\nSi tratta di animali frugivori, che per\u00f2 non disdegnano di integrare la dieta con foglie (soprattutto le popolazioni occidentali), semi, fiori e nettare.\nRiproduzione.\nLa gestazione dura quattro mesi: l'unico cucciolo nasce in autunno e per le prime tre settimane di vita resta attaccato al ventre materno, muovendosi solo per poppare, dopodich\u00e9 si sposta dal dorso della madre e comincia a fare i primi tentativi di arrampicarsi da solo.\nLo svezzamento avviene a circa cinque mesi d'et\u00e0.\nNelle popolazioni occidentali, solitamente \u00e8 un unico maschio che si accoppia con tutte le femmine di un gruppo, mentre nelle popolazioni orientali questo non \u00e8 sempre vero.\nL'aspettativa di vita media di questi lemuri \u00e8 di 25 anni.\nVoce.\nI lemuri dalla fronte rossa e i sifaka di Verreaux (\"Propithecus verreauxi\") riconoscono i richiami di allarme l'uno dell'altro (comunicazione interspecifica).\nDistribuzione e habitat.\nLa specie \u00e8 diffusa lungo gran parte della costa occidentale del Madagascar (l'unica specie di \"Eulemur\" a vivere nella zona occidentale del paese), con popolazioni sparse anche nella zona centro-orientale dell'isola (presenti fra il fiume Mangoro ed il massiccio di Andringitra).\nPreferisce vivere nelle foreste secche in zone ad altezza modesta.\nConservazione.\n\"E. rufus\" \u00e8 protetto all'interno del parco nazionale della Baia di Baly, del parco nazionale Tsingy di Namoroka, del parco nazionale Tsingy di Bemaraha e della Riserva naturale integrale Tsingy di Bemaraha.\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "1792539", "revid": "6923", "url": "https://it.wikipedia.org/wiki?curid=1792539", "title": "Ingap", "text": "La INGAP, acronimo di Industria Nazionale Giocattoli Automatici Padova \u00e8 stata una azienda di giocattoli italiana fondata nel 1919 e attiva sino al 1972.\nStoria.\nVenne fondata da Tullio Anselmi e, nel periodo di maggiore espansione, raggiunse i 600 dipendenti nel 1938. La produzione spaziava dai giocattoli in latta iniziali, ai telefoni intercomunicanti, alle automobiline radiocomandata ed altri giochi ad alta tecnologia con progettazione e costruzione degli stampi nella sua attrezzatissima officina, da personale altamente specializzato. Il catalogo allora contava 400 modelli. Tra gli altri vi era anche una ferrovia completa di binari e alcuni accessori, con treni sia elettrici che a batteria.\nIl coherer era un tubetto in plastica all'interno del quale veniva inserita della limatura metallica estremamente fine, fra due elettrodi in argento. La resistenza di questa limatura fra i contatti, in condizioni normali, \u00e8 molto elevata, quindi la conducibilit\u00e0 elettrica risulta praticamente nulla. Questa resistenza si abbassa bruscamente o svanisce completamente quando il coherer \u00e8 investito da un'onda elettromagnetica, quindi nel circuito si ha un notevole aumento o una completa conducibilit\u00e0 della corrente che rivela il segnale.\nLo stesso Guglielmo Marconi utilizz\u00f2 il coherer per fare suonare il suo famoso campanello . Un unico motorino elettrico, sempre di produzione INGAP, serviva alla propulsione e a far compiere all'auto tutti i movimenti, comandato dal trasmettitore, rappresentato da un generatore di una scintilla elettrica.\nNel 1964 per la INGAP comincia il declino, culminato nel 1972, quando viene assorbita dalla Eurotoys."}
{"id": "1792550", "revid": "2033069", "url": "https://it.wikipedia.org/wiki?curid=1792550", "title": "Bounty (cioccolata)", "text": "Il Bounty\u00ae \u00e8 una barretta di cioccolato prodotta dalla Mars, Incorporated e venduta nei mercati di tutto il mondo.\nDescrizione.\nSi tratta di una barretta ripiena al cocco e coperta da cioccolato al latte (venduta in confezione di colore azzurro) o da cioccolato fondente (venduta in confezione di colore rosso), ed \u00e8 uno dei pochi prodotti a contenere due pezzi in un'unica confezione. Le pubblicit\u00e0 televisive del Bounty tendono a ruotare intorno ad ambienti tropicali, con alberi da cocco, diversi spot sono stati infatti girati sulla spiaggia di Saona, Isola dei Caraibi della Repubblica Dominicana.\nStoria.\nLa barretta Bounty \u00e8 prodotta da Mars Incorporated dal 1951. Il prodotto venne presentato sul mercato italiano a partire dal 1978.\nBench\u00e9 la Mars sia una compagnia statunitense, le barrette Bounty non sono state vendute negli Stati Uniti fino a met\u00e0 anni novanta. Un prodotto a base di cocco, molto simile al Bounty, di nome \"Mounds\" e prodotto dalla Hershey's, infatti era gi\u00e0 disponibile sul mercato americano.\nNel 2009 la Commissione Europea ha respinto una richiesta della Mars la quale pretendeva di brevettare la forma tridimensionale che la barra assume una volta prodotta. La decisione ribaltava una precedente sentenza che i giudici della Commissione avevano emesso nel 2003 che riconosceva alla Mars i diritti di trademark della forma di Bounty in tutto il continente europeo: un produttore tedesco di cioccolato, la Ludwig Schokolade, fece per\u00f2 ricorso a tale giudizio e nel verdetto d'appello furono riconosciute le sue ragioni. Nel 2019 \u00e8 stata introdotta anche sul mercato italiano una versione crema spalmabile del prodotto (insieme ad altre versioni crema di barrette prodotte dalla Mars quali \"Twix\", \"Milky Way\", \"M&amp;M's\" ecc.)."}
{"id": "1792552", "revid": "110157", "url": "https://it.wikipedia.org/wiki?curid=1792552", "title": "Sinoconodon", "text": "Il sinoconodonte (gen. Sinoconodon) \u00e8 stato un antico tetrapode simile a un mammifero, vissuto nel Giurassico inferiore (circa 208 milioni di anni fa). I suoi resti sono stati rinvenuti in Cina.\nUn \"mammifero\" che cresceva come un rettile.\nDi dimensioni simili a quelle di un piccolo gatto, il sinoconodonte doveva avere un aspetto molto simile a quello degli altri mammaliaformi primitivi, come \"Morganucodon\". Nonostante l'aspetto, questo animale possedeva per\u00f2 caratteristiche uniche per quanto riguarda la crescita corporea e la dentizione. Come i rettili, infatti, sembra che il sinoconodonte sostituisse gran parte dei suoi denti (incisivi, canini e postcanini) varie volte nel corso della sua vita; sembra inoltre che questo animale crescesse continuamente, anche se lentamente, fino alla sua morte, proprio come avviene nei rettili. \nPer queste insolite caratteristiche, il sinoconodonte \u00e8 generalmente considerato pi\u00f9 primitivo degli altri mammaliaformi, compresi i docodonti e i morganucodonti suoi contemporanei. La specie pi\u00f9 nota \u00e8 \"Sinoconodon rigneyi\"."}
{"id": "1792553", "revid": "22356", "url": "https://it.wikipedia.org/wiki?curid=1792553", "title": "Mammaliaformi", "text": ""}
{"id": "1792557", "revid": "640277", "url": "https://it.wikipedia.org/wiki?curid=1792557", "title": "Nostra Signora della Guardia (Ceranesi)", "text": ""}
{"id": "1792558", "revid": "1543377", "url": "https://it.wikipedia.org/wiki?curid=1792558", "title": "Gr\u00e9goire", "text": "La Gr\u00e9goire era una Casa automobilistica francese attiva dal 1903 al 1924.\nStoria.\nLa storia del marchio Gr\u00e9goire \u00e8 strettamente legata alla citt\u00e0 di Poissy, dove il 25 agosto 1902 il giovane ingegnere Pierre Joseph Gr\u00e9goire fond\u00f2 una societ\u00e0 assieme a Louis Soncin, un appassionato di motori che tre anni prima riusc\u00ec a battere un record di velocit\u00e0 con una piccola vettura da lui costruita. La societ\u00e0 fu fondata con il nome di \"Soncin-Gr\u00e9goire et Cie\", ma solo due mesi dopo, l'8 ottobre, Soncin abbandon\u00f2 la societ\u00e0 lasciando tutto nelle mani di Gr\u00e9goire, il quale mut\u00f2 la ragione sociale in \"Gr\u00e8goire et Cie\", con stabilimento a Poissy e sede legale a Parigi.Nel 1903 cominci\u00f2 la produzione automobilistica con tre \"voiturettes\" presentate ad un Salone automobilistico nel novembre di quell'anno. Le tre vetture montavano un monocilindrico, un bicilindrico ed un quadricilindrico: la prima era con carrozzeria a due posti, mentre le altre due erano a quattro posti.Nel 1905, la giovane Casa automobilistica produsse un nuovo modello su un autotelaio assai robusto e dotato di un bicilindrico relativamente affidabile che consolid\u00f2 la sua reputazione. Il fatto di essersi dedicata esclusivamente a vetture di bassa cilindrata diede alla Gr\u00e9goire la fama di un buon costruttore di vetture popolari.La prima vettura di vero successo arriv\u00f2 nel 1906: si tratt\u00f2 della Type 70, prodotta fino al 1912.Nel 1907 la produzione dei motori, fino a quel momento orientata su configurazioni biblocco, cambi\u00f2 rotta per dedicarsi unicamente alla produzione di motori monoblocco. L'anno seguente la sede legale venne trasferita a Levallois e l'anno successivo fu nuovamente spostata, questa volta a Neuilly sur Seine. Lo stabilimento rimase invece a Poissy.La fama della marca continu\u00f2 a crescere e intorno al 1910 fu fondato addirittura un giornale ad essa dedicato, chiamato \"Gr\u00e9goire Journal\", o \"Le Gr\u00e8goirien\".In quegli anni la Casa di Poissy cominci\u00f2 ad intraprendere anche l'attivit\u00e0 sportiva, che si rivel\u00f2 intensa, anche se non ha mai riportato successi di gran rilievo.\nNel 1911 venne lanciata la 13/18 CV, una vettura di fascia superiore, con cui la Casa francese intendeva avventurarsi anche al di fuori del settore delle auto popolari. In quell'anno furono avviate dai tecnici della Casa le prime ricerche sull'aerodinamicit\u00e0 e nacquero prototipi e modelli di serie con carrozzerie dotate di alcune delle prime soluzioni aerodinamiche nella storia dell'automobilismo.Nel 1912 e nel 1913 vi furono le principali vittorie sportive tra le poche racimolate dalla Casa di Poissy. Un rally in Polonia vide una Gr\u00e8goire conquistare la vittoria davanti ad una Hispano-Suiza ed inoltre \u00e8 da segnalare la conquista della \"Coupe de la Sarthe\" al circuito di Le Mans.Nel 1914, con lo scoppio della Prima guerra mondiale, la produzione venne convertita al militare.La fine della guerra lasci\u00f2 profonde ferite alla Casa francese, che si trov\u00f2 a dover fronteggiare una situazione economica precaria. Si tent\u00f2 di fronteggiare ci\u00f2 con alcune uscite agonistiche, tra cui la partecipazione alla 500 Miglia di Indianapolis del 1920, che per\u00f2 non frutt\u00f2 niente di buono alla Gr\u00e9goire. L'unica attivit\u00e0 che essa riusciva a svolgere fu quella di fornitrice di autotelai. Nel 1924, la Casa cess\u00f2 definitivamente la produzione e chiuse i battenti."}
{"id": "1792559", "revid": "1086846", "url": "https://it.wikipedia.org/wiki?curid=1792559", "title": "Societ\u00e0 Sportiva Calcio Napoli 1965-1966", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1965-1966.\nStagione.\nTornato in Serie A, il Napoli allenato da Bruno Pesaola effettu\u00f2 due importanti colpi di mercato nel reparto avanzato: i due \"oriundi\" Jos\u00e9 Altafini e Omar S\u00edvori, provenienti da e Juventus rispettivamente. Sull'onda dell'entusiasmo i partenopei disputarono un campionato di alto livello, impreziosito dalle vittorie interne contro Inter (3-1), Juventus (1-0) e (1-0), tutte firmate dai gol di Altafini e S\u00edvori. Il Napoli chiuse la stagione al terzo posto con 45 punti alle spalle di Inter e e a -1 dal secondo posto di quest'ultimo. Vinse, inoltre, il suo primo trofeo internazionale, la Coppa delle Alpi davanti alla Juventus, vincendo tutte le partite, con anche una sconfitta a tavolino dei bianconeri all'ultima partita dopo che avevano abbandonato in anticipo il campo. Invece, in Coppa Italia, dopo aver sconfitto il Trani al primo turno, viene eliminato dal Catanzaro in Serie B, che poi avrebbe raggiunto la finale.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 22 maggio 1966.\""}
{"id": "1792560", "revid": "113757", "url": "https://it.wikipedia.org/wiki?curid=1792560", "title": "Piani di Vallenzona", "text": ""}
{"id": "1792565", "revid": "1543377", "url": "https://it.wikipedia.org/wiki?curid=1792565", "title": "Strike the Match", "text": "Strike the Match \u00e8 il primo singolo estratto da \"I Am\", terzo album del trio tedesco Monrose, pubblicato il 6 giugno 2008. La premi\u00e8re \u00e8 stata fatta il 23 maggio 2008 sulla radio tedesca \"Planet Radio\". Il gruppo si \u00e8 esibito con la canzone nell'episodio finale della terza serie del programma \"Germany's Next Topmodel\" il 5 giugno.\nVideo musicale.\nIl video di \"Strike the Match\" \u00e8 stato girato nell'aprile 2008, in Germania. La premi\u00e8re \u00e8 stata fatta il 29 maggio 2008 sul canale musicale tedesco VIVA."}
{"id": "1792567", "revid": "75435", "url": "https://it.wikipedia.org/wiki?curid=1792567", "title": "Profeti posteriori", "text": ""}
{"id": "1792568", "revid": "123633058", "url": "https://it.wikipedia.org/wiki?curid=1792568", "title": "Preadolescenza", "text": "Con il termine preadolescenza si intende un'et\u00e0 dell'individuo inclusa tra gli 11 e i 14 anni. Questa si differenzia dall'adolescenza, il periodo successivo.\nBullismo e preadolescenza.\nSoprattutto in questa et\u00e0 si sono verificati casi di \"bullismo\". Pu\u00f2 essere considerata l'et\u00e0 in cui pi\u00f9 si possono evidenziare tali attacchi. \n\u00c8 molto importante ricordarsi che fino a poco tempo fa non si dava molto significato a quest'et\u00e0, che veniva legata strettamente alla \n\"Pubert\u00e0\" sul piano fisico. \nLa formazione di identit\u00e0 che il preadolescente va compiendosi non deve per\u00f2 andare a sbattere con dei \"Traumi psicologici\" che secondo \"Freud\" potrebbero creare danni se non letali.\nCaratteristiche preadolescenziali.\nQuest'et\u00e0 \u00e8 differente dall'adolescenza vera e propria, poich\u00e9 in teoria i cambiamenti fisici (dovuti agli ormoni risvegliati nel corpo) cominciano ad accennarsi. L'adolescenza \u00e8 l'et\u00e0 in bilico tra l'infanzia e l'et\u00e0 adulta, invece la preadolescenza \u00e8 l'eta in bilico tra l'infanzia e l'adolescenza.\nIl preadolescente \u00e8 poco pi\u00f9 di un bambino, caratterialmente pensa come un bambino, le caratteristiche che lo differenziano da esso fisicamente sono l'altezza un po' pi\u00f9 sviluppata dei suoi coetanei e un accenno del seno nelle femmine.\nPatologie correlate.\nMolte sono le malattie che si manifestano in questa et\u00e0, e alcune hanno la loro massima incidenza proprio in questo periodo come per la sindrome di Tourette, inoltre si mostrano molti casi di asma soprattutto se negli anni precedenti si sono avuti casi di rinite allergica. Viene considerata l'et\u00e0 (intorno agli 11 anni) in cui pu\u00f2 manifestarsi adiposit\u00e0 generalizzata, che preannuncia nel preadolescente l'obesit\u00e0. Soprattutto la Malattia di Crohn in genere, inizia a svilupparsi intorno ai 13 anni.\nL'occhio pu\u00f2 rischiare di allungarsi, quindi si rischia la miopia, incapacit\u00e0 di vedere da lontano."}
{"id": "1792569", "revid": "75435", "url": "https://it.wikipedia.org/wiki?curid=1792569", "title": "Profeti maggiori", "text": ""}
{"id": "1792572", "revid": "281901", "url": "https://it.wikipedia.org/wiki?curid=1792572", "title": "Vibrio parahaemolyticus", "text": "Il Vibrio parahaemolyticus \u00e8 un batterio non invasivo, appartenente al genere dei vibrioni, essendo alofilo si ritrova generalmente nelle acque e in alimenti di origine marina. La trasmissione avviene per ingestione di crostacei e molluschi consumati crudi o poco cotti (quindi, per via oro-fecale).\nI sintomi si presentano 12-24 ore dopo l'ingestione e sono dati da diarrea abbondante, crampi addominali, vomito, cefalea e febbre. I sintomi tendono a scomparire spontaneamente nel giro di tre giorni.\nPrevenzione e terapia.\n\u00c8 necessario consumare pesce di allevamenti controllati, evitare quando possibile di ingerirlo crudo, e refrigerarlo dopo la cottura, se non lo si consuma subito.\nLa terapia \u00e8 data da trattamenti idratanti e risalificanti."}
{"id": "1792574", "revid": "638792", "url": "https://it.wikipedia.org/wiki?curid=1792574", "title": "Heizo Hattori", "text": ""}
{"id": "1792576", "revid": "1543377", "url": "https://it.wikipedia.org/wiki?curid=1792576", "title": "Docodonta", "text": "I docodonti (Docodonta) sono un ordine di animali strettamente imparentati con i mammiferi, vissuti soprattutto nel corso del Giurassico (190 - 140 milioni di anni fa). Gran parte dei resti fossili sono stati ritrovati nei continenti settentrionali (Europa, Asia e Nordamerica), ma alcune forme sono state rinvenute nel Gondwana (India ed emisfero meridionale).\nAntichi ma specializzati.\nDi piccole dimensioni, questi animali erano probabilmente simili a topi e scoiattoli. La loro caratteristica principale riguardava la dentatura, dai molari decisamente specializzati. Nella documentazione fossile, i docodonti sono rappresentati soprattutto grazie a denti isolati e ossa delle mascelle.\nNei molari, a fianco delle tre cuspidi originarie, si sono aggiunte altre cuspidi (dal lato linguale nei superiori e labiale negli inferiori). Questo strano adattamento suggerisce che i docodonti triturassero il cibo e fossero adattati a una dieta mista; alcuni studiosi ritengono invece che la loro particolare dentatura classificherebbe i docodonti principalmente come erbivori o insettivori, anche se \"Castorocauda\" possedeva una dentatura adatta a una dieta a base di pesce.\nScoperte avvenute nel corso degli anni 2010 hanno indicato che questo gruppo di mammiferi doveva essere molto diversificato: il gi\u00e0 citato \"Castorocauda\", ad esempio, doveva avere abitudini acquatiche, mentre \"Agilodocodon\" e \"Microdocodon\" erano arboricoli; \"Docofossor\", invece, era adatto a uno stile di vita fossorio. I fossili di \"Microdocodon\" mostrano inoltre uno ioide che permetteva gi\u00e0 all'animale di deglutire, una caratteristica tipicamente da mammifero.\nClassificazione.\nSecondo la cladistica, i docodonti sono considerati un gruppo altamente specializzato di mammaliaformi, evolutosi indipendentemente nel corso del Giurassico, a partire da antenati simili a \"Morganucodon\"."}
{"id": "1792579", "revid": "237256", "url": "https://it.wikipedia.org/wiki?curid=1792579", "title": "Alan Boesak", "text": ""}
{"id": "1792589", "revid": "2169270", "url": "https://it.wikipedia.org/wiki?curid=1792589", "title": "Atalanta Bergamasca Calcio 2007-2008", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 2007-2008.\nStagione.\nDopo l'addio di Stefano Colantuono, al quale \u00e8 stata offerta la panchina del Palermo, la dirigenza atalantina sceglie come nuovo allenatore Luigi Delneri.\nDelneri si trovava senza panchina dopo non essere riuscito a salvare il Chievo dalla retrocessione in Serie B, dove era subentrato in corsa a Pillon.\nLa stagione si apre con un sofferto pareggio, grazie a un rigore dubbio trasformato da Doni, nella prima gara di campionato sul campo della : tre giorni dopo arriva l'eliminazione all'esordio in Coppa Italia, con l' che vince con un gol ai supplementari dell'ex nerazzurro Soncin.\nIl mese di settembre inizia con la prima vittoria stagionale, un 2-1 casalingo al , cui fanno seguito le partite contro Fiorentina e Lazio nelle quali, per merito in entrambi i casi di gol in extremis di Zampagna, l'Atalanta rimedia quattro punti (2-2 a Firenze e il successo 2-1 contro i laziali); Viene poi il pareggio per 1-1 sul Siena con un altro rigore trasformato da Doni, il primo k.o. risale all'ultima partita del mese, persa malamente 3-0 in casa della Sampdoria.\nL'Atalanta ottiene poi due pareggi casalinghi (0-0 contro l' e 2-2 contro il Torino dopo essere stata in vantaggio per 2-0).\nIl 17 ottobre 2007 l'Atalanta festeggia il centenario di fondazione, celebrato poi a fine mese con il primo successo esterno stagionale a Empoli per 1-0. Poi ottiene un pareggio in casa contro il Cagliari per 2-2 e una vittoria importantissima in trasferta a Catania per 2-1 che permettono di salire al 6\u00ba posto a 3 punti della zona Champions League.\nL'11 novembre 2007 il tifoso laziale Gabriele Sandri perde la vita in un autogrill di Arezzo, ucciso da un proiettile sparato dall'agente di polizia Luigi Spaccarotella per sedare una rissa tra tifosi della Lazio e della Juventus.\nSu molti dei campi dove si dovevano disputare le partite della dodicesima giornata di Serie A avvengono tafferugli: a Bergamo, dove era in programma Atalanta-Milan, i tifosi atalantini sfondano il vetro della Curva Nord per entrare in campo e far sospendere la partita.\nLa gara viene sospesa dall'arbitro Saccani. il giudice sportivo dispone che la partita si rigiochi a gennaio a porte chiuse, oltre alla chiusura della Curva Nord atalantina fino al 31 marzo\nL'Atalanta riesce a mantenersi nella zona medio-alta della classifica: la partita migliore dell'intero campionato \u00e8 senza dubbio il 5-1 rifilato ai rivali storici del Napoli, ultimo successo del girone d'andata.\nL'imbattibilit\u00e0 casalinga cade due settimane dopo, quando l'Azzurri d'Italia viene espugnato dal Palermo per 3-1. Nelle ultime tre partite del girone d'andata, gli orobici ottengono solo un punto (1-1 a Livorno e le sconfitte entrambe per 2-1 contro Roma e . L'Atalanta finisce il girone alla settima piazza con 25 punti.\nIl girone di ritorno inizia bene con una vittoria contro il Parma (3-2) e due pareggi contro la e entrambi per 2-2. Dopo la disfatta allo Stadio Olimpico di Roma per 3-0 contro la Lazio, La squadra registra 4 punti in 4 partite cio\u00e8 un rendimento altalenante perch\u00e9 dalla bella vittoria contro la per 4-1, registra due sconfitte consecutive contro e Torino con zero gol fatti e tre subiti. Nelle seguenti otto partite, si registra un'inevitabile flessione, anche se alcuni risultati positivi (in primis la vittoria a San Siro per 2-1 contro il Milan) consentono alla formazione bergamasca di non allontanarsi dalla met\u00e0 della classifica, infatti realizza 8 punti.\nAll'ultima giornata, grazie alla vittoria casalinga sul Genoa, l'Atalanta scavalca due posizioni e chiude il campionato al nono posto con 48 punti, ad appena due lunghezze dall'ottava piazza occupata dal Napoli che valeva la qualificazione alla Intertoto.\nMaglie e sponsor.\nLo sponsor tecnico per la stagione 2007-2008 \u00e8 Erre\u00e0, mentre lo sponsor ufficiale \u00e8 Sit-in Sport, azienda produttrice di erba sintetica. Il secondo sponsor, presente sulle maglie in piccolo in alto a destra, \u00e8 Daihatsu, casa automobilistica. Il logo della squadra \u00e8 al centro del petto, fra lo sponsor tecnico e quello secondario.\nLa divisa casalinga presenta una maglia con cinque strisce blu e quattro nere, con colletto nero. I calzoncini e i calzettoni sono neri. I numeri e i nomi sul dorso della maglia sono bianchi; il numero sui pantaloncini, sempre bianco, \u00e8 sulla gamba sinistra.\nLa divisa da trasferta presenta una maglia bianca con striscia orizzontale bicolore nella parte centrale. I calzoncini sono neri, mentre i calzettoni sono bianchi con sottile striscia orizzontale blu e nera. Il numero sul dorso e sui calzoncini, e il nome, sono di colore blu.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "1792592", "revid": "122509786", "url": "https://it.wikipedia.org/wiki?curid=1792592", "title": "Tony Barton", "text": "Biografia.\nCarriera da calciatore.\nCresciuto nelle giovanili del , dopo un anno di prestito al Sutton United, squadra del suo quartiere nativo, Barton fece il suo esordio in prima squadra nel 1954. Nel 1961, dopo una parentesi durata due anni al Nottingham Forest, Barton si trasfer\u00ec al in cui milit\u00f2 per sei anni collezionando 130 presenze e 34 gol.\nCarriera da allenatore.\nRitiratosi nel 1967, Barton ricopr\u00ec alcuni incarichi nell'area tecnica del Portsmouth fino al 1980, anno in cui fu assunto nell' come assistente di Ron Saunders. Nel febbraio del 1982, a causa delle dimissioni di Saunders, Barton fu promosso allenatore.\nNel suo anno d'esordio come allenatore Barton condusse l'Aston Villa all'undicesimo posto in First Division, ma soprattutto riusc\u00ec a conquistare la Coppa dei Campioni, battendo in finale il per 1-0.\nBarton rest\u00f2 alla guida dell'Aston Villa fino al giugno del 1984, quando pass\u00f2 ad allenare il Northampton Town. Nel 1985, a campionato non ancora concluso, Barton dovette abbandonare la panchina del Northampton per problemi di salute (aveva sofferto un attacco cardiaco). Ristabilitosi, continu\u00f2 la sua carriera come vice allenatore nel Southampton (dal 1985 al 1988) e nel (nel 1991). Intrapresa in seguito la carriera di osservatore per alcune squadre, Barton mor\u00ec il 20 agosto del 1993 a causa di un infarto miocardico."}
{"id": "1792594", "revid": "73843", "url": "https://it.wikipedia.org/wiki?curid=1792594", "title": "Partners in Crime", "text": "Partners in Crime (\"complici\" in lingua inglese) pu\u00f2 riferirsi a:"}
{"id": "1792596", "revid": "228587", "url": "https://it.wikipedia.org/wiki?curid=1792596", "title": "Due fratelli", "text": ""}
{"id": "1792610", "revid": "767487", "url": "https://it.wikipedia.org/wiki?curid=1792610", "title": "OMAP", "text": "Gli OMAP, acronimo di \"Open Multimedia Application Platform (Piattaforma per applicazioni multimediali aperte)\", sono dei processori RISC specificatamente progettati per applicazioni multimediali, costruiti dalla Texas Instruments sotto licenza ARM. Molti telefoni cellulari e smartphone (per esempio i nokia Symbian) utilizzano questa tecnologia.\nFamiglie di processori.\nNel sito internet della Texas Instruments i processori OMAP sono suddivisi in tre categorie: \"High Performance\", \"Basic Multimedia\" e \"Modem and Applications\"."}
{"id": "1792617", "revid": "1776051", "url": "https://it.wikipedia.org/wiki?curid=1792617", "title": "Line-Up", "text": "Line-Up \u00e8 un album di studio inciso da Graham Bonnet, uscito per la prima volta nell'ottobre del 1981.\nTracce.\nLato A\nLato B\nNel 2004 il disco \u00e8 stato ristampato su CD con una diversa successione dei brani."}
{"id": "1792620", "revid": "1573940", "url": "https://it.wikipedia.org/wiki?curid=1792620", "title": "Eulemur sanfordi", "text": "Il lemure di Sanford (Eulemur sanfordi ) \u00e8 un lemure endemico del Madagascar.\nDescrizione.\nMisurano circa 1\u00a0m di lunghezza, di cui pi\u00f9 della met\u00e0 spetta alla coda.\nAmbo i sessi presentano la zona dorsale grigia e quella ventrale bianco-grigiastra: la coda, il petto, la testa, le spalle e a volte anche parte degli arti anteriori sono nerastri. I maschi possiedono una \"barba\" di pelo allungato biancastro che corre a collana dalle orecchie alla gola, assente nelle femmine. Gli occhi sono giallo-arancio.\nBiologia.\nComportamento.\nSi tratta di animali piuttosto sociali, che vivono in gruppi di 5-10 esemplari: tendono ad avere abitudini notturne, ma non \u00e8 infrequente vederli anche di giorno.\nAlimentazione.\nSono animali prevalentemente frugivori, che non disdegnano tuttavia integrare la dieta con foglie, nettare, fiori e funghi.\nDistribuzione e habitat.\nIl suo areale \u00e8 circoscritto alla zona nord-orientale dell'isola, dove predilige le aree di foresta pluviale.\nTassonomia.\nFino a tempi recenti, la specie era classificata come sottospecie del lemure bruno \"Eulemur fulvus\"; recenti studi a livello genetico hanno invece dimostrato che (assieme ad altre 4 ex-sottospecie) si tratta a tutti gli effetti di una specie a s\u00e9 stante.\nConservazione.\n\"E. sanfordi\" rientra tra le specie inserite nella Appendice I della CITES (specie di cui \u00e8 vietato il commercio). \nLa Lista rossa IUCN lo inserisce tra le specie considerate in pericolo di estinzione (EN).\nLa specie \u00e8 protetta all'interno del Parco nazionale della Montagna d'Ambra e delle riserve speciali di Analamerana e dell'Ankarana."}
{"id": "1792623", "revid": "231667", "url": "https://it.wikipedia.org/wiki?curid=1792623", "title": "Fiume Torbido", "text": " \nIl fiume Torbido (\"Tr\u00f9bbulu\" o \"Fol\u00e8ti\" in dialetto calabrese), \u00e8 una fiumara del versante ionico della provincia di Reggio Calabria che d\u00e0 il nome a tutta la valle su cui scorre (vallata del Torbido). \nAnticamente conosciuto anche (Dal libro: \"L'enigma delle arti asittite nella Calabria ultra-mediterranea\" di Nik Spatari), \"Proteriate\" e \"Turbolo\".\nGeografia.\nNasce in localit\u00e0 Stimpato, alle spalle del monte San Nicodemo, ai confini tra i comuni di Mammola e di San Giorgio Morgeto. Attraversa il territorio dei comuni di Mammola, Gioiosa Ionica, Grotteria e Marina di Gioiosa Jonica, sfociando infine nel mar Ionio, tra Marina di Gioiosa Ionica e Siderno. Gli affluenti pi\u00f9 importanti del Fiume Torbido sono: Torrente Salino, Torrente Macariace, Fiume Chiaro, Fiume Nebl\u00e0, Fiumara Caturello, Fiumara Zarapotamo e Fiumara Gallizzi. \nIl suo percorso nel territorio del comune di Mammola, fino alla confluenza della fiumara Nebl\u00e0, ricade all'interno del Parco nazionale dell'Aspromonte.\nStoria.\nL'ampiezza del suo greto, soprattutto nella parte finale, insieme con elementi geologici ed archeologici, hanno avvalorato l'ipotesi, che un tempo il fiume fosse navigabile. Alcuni ritengono anche che vi si sia svolta la battaglia della Sagra, nella quale i Locresi alleati con i Reggini sconfissero i Crotoniati: la precisa localizzazione sarebbe in prossimit\u00e0 del promontorio dell'antico monastero di Santa Barbara. L'identificazione dell'attuale Torbido con l'antica Sagra \u00e8 tuttavia ancora dibattuta (si pensa ad esempio anche all'Allaro). \nIl corso del fiume Torbido, anticamente costituiva una grande via di comunicazione tra il territorio dl'antica Magna Grecia della Locride e il mar Tirreno: percorrendo il Sentiero dei Greci, attraverso il passo Sella o \"Seja\" (\"via pi\u00f9 breve\" in dialetto), passando per il monte San Nicodemo e il passo della Limina, proseguendo il sentiero sul fiume Sciarapotamo nell'altro versante per raggiungere \"Medma\" (Rosarno) e \"Hipponion\" (Vibo Valentia). Ancora oggi, il letto del fiume Torbido e il passo Sella sono utilizzati, da numerosi escursionisti, amanti della natura, turisti e devoti di San Nicodemo per raggiungere a piedi il Santuario di San Nicodemo e il Passo della Limina, percorrendo l'antico Sentiero dei Greci. \nLungo il fiume Torbido, la strada di grande comunicazione Jonio-Tirreno SS 682 (Gioiosa-Rosarno), poggia su enormi piloni, fino alla galleria Limina.\nLungo il fiume Torbido si trovano importanti siti di interesse archeologico, storico, culturale, artistico e naturalistico che meritano di essere visitati: l'ex Miniera Macariace, la Grancia di San Biagio, il Parco Museo Santa Barbara ex Monastero, la Chiesa di Santo Stefano e la Villa Romana del Naniglio.\nEconomia.\nIl Torbido, con i suoi numerosi affluenti, \u00e8 sempre stato un importante fattore di sostegno economico per le popolazioni della Vallata. Le colline che si affacciano sul Torbido sono coltivate ad ulivo, vite e castagno, mentre, pi\u00f9 a valle, nei grandi poderi ricavati nel letto del fiume, si coltivano ottime qualit\u00e0 di agrumi ed ortaggi.\nLungo le sue rive dell'ampio alveo, caratterizzato dall'enorme quantit\u00e0 di materiale inerte di ghiaia e pietrame, di ottima qualit\u00e0, che viene usato nell'attivit\u00e0 edilizia dell'intero comprensorio."}
{"id": "1792626", "revid": "767487", "url": "https://it.wikipedia.org/wiki?curid=1792626", "title": "Silvio Baccaglio", "text": "Prima di darsi all'hobby di dipingere, faceva l'imbianchino nell'impresa di suo fratello. I suoi quadri rappresentano paesaggi tipici montagnoli, specialmente Cimalmotto, dove ha passato la sua infanzia come pastore in montagna. Era specializzato nei ritratti caricatura delle persone del paese."}
{"id": "1792627", "revid": "22356", "url": "https://it.wikipedia.org/wiki?curid=1792627", "title": "Castorocauda lutrasimilis", "text": "La castorocauda (Castorocauda lutrasimilis) \u00e8 un parente estinto dei mammiferi appartenente al gruppo dei docodonti, vissuto nel Giurassico medio (circa 164 milioni di anni fa). I suoi resti sono stati rinvenuti in Cina.\nClassificazione.\nI sedimenti noti come \u201cletti di Daohugou\u201d, nella Mongolia Interna, hanno restituito il fossile eccezionale di questo animale, che possedeva caratteristiche simili a quelle di mammiferi attuali come la lontra, il castoro (da qui il nome scientifico) e l'ornitorinco. Queste somiglianze, quindi, sono un esempio di convergenza evolutiva.\nLa castorocauda non \u00e8 considerata un vero e proprio mammifero (Ji et al., 2006), ma un membro dei docodonti, un gruppo di mammaliaformi primitivi che non hanno lasciato discendenti. Secondo le moderne analisi cladistiche i mammiferi comprendono invece i tre gruppi attuali (monotremi, marsupiali e placentati) e i loro antenati comuni.\nTra i docodonti, la castorocauda potrebbe essere strettamente imparentata con \"Krusatodon\" e \"Simpsonodon\" dell'Europa. Questa parentela potrebbe essere una prova del fatto che Europa e Asia, nel Giurassico medio, fossero soggette a un interscambio faunistico. Qualche milione di anni dopo, i due continenti sarebbero stati separati dallo stretto di Turgai.\nUn fossile eccezionale.\nI paleontologi, solitamente, non hanno possibilit\u00e0 di studiare le parti soffici degli animali estinti per comprenderne l'anatomia e le caratteristiche, e si limitano a fare supposizioni basandosi su ossa, denti e tracce fossili. Il fossile di castorocauda scoperto nel 2004, per\u00f2, \u00e8 una mirabile eccezione a questa situazione. La scoperta \u00e8 stata riportata sul giornale Science da parte di un gruppo di scienziati capitanati da Qiang Ji dell'Universit\u00e0 di Nanchino. Il fossile era cos\u00ec ben conservato da mostrare un'importantissima caratteristica: i peli. Si \u00e8 cos\u00ec avuta la dimostrazione che non solo i mammiferi propriamente detti, ma anche i loro parenti primitivi come i docodonti erano dotati di peli. Il fossile di \"Castorocauda\", inoltre, mostra una folta pelliccia a pi\u00f9 strati.\nIl fossile conserva anche i minuscoli ossicini dell'orecchio medio e alcune aree limitrofe; le caratteristiche di queste ossa dimostrano che i docodonti erano imparentati solo alla lontana con i mammiferi; rispetto ad altri gruppi come i morganucodonti e i sinoconodonti, per\u00f2, i docodonti erano pi\u00f9 evoluti. I mammiferi sembrano essersi originati da una forma come \"Hadrocodium\", del Giurassico inferiore della Cina.\nAdattamenti alla vita acquatica.\nIl nome Castorocauda deriva dal latino \u201ccastor\u201d (castoro) e \u201ccauda\u201d (coda), mentre l'epiteto specifico lutrasimilis deriva da \u201clutra\u201d (lontra) e \u201csimilis\u201d (simile). La coda era larga e ricoperta di scaglie sparse in mezzo a una pelliccia meno folta e lunga che nel resto del corpo.\nTra la lontra e il castoro.\nLa coda della castorocauda era molto simile a quella dei moderni castori, e presumibilmente veniva utilizzata per la locomozione sott'acqua. Le vertebre caudali erano appiattite in modo simile a quelle dei castori e delle lontre. Sono inoltre presenti impronte di pelle tra le dita, il che fa supporre che questo animale possedesse zampe palmate.\nLe caratteristiche delle zampe suggeriscono che queste potrebbero essere state utilizzate per scavare. Le zampe anteriori sono robuste e possiedono un olecrano ingrossato e altri processi per l'inserzione di potenti muscoli. In generale, le zampe assomigliano a quelle dell'odierno ornitorinco, un animale nuotatore dalle abitudini scavatrici. Anche altri docodonti, come \"Haldanodon\", erano animali fossori, cos\u00ec come il mammifero primitivo \"Fruitafossor\".\nDenti per pescare.\nI docodonti possiedono denti molto particolari, e anche quelli della castorocauda possiedono le caratteristiche del gruppo. Tuttavia la dentatura di questo animale differisce notevolmente da quella degli altri docodonti per alcuni particolari, presumibilmente per una differenza di dieta. La maggior parte dei docodonti possiede denti specializzati per una dieta onnivora, mentre quelli della castorocauda sembrerebbero quelli di un animale piscivoro: i primi due molari hanno cuspidi in una fila dritta (cos\u00ec da eliminare la funzione triturante che avevano acquisito negli altri docodonti): probabilmente venivano usati per trattenere, e non per masticare.\nQuesta caratteristica delle tre cuspidi una in fila all'altra sembra ancestrale in molti gruppi di mammaliaformi primitivi (come i triconodonti), ma quasi sicuramente nella castorocauda \u00e8 un carattere derivato. Questi molari, inoltre, sono ricurvi verso l'interno, in modo da trattenere prede scivolose; una dentatura simile \u00e8 presente nei mesonichidi, un gruppo estinto di ungulati carnivori, e (in misura minore) nei pinnipedi.\nDimensioni.\nL'animale pesava probabilmente circa 800 grammi e poteva raggiungere una lunghezza di circa 45 centimetri. Ci\u00f2 fa della castorocauda il pi\u00f9 grande mammaliaforme del Giurassico, di dimensioni superiori a \"Sinoconodon\", pesante forse 500 grammi.\nImportanza della scoperta.\nLa scoperta della castorocauda \u00e8 il primo segno di adattamento acquatico da parte di uno stretto parente dei mammiferi nell'era dei dinosauri, e porta indietro di 110 milioni di anni fa questo adattamento. Sulla base dei resti fossili, i mammiferi non hanno pi\u00f9 prodotto forme acquatiche fino all'Eocene, circa 50 milioni di anni fa, con la comparsa dei primi cetacei.\nSi pensava, inoltre, che fino all'estinzione dei dinosauri al termine del Cretaceo tutti i mammiferi fossero minuscoli e poco specializzati; questa nozione \u00e8 stata ora riveduta e corretta, dopo la scoperta di grosse forme predatrici di dinosauri (\"Repenomamus\"), simili a talpe (\"Fruitafossor\"), \u201cvolanti\u201d (\"Volaticotherium\") e simili a lontre (\"Castorocauda\")."}
{"id": "1792629", "revid": "124489539", "url": "https://it.wikipedia.org/wiki?curid=1792629", "title": "Tervingi", "text": "I Tervingi, o Teruingi, furono un popolo gotico che abit\u00f2 le pianure danubiane situate ad occidente del Nistro, tra il III ed il IV secolo. Hanno avuto stretti rapporti con i Grutungi, altra popolazione gotica stanziata ad est del Nistro, e con l'impero romano (o il neonato impero bizantino). Archeologicamente corrispondono alla cultura di Chernyakhov, insieme ai Grutungi.\nEtnonimo.\nIl nome \"Tervingi\" pu\u00f2 significare \"popolo della foresta. Questa ipotesi \u00e8 supportata dal fatto che i termini geografici venivano usati per indicare i popoli che vivevano a nord del Mar Nero prima e dopo l'insediamento dei Goti, dal fatto che i Tervingi usavano nomi legati alle foreste, e dalla mancanza di prove che il termine Tervingi-Grutungi sia stato usato prima della fine del III secolo. Il nome \"Tervingi\" potrebbe avere origini pre-pontiche, scandinave.\nStoria.\nStoria antica.\nI Tervingi apparvero la prima volta come popolo nel 268, quando invasero l'Impero Romano. L'invasione interess\u00f2 le province romane della Pannonia e dell'Illiria, mettendo a rischio l'Italia stessa. In ogni caso i Tervingi vennero sconfitti nella successiva estate, nei pressi dell'attuale confine italo-sloveno, e definitivamente battuti a settembre nella battaglia di Naisso. Nei seguenti tre anni vennero spinti di nuovo oltre al Danubio con una serie di campagne militare condotte dagli imperatori Claudio il Gotico ed Aureliano. Riuscirono a mantenere il controllo della Dacia, provincia liberata da Aureliano nel 271.\nPrima citazione.\nLa divisione dei Goti viene attestata la prima volta nel 291. La prima citazione dei Tervingi risale all'incirca a questo periodo. Per la precisione appaiono in un elogio all'imperatore Massimiano (285 - 305), scritto nel 291 o poco dopo (forse a Treviri il 20 aprile 292), ascritto tradizionalmente a Claudio Mamertino, il quale afferma che i \"Tervingi, un'altra divisione dei Goti\" (\"Tervingi pars alia Gothorum\") si allearono con i Taifali per attaccare i Vandali ed i Gepidi. Il termine \"Vandali\" potrebbe essere un'erronea citazione dei \"Victohali\", visto che secondo Eutropio la Dacia era in quel periodo (\"nunc\") abitata da Taifali, Victohali e Tervingi.\nGuerra gotica (367 - 369).\nNel 367 l'imperatore romano Valente attacc\u00f2 i Tervingi a nord del Danubio. Non riusc\u00ec a combattere direttamente con loro, apparentemente a causa del fatto che i Goti si ritirarono sui \"Montes Serrorum\" (probabilmente i Carpazi). Secondo Ammiano Marcellino, Valente non trov\u00f2 nessuno con cui combattere (\"nullum inveniret quem superare poterat vel terrere\") e questo proverebbe che fuggirono terrorizzati sulle montagne (\"omnes formidine perciti... montes petivere Serrorum\"). Nell'anno seguente l'inondazione del Danubio imped\u00ec ai romani di attraversarlo. Nel 369 Valente penetr\u00f2 profondamente in territorio gotico, vincendo una serie di schermaglie con i Grutungi (e forse anche con i Tervingi). Il tutto si concluse con un trattato di pace.\nGuerra gotica (376 - 382).\nI Tervingi rimasero ad occidente della Scizia fino al 376, quando uno dei propri capi, Fritigerno, chiese all'imperatore romano Valente il permesso di insediarsi sulla riva meridionale del Danubio. In questo luogo speravano di trovare riparo dagli Unni. Valente concesse il permesso, ma la carestia che colp\u00ec Roma imped\u00ec all'imperatore di fornire il cibo e la terra promessi. Questo fatto caus\u00f2 una rivolta seguita da sei anni di saccheggi distruzione per tutti i Balcani, dalla morte dell'imperatore romano e dall'annientamento di un intero esercito romano. La battaglia di Adrianopoli (378) fu il momento chiave della guerra. Le forze romane vennero massacrate; l'imperatore Valente venne ucciso durante la battaglia, scioccando tutto l'Impero e costringendo i Romani a scendere a patti con i barbari, concedendogli il permesso di insediarsi sul suolo romano. Questo fatto ebbe pesanti conseguenze che portarono alla caduta dell'Impero Romano.\nSociet\u00e0.\nPer epoca storica e territorio occupato, i Tervingi, in coppia con i Grutungi, possono essere considerati corrispondenti alla cultura di Chernyakhov.\nInsediamenti.\nGli insediamenti Chernyakhov sono gruppi aperti situati nelle vallate percorse da fiumi. Tra le abitazioni si riconoscono case seminterrate e case di superficie. Il pi\u00f9 grande insediamento conosciuto, Budesty, copre 35 ettari. Molti villaggi sono privi di fortificazioni.\nPratiche funerarie.\nI cimiteri di S\u00eentana de Mure\u015f sono pi\u00f9 conosciuti degli omonimi insediamenti.\nQuesti cimiteri mostrano alcune delle caratteristiche basilari visibili in altri cimiteri Chernyakhov. Tra queste ci sono la cremazione e la sepoltura; in questo secondo caso la testa del defunto veniva fatta puntare a nord. Alcune tombe sono state lasciate vuote. Tra i beni sepolti con i defunti ci sono vasellami, pettini di osso ed arnesi in ferro; quasi mai sono state trovate armi tra questi oggetti.\nReligione.\nL'originale religione dei Tervingi \u00e8 sconosciuta. Prigionieri romani portarono il Cristianesimo ai Tervingi. Questa nuova religione prese piede tanto velocemente che molti re Tervingi perseguitarono i loro sudditi che si convertivano, molti dei quali furono costretti a fuggire in Mesia, nell'Impero Romano. Ulfila tradusse la Bibbia in gotico durante il suo esilio.\nInsediati in Dacia, i Tervingi adottarono l'Arianesimo come religione, un ramo del Cristianesimo secondo il quale Ges\u00f9 non faceva parte della Trinit\u00e0, ma era un essere a parte, creato direttamente da Dio. Questa credenza era in contrasto con i principi del Cattolicesimo, che raggiunse il monopolio religioso tra il IV ed il V secolo.\nLingua.\nLa lingua gotica \u00e8 quella che, molto probabilmente, venne parlata dai Tervingi, nonostante alcuni studiosi sostengano il loro uso di lingue diverse.\nRelazioni con i Vesi/Visigoti.\nSecondo Herwig Wolfram, nel \"Notitia Dignitatum\" i Vesi (in seguito noti come Visigoti) erano legati ai Tervingi in uno scritto degli anni 388 - 391; questa cosa non \u00e8 chiara nel \"Notitia\" stesso. Ci sono stati numerosi dibattiti tra studiosi per l'identificazione dei Vesi come Tervingi e dei Grutungi come Ostrogoti. Secondo Herwig Wolfram le fonti primarie usarono le coppie di termini Tervingi/Grutungi o Vesi/Ostrogoti, senza mai mischiarle. Che i Tervingi fossero i Vesi/Visigoti ed i Grutungi gli Ostrogoti \u00e8 anche l'opinione di Giordane. Egli identifica i re visigoti da Alarico I ad Alarico II come eredi del re del IV secolo Atanarico, ed i re Ostrogoti da Teodorico il Grande a Teodato come eredi del re Grutunge Ermanarico. Questa interpretazione, comunque, nonostante sia molto popolare tra gli odierni storici, non \u00e8 condivisa da tutti.\nHerwig Wolfram conclude che i termini Tervingi e Grutungi erano identificativi geografici usati da ogni trib\u00f9 per descrivere l'altra. Questa terminologia spar\u00ec dopo che i Goti vennero fatti scappare dall'invasione unnica. A suo supporto, Wolfram cita Zosimo che parla di un gruppo di Scizi a nord del Danubio chiamati \"Grutungi\" dai barbari dell'Ister. Wolfram conclude che questo popolo erano i Tervingi rimasti dopo la conquista degli Unni. Credeva anche che i termini \"Vesi\" ed \"Ostrogoti\" venissero usati dalle popolazioni per vantarsi nelle descrizioni che facevano di se stessi. In questo modo, i Tervingi chiamarono se stessi Vesi.\nLa nomenclatura di Grutungi e Tervingi cadde in disuso poco dopo il 400. In generale, la terminologia di una trib\u00f9 gotica divisa dagli altri scomparve gradatamente dopo l'assorbimento fatto dall'impero romano."}
{"id": "1792637", "revid": "125175886", "url": "https://it.wikipedia.org/wiki?curid=1792637", "title": "Siro Lombardini", "text": "Biografia.\nSi laurea in Economia e commercio nel 1946 alla Universit\u00e0 Cattolica del Sacro Cuore di Milano. Docente ordinario di Politica economica, ottenne varie cattedre universitarie, diventa un economista di fama internazionale tanto da venir nominato direttore dell'Istituto di ricerche economico e sociali del Piemonte (IRES Piemonte) dal 1958 al '68 e da essere chiamato (1963) come \"visiting professor\" alle Universit\u00e0 di Leningrado, Parigi e Cambridge.\nFu presidente dell'ISCOM di Torino, presidente dell'Associazione italiana prefabbricati di Milano, amministratore Standa, SIFA, GONDRAND e Taverna Genova. Fece parte del Comitato scientifico della Fondazione Luigi Einaudi di Torino e del comitato scientifico dell'Istituto lombardo di studi economici e sociali.\nLombardini \u00e8 attivo anche politicamente, \u00e8 infatti consulente economico per la Presidenza del Consiglio dei ministri e per vari ministeri.\nNella VII Legislatura fu eletto senatore nella Democrazia Cristiana (1976-1979) nel collegio Lombardia.\nIl 4 agosto 1979 (VIII Legislatura) fu nominato Ministro delle partecipazioni statali nel primo governo Cossiga, e si trov\u00f2 incolpevolmente a fronteggiare il cosiddetto \"scandalo delle tangenti ENI\", ereditato dal suo predecessore. Rest\u00f2 ministro fino al 3 aprile 1980. \nInoltre, Lombardini \u00e8 stato presidente dell'Istituto Bancario Italiano e della Banca Popolare di Novara, da lui portata alla fusione con la Banca Popolare di Verona, dando poi vita all'attuale Banco Popolare. \nNel 1995 gli \u00e8 stato assegnato, insieme a Francesco Salamini, il premio Invernizzi conferito dalla omonima Fondazione. Sempre nel 1995, l'Accademia dei Lincei gli ha assegnato il Premio Feltrinelli per le Scienze economiche. \nTra le sue numerose opere pubblicate, oltre ai prevalenti testi di carattere economico, si sono aggiunte, successivamente, opere di argomento religioso (\"L'ultima speranza\" del 2000, \"Alla ricerca di Ges\u00f9\" 2008), filosofico (\"Libert\u00e0 per la ragione\" 2001) ed anche una raccolta di poesie (\"Dalla terra al cielo\" del 2005)."}
{"id": "1792638", "revid": "88740", "url": "https://it.wikipedia.org/wiki?curid=1792638", "title": "Colonizzazione portoghese delle Americhe", "text": "Il Portogallo fu la nazione che per prima inizi\u00f2 a esplorare via mare diversi territori al di fuori del continente europeo nel XV secolo. Nel 1494, due anni dopo la scoperta del nuovo mondo da parte di Cristoforo Colombo, la Spagna e il Portogallo approvarono il trattato di Tordesillas, che divise il nuovo mondo in due parti appartenenti a ciascuna nazione. Il Portogallo colonizz\u00f2 la costa orientale del Sud America con successo (corrispondente al moderno Brasile), e tent\u00f2 di stabilire una colonia presso l'isola di Terranova in Nord America, abbandonata in seguito dopo pochi anni.\nColonizzazione del Brasile.\nL'esploratore Pedro \u00c1lvares Cabral raggiunse la costa orientale del Sud America il 22 aprile 1500, nella zona corrispondente all'odierno Porto Seguro. I coloni iniziarono a stabilirsi nella regione intorno al 1532 con la fondazione di S\u00e3o Vicente, anche i portoghesi avevano costruito diverse basi per raccogliere il \"pau brasil\", che veniva usato per la tintura. Con l'avvento di citt\u00e0 coloniali permanenti si svilupp\u00f2 l'industria della canna da zucchero, unita allo sfruttamento di indios e in seguito di africani tramite lo schiavismo. La capitale della colonia, Salvador, venne stabilita nel 1549. I primi gesuiti giunsero nello stesso anno.\nDal 1565 al 1567, Mem de S\u00e1, un ufficiale coloniale e terzo governatore generale del Brasile, riusc\u00ec a condurre un attacco contro una colonia francese chiamata Francia Antartica, presso la baia di Guanabara. Dopo la distruzione della colonia francese, lui e suo nipote Est\u00e1cio de S\u00e1 fondarono la citt\u00e0 di Rio de Janeiro nel marzo del 1567.\nTra il 1638 e il 1640, i Paesi Bassi riuscirono a conquistare una parte della regione nord-orientale del Brasile, ponendo la capitale a Recife. I portoghesi riuscirono a vincere la seconda battaglia di Guararapes nel 1649. Nel 1654, con la sconfitta degli olandesi, il territorio venne restituito ai portoghesi.\nA differenza degli spagnoli, le cui colonie in America erano suddivise in vicereami, i portoghesi non suddivisero il loro territorio coloniale americano. Le capitanerie erano controllate direttamente da una amministrazione centrata a Salvador, che rispondeva direttamente al regno del Portogallo a Lisbona. Per questo motivo non viene generalmente usato il termine \"America portoghese\" (a differenza di \"America spagnola\", \"America olandese\", ecc.), preferendo il termine Brasile per indicare la colonia come unica entit\u00e0.\nIl Brasile, durante la dichiarazione di indipendenza nel 1822, non si divise in multipli stati come accadde alle colonie spagnole del vicereame del Per\u00f9 e del vicereame del R\u00edo de la Plata. L'adozione della monarchia nei primi anni dell'indipendenza fu un fattore importante che contribu\u00ec alla unit\u00e0 della nazione come impero del Brasile.\nColonie in Nord America.\nNel 1501 e nel 1502 i fratelli Corte-Real esplorarono l'isola di Terranova e la regione del Labrador, permettendone l'annessione alla corona portoghese. Nel 1506 il re Manuele I del Portogallo istitu\u00ec delle tasse per i pescatori nell'isola.\nLa colonia di Jo\u00e3o \u00c1lvares Fagundes a Terranova e Nuova Scozia prosper\u00f2 per soli cinque anni. Le cause principali dell'abbandono furono l'ostilit\u00e0 mostrata dagli indigeni e il clima pi\u00f9 rigido a cui i coloni non erano abituati."}
{"id": "1792642", "revid": "16567000", "url": "https://it.wikipedia.org/wiki?curid=1792642", "title": "Cugini Salvo", "text": ""}
{"id": "1792643", "revid": "110157", "url": "https://it.wikipedia.org/wiki?curid=1792643", "title": "Superliga 2007-2008 (Serbia)", "text": "La SuperLiga 2007-2008 (detta anche \"Meridian SuperLiga\" per motivi di sponsorizzazione) \u00e8 stata la seconda edizione della massima serie del campionato serbo di calcio. La stagione \u00e8 iniziata l'11 agosto 2007 ed \u00e8 terminata il 25 maggio 2008. Il ha vinto il titolo.\nCapocannoniere del torneo fu Nenad Jestrovi\u0107 (), con 13 reti."}
{"id": "1792648", "revid": "1543377", "url": "https://it.wikipedia.org/wiki?curid=1792648", "title": "Talbot 10/23 HP", "text": "La 10/23 HP era un'autovettura di fascia medio-bassa prodotta dalla casa anglo-francese Talbot.\nProfilo.\nLa 10/23 HP era una torpedo che venne lanciata nel 1923 per sostituire la 8/18 HP. Di quest'ultima eredit\u00f2 il telaio, opportunamente rivisto, ma il motore era differente, poich\u00e9 si trattava di un 4 cilindri in linea da 1075 cm\u00b3 (alesaggio e corsa: 60x95 mm).\nSi trattava di uno dei primi motori con distribuzione a valvole in testa. La potenza massima era di 24 CV.\nPer quanto riguardava la trasmissione, il cambio era a 3 marce e la trazione era posteriore."}
{"id": "1792652", "revid": "834", "url": "https://it.wikipedia.org/wiki?curid=1792652", "title": "Armin Van Buuren", "text": ""}
{"id": "1792656", "revid": "106941617", "url": "https://it.wikipedia.org/wiki?curid=1792656", "title": "Henri Murger", "text": "Biografia.\nDi umili origini, condusse un'esistenza di stenti, che rievoc\u00f2 poeticamente con il nome rimasto famoso, di \"vie de boh\u00e8me\", finch\u00e9 Ars\u00e8ne Houssaye lo accolse all\"'Arriste\"; in seguito collabor\u00f2 ad altri giornali e pubblic\u00f2 in appendice sul \"Corsaire de Satan\" la sua opera pi\u00f9 famosa, \"Scene della vita di Boh\u00e8me\" (1847-1849) da cui Giacomo Puccini e Ruggero Leoncavallo presero ispirazione per le loro rispettive opere liriche entrambe intitolate \"La boh\u00e8me\" e che nel 1992 Aki Kaurism\u00e4ki port\u00f2 al cinema. Raggiunse il successo e un certo benessere grazie alla riduzione di questa sua opera per il teatro nel 1849. Si ritir\u00f2 dalla vita letteraria nel 1855 e fin\u00ec i suoi giorni in un ospizio. Era amico del fotografo Nadar e del gruppo di artisti boh\u00e9mienne del Quartiere latino chiamati \"Buveurs d'Eau\".\nIl talento di Murger, fatto di fantasia e di lirismo, trov\u00f2 il tema congeniale nella vita scapigliata e romantica. \nNel 1849, in collaborazione con Th\u00e8odore Barri\u00e8re, trasse dal suo primo romanzo un'opera teatrale, \"La vita scapigliata\". Le sue poesie sono raccolte in \"Ballate e fantasie\" (1854) e \"Le notti d'inverno\" (1861).\nFilmografia.\nDal suo \"Scene della vita di Boh\u00e8me\" sono stati tratti alcuni film fin dal periodo del cinema muto:"}
{"id": "1792659", "revid": "22356", "url": "https://it.wikipedia.org/wiki?curid=1792659", "title": "Docodonti", "text": ""}
{"id": "1792660", "revid": "179980", "url": "https://it.wikipedia.org/wiki?curid=1792660", "title": "Douglas Andr\u00e9s Felipe Orozco", "text": ""}
{"id": "1792661", "revid": "287204", "url": "https://it.wikipedia.org/wiki?curid=1792661", "title": "Centre Court", "text": "Il Centre Court \u00e8 il campo principale dell\"All England Lawn Tennis and Croquet Club\", dove si svolge annualmente il Torneo di Wimbledon.\nDescrizione.\nCostruito nel 1922, originariamente poteva contenere 13.810 spettatori. Viene utilizzato praticamente solo le due settimane in cui vi \u00e8 il Torneo di Wimbledon, ma \u00e8 probabilmente il pi\u00f9 famoso stadio di tennis del mondo. Il Centre Court \u00e8 stato usato per le Olimpiadi estive del 2012.\nDopo il torneo del 2006 cominciarono i lavori per la costruzione della copertura di 5.200 metri quadri che pu\u00f2 essere dispiegata in dieci minuti. Durante l'edizione del 2007 il campo non ha avuto alcun tipo di copertura, cosa mai accaduta sin dalla sua inaugurazione nel 1922. Dall'edizione del 2009 il Centre Court ha avuto una nuova copertura contro la pioggia: la zona sopra il campo si pu\u00f2 aprire o chiudere a seconda delle necessit\u00e0 per evitare che il match debba essere sospeso a causa del maltempo.\nIl 17 maggio 2009, al termine della ristrutturazione, il campo \u00e8 stato inaugurato con un'esibizione di doppio misto tra la coppia Andre Agassi e Steffi Graf, contro Tim Henman e Kim Clijsters. La ristrutturazione ha comportato anche un aumento della capacit\u00e0 dell'impianto a 14.979 spettatori.\nIl tetto \u00e8 stato sfruttato per la prima volta il 29 giugno 2009, quando l'incontro degli ottavi femminili tra Din\u00e1ra S\u00e1fina e Am\u00e9lie Mauresmo \u00e8 stato interrotto da un acquazzone nel corso del secondo set ma \u00e8 potuto riprendere dopo meno di tre quarti d'ora."}
{"id": "1792664", "revid": "599013", "url": "https://it.wikipedia.org/wiki?curid=1792664", "title": "Piscina Felice Scandone", "text": "La piscina Felice Scandone \u00e8 un complesso infrastrutturale per le attivit\u00e0 natatorie di Napoli.\nStoria.\nIntitolata all'omonimo giornalista sportivo napoletano, e costruita dal comune in occasione dei IV Giochi del Mediterraneo, ospitati nel 1963 con il PalaArgento, la piscina Scandone \u00e8 la principale struttura per il nuoto e la pallanuoto della citt\u00e0.\nNegli anni 1970 era stata abbandonata e divenne una struttura fatiscente ma con un intervento di riammodernamento pot\u00e9 riaprire nel 1983, nella struttura in cui si presenta all'inizio del ventunesimo secolo.\nLa gestione dell'impianto da parte del Comune di Napoli \u00e8 inefficace e causa frequenti chiusure della piscina; non si riesce dunque a garantire una continuit\u00e0 dell'attivit\u00e0 sportiva lungo tutto il periodo settembre-maggio di apertura al pubblico.\nStruttura e architettonica.\nL'impianto \u00e8 dotato di una piscina olimpionica su cui si affacciano ai lati due tribune in marmo bianco per una capienza totale di posti, sugli altri lati sono posti da una parte una vetrata, una balaustra con passaggio che unisce le due tribune, il tabellone segnapunti che riporta formazioni, risultato e il tempo di gioco, e una figura che riproduce i cerchi olimpici con delle maioliche; dall'altro invece una balaustra che fa da collegamento fra le tribune e l'accesso al bar della struttura. \nIn occasione della XXX Universiade il complesso \u00e8 stato interessato da un profondo restyling. Una nuova vasca coperta da una tensostruttura \u00e8 stata costruita nell'area precedentemente occupata dal parcheggio, al confine con l'ex cinodromo. L'impianto di illuminazione della piscina \u00e8 stato completamente rifatto cos\u00ec come l'impianto di condizionamento.\nLa piscina Scandone, esternamente, si affaccia su Viale Giochi del Mediterraneo, dove si affacciano fra l'altro il PalaBarbuto, il Palazzetto dello Sport Mario Argento e l'Edenlandia.\nSociet\u00e0 beneficiarie.\nLa piscina Scandone ospita le partite casalinghe di pallanuoto del Posillipo. Da lungo tempo \u00e8 sede anche degli incontri interni della Canottieri Napoli. Le due compagini sono alcune delle pi\u00f9 titolate squadre del mondo nella loro disciplina e le grandi sfide ospitate nella struttura hanno valso alla stessa il soprannome di \"Universit\u00e0 della pallanuoto\". \nAlle due compagini storiche si \u00e8 poi aggiunta l'Acquachiara, che ha usufruito dell'impianto dal 2012 (anno della sua promozione in A1) al 2017, prima di trasferirsi a Santa Maria Capua Vetere. \nLa piscina ospita anche le partite casalinghe della Rari Nantes Napoli e della Zurich Barbato Cesport e l'ultima arrivata "}
{"id": "1792667", "revid": "26415", "url": "https://it.wikipedia.org/wiki?curid=1792667", "title": "Itinerarium Antoninianum", "text": ""}
{"id": "1792672", "revid": "22356", "url": "https://it.wikipedia.org/wiki?curid=1792672", "title": "Castorocauda", "text": ""}
{"id": "1792676", "revid": "729019", "url": "https://it.wikipedia.org/wiki?curid=1792676", "title": "Klemm Kl 25", "text": "Il Klemm L 25, ridesignato successivamente dall'RLM Kl 25, era un monomotore da turismo e da addestramento biposto ad ala bassa a sbalzo, prodotto dalla tedesca Leichtflugzeugbau Klemm GmbH a partire dal 1928 e successivamente realizzato su licenza dalla britannica British Klemm Aeroplane Company, poi British Aircraft Manufacturing Co., e negli Stati Uniti d'America dalla Aeromarine Klemm Co., una controllata della Aeromarine Plane and Motor Company.\nDestinato al mercato dell'aviazione generale, venne utilizzato, oltre che da utenti civili, nelle scuole di volo della Luftwaffe durante il periodo prebellico.\nStoria del progetto.\nIl Kl 25 era un velivolo dall'aspetto convenzionale, basato sulle esperienze fatte sui precedenti Klemm L 15 ed L 20. Era dotato di una fusoliera realizzata in legno con rivestimento di pannelli in compensato, con abitacoli aperti in tandem, che terminava in un piano di coda dall'impennaggio monoderiva. L'ala bassa era montata a sbalzo ed incorporava un carrello d'atterraggio fisso, completato da un pattino d'appoggio posteriore. Pur mantenendo negli anni un aspetto fondamentalmente identico, nelle sue ben 30 versioni venne dotato di diverse tipologie di motori sia radiali che in linea, tutte collegate ad un'elica bipala in legno. Inoltre sub\u00ec un allungamento alare che lo port\u00f2 dagli originari 10,5 m ai successivi 13 m. Anche le varie motorizzazioni contribuirono a differenziare i vari modelli nel valore di peso massimo al decollo variabile da 620 a 720 kg e di velocit\u00e0 massima, variabile tra i 150 ed i 160 km/h, pur mantenendo l'ottimo valore dei soli 50\u00a0km/h necessari per staccarsi da terra.\nParagonato ai velivoli di pari caratteristiche in produzione a quel tempo, il Kl 25 era caratterizzato da una superiore semplicit\u00e0 costruttiva il che lo rese molto popolare anche per la ridotta necessit\u00e0 di manutenzione. Secondo l'opuscolo di vendita, al Kl 25 era richiesto solo il 25% della potenza del motore per mantenerlo in volo al contrario dei biplani che necessitavano del 50% delle sue risorse.\nVoli storici.\nIl Kl 25 \u00e8 l'aeroplano che il poeta Lauro De Bosis utilizz\u00f2 per il suo audace sorvolo e volantinaggio in solitaria di Roma del 1931, e a bordo del quale scomparve in mare senza lasciare traccia."}
{"id": "1792677", "revid": "2066040", "url": "https://it.wikipedia.org/wiki?curid=1792677", "title": "SC Rot-Wei\u00df Oberhausen-Rhld. 1904", "text": "L'SC Rot-Wei\u00df Oberhausen-Rhld. 1904 e.V. \u00e8 una societ\u00e0 calcistica tedesca con sede ad Oberhausen, Renania Settentrionale-Vestfalia. Nella stagione 2011-2012 milita in Fu\u00dfball-Regionalliga, la quarta serie del calcio tedesco.\nStoria.\nLa societ\u00e0 fu fondata il 18 dicembre 1904 con il nome di \"Oberhausener SV\", nato dalla fusione tra \"Emschertaler SV\" (1902) e \"Oberhausener TV 1873\". La squadra and\u00f2 incontro ad un'ulteriore unione, stavolta con il \"Viktoria Styrum BV\", per formare l'\"SpVgg 1904 Oberhausen-Styrum\", ma dopo circa sei mesi una parte dei soci cre\u00f2 l\"'1.FC M\u00fclheim-Styrum\". I rimanenti soci diedero alla squadra, nel 1933, la denominazione attuale.\nCon la riorganizzazione del calcio tedesco da parte del Nazismo, il Rot-Weiss and\u00f2 a giocare in \"Gauliga Niederrhein\", una delle sedici massime divisioni del campionato tedesco all'epoca. Tra il 1943 ed il 1945 form\u00f2 con il Alstader SV Elmar 09 ed il Viktoria Oberhausen il \"Kriegsspielgemeinschaft Oberhausen\".\nIl club non pass\u00f2 il turno in alcuna occasione a causa dello strapotere del Fortuna D\u00fcsseldorf e finita la seconda guerra mondiale si trov\u00f2 a giocare in Oberliga ovest.\nCon la creazione della Bundesliga nel 1963 la squadra bianco-rossa fu relegata a giocare in Regionalliga (II) e nel 1969 riusc\u00ec a conquistarsi la promozione in massima serie. La squadra rimase in Bundesliga fino al 1973, cogliendo come miglior risultato un quattordicesimo posto nel 1970.\nI problemi finanziari venuti a galla nel 1988 tolsero la licenza professionistica alla compagine, che si trov\u00f2 nel gir\u00f2 di due anni dalla Zweite Bundesliga alla Verbandsliga Niederrhein (IV). Dopo un decennio giocato tra la terza e la quarta serie, i \"quadrifogli\" ritornarono in Zweite Liga dopo aver vinto la Regionalliga ovest/S\u00fcdwest nel 1998. Rimase nella serie cadetta fino al 2005 per retrocedere prima in Regionalliga e poi, dopo solo un anno, in Oberliga (IV). Dopo solo un anno in quarta divisione la societ\u00e0 \u00e8 stata promossa in Regionalliga, e adesso, aseguito della promozione del 2008, milita in Zweite liga.\nOrganico.\nRosa 2010-2011.\n\"aggiornata al 10 settembre 2010\""}
{"id": "1792681", "revid": "39224", "url": "https://it.wikipedia.org/wiki?curid=1792681", "title": "Rot-Weiss Oberhausen", "text": ""}
{"id": "1792683", "revid": "1543377", "url": "https://it.wikipedia.org/wiki?curid=1792683", "title": "Bokin", "text": "Bokin \u00e8 un dipartimento del Burkina Faso classificato come comune, situato nella provincia di Passor\u00e9, facente parte della Regione del Nord.\nIl dipartimento si compone del capoluogo e di altri 39 villaggi: Badogo, Boore, Dakore, Dakouli, Goera, Gombre, Gorki, Guimba, Guipa, Imiougou, Kietogo, Koankin, Kondin, Kont\u00e9l\u00e9, Koullou, Koulw\u00e9ogo, Koup\u00e9la\u2013Peulh, Langue\u2013Peulh, Lelesgo, Maceono, Nahana, Niangla, Nioneegre, Peodogo, Pepin, Pofona, Rana, Riga, Sarma, S\u00e9gu\u00e9din, Sitoega, Tanghin, Tanwefo, Tegsagbo, T\u00e8ma, Tengand-Tanga, Tibin, Yake e Zougloum-Tonsgo."}
{"id": "1792684", "revid": "135224", "url": "https://it.wikipedia.org/wiki?curid=1792684", "title": "Passo Furcia", "text": "Il passo Furcia (\"Furkelpass\" in tedesco, \"J\u00fa de Furcia\" in ladino) \u00e8 un valico alpino delle Dolomiti posto a 1.759\u00a0m s.l.m., fra il comprensorio sciistico di Plan de Corones e il Piz da Peres, al margine del Parco naturale Fanes - Sennes e Braies. Il passo congiunge la val di Marebbe e San Vigilio di Marebbe con Valdaora in val Pusteria ed \u00e8 situato sul confine linguistico tra le aree germanofone e ladine in Alto Adige.\nDescrizione.\nLa strada del passo \u00e8 lunga 19\u00a0km, con un dislivello di 744 metri, una pendenza del 12%, con punte del 15%. La strada ha attirato ben per 7 volte il Giro d'Italia (1981, 1994, 1997, 2004, 2006, 2008, 2010), la \"Transalp\" (attraversamento delle Alpi in bici), e tanti altri appassionati di bici, che dal passo possono provare ad affrontare anche la famosa salita verso il Plan de Corones.\nLa strada \u00e8 anche bella da percorrere in moto e in macchina, anche se ci sono tratti un po' stretti.\nDal passo Furcia partono escursioni verso il Plan de Corones e il Piz da Peres; esiste anche un impianto di risalita che porta alla cima del panettone di Plan de Corones. In inverno \u00e8 collegato direttamente con San Vigilio di Marebbe attraverso una pista. Al passo arriva la pista da sci \"Pr\u00e9 da Peres\" e la \"Furcia 9\" dal Plan de Corones. Al passo si trovano due laghetti come riserva d'acqua per l'innevamento artificiale, un laghetto scavato nel 2003 e uno scavato nel 2013.\nAl passo Furcia non c'\u00e8 un ristoro in forma di una baita o un rifugio, bens\u00ec un hotel (con bar pubblico) e un ristorante: in inverno sotto forma di \"self service\" e in estate vengono servite delle portate semplici agli escursionisti, ciclisti, motociclisti e gente di passaggio."}
{"id": "1792691", "revid": "44939", "url": "https://it.wikipedia.org/wiki?curid=1792691", "title": "EGFR", "text": ""}
{"id": "1792694", "revid": "44939", "url": "https://it.wikipedia.org/wiki?curid=1792694", "title": "Epidermal growth factor receptor", "text": ""}
{"id": "1792696", "revid": "767487", "url": "https://it.wikipedia.org/wiki?curid=1792696", "title": "Marcel Augusto Ortolan", "text": ""}
{"id": "1792698", "revid": "547034", "url": "https://it.wikipedia.org/wiki?curid=1792698", "title": "RGBE", "text": "L'RGBE \u00e8 un formato di immagine digitale inventato da Greg Ward Larson. Immagazzina i \"pixel\" usando un \"byte\" per ciascuno dei tre colori fondamentali della codifica RGB (rosso, verde e blu, \"Red, Green, and Blue\" in inglese), e un ulteriore \"byte\" per un esponente condiviso. In totale quattro \"bytes\" per \"pixel\".\nIl principale vantaggio del formato RGBE \u00e8 il fatto di rappresentare l'informazione luminosa con un'estensione e una precisione maggiore rispetto ai formati tradizionali. Molto spesso, infatti, le situazioni di luce reali di una scena hanno una scala cromatica che non pu\u00f2 essere espressa con i valori 0-255 per ognuno dei tre colori dei formati standard a 24 \"bit\". Ci\u00f2 risulta normalmente in \"pixel\" \"bruciati\" dove la luminosit\u00e0 \u00e8 maggiore, oppure in \"pixel\" scuri e indistinti dove la luminosit\u00e0 \u00e8 minore. Utilizzando un esponente condiviso si ottengono alcuni dei vantaggi dei valori in virgola mobile senza i 12 byte per pixel necessari per la singola precisione IEEE in virgola mobile o i 6 byte per la mezza precisione (che comunque coprirebbe un intervallo di luminosit\u00e0 pi\u00f9 piccolo).\nL'uso di un esponente condiviso permette quindi al formato RGBE di maneggiare pixel molto luminosi senza perdita di precisione per quelli pi\u00f9 scuri con un piccolo aumento di dimensione.\nUna seconda variante del formato utilizza il modello di colore XYZ con un esponente condiviso. Il tipo mime e l'estensione del file \u00e8 identico, quindi le applicazioni che leggono questo formato di file devono interpretare le informazioni incorporate sul modello di colore utilizzato.\nGreg Ward fornisce il codice per gestire file in formato RGBE nel suo \"rendering system\", \"Radiance\"."}
{"id": "1792702", "revid": "1543377", "url": "https://it.wikipedia.org/wiki?curid=1792702", "title": "Gomponsom", "text": "Gomponsom \u00e8 un dipartimento del Burkina Faso classificato come comune, situato nella provincia di Passor\u00e9, facente parte della Regione del Nord.\nIl dipartimento si compone del capoluogo e di altri 14 villaggi: Baniou, Dana, Kouni, Kunkane, Lablango, Niongnongo, Ouonon, Pougyango, Seloguin, Tibili, Tinkoguelga, Toessin, Zambele e Zougoungou."}
{"id": "1792704", "revid": "161273", "url": "https://it.wikipedia.org/wiki?curid=1792704", "title": "C/1863 G2", "text": ""}
{"id": "1792705", "revid": "320578", "url": "https://it.wikipedia.org/wiki?curid=1792705", "title": "Strada statale 655", "text": ""}
{"id": "1792706", "revid": "123024856", "url": "https://it.wikipedia.org/wiki?curid=1792706", "title": "Giuseppe Nirta", "text": "Biografia.\nGiuseppe Nirta \u00e8 stato ritenuto fra i 100 latitanti pi\u00f9 pericolosi fino alla sua cattura nel 2008. Padre di Giovanni Luca Nirta, marito di Maria Strangio, uccisagli a Natale del 2006 nella faida di San Luca.\nAccusato di essere coinvolto nell'omicidio di Bruno Pizzata, ucciso il 4 gennaio 2007, e di associazione a delinquere di stampo mafioso.\nL'arresto.\nViene arrestato il 23 maggio 2008 nell'operazione \"Fehida\" dai carabinieri di Locri in un bunker nel paese di San Luca. Si complimenta coi carabinieri."}
{"id": "1792710", "revid": "1543377", "url": "https://it.wikipedia.org/wiki?curid=1792710", "title": "Kirsi", "text": "Kirsi \u00e8 un dipartimento del Burkina Faso classificato come comune, situato nella provincia di Passor\u00e9, facente parte della Regione del Nord.\nIl dipartimento si compone del capoluogo e di altri 10 villaggi: Dour\u00e9, Dourou, Kals\u00e9, Kapon, Koussago, Mar\u00e9, Ribou, Tampouy, Yalgatenga e Yargo."}
{"id": "1792713", "revid": "161273", "url": "https://it.wikipedia.org/wiki?curid=1792713", "title": "C/1862 W1", "text": ""}
{"id": "1792714", "revid": "161273", "url": "https://it.wikipedia.org/wiki?curid=1792714", "title": "C/1890 V1", "text": ""}
{"id": "1792717", "revid": "161273", "url": "https://it.wikipedia.org/wiki?curid=1792717", "title": "C/1845 D1", "text": ""}
{"id": "1792718", "revid": "1543377", "url": "https://it.wikipedia.org/wiki?curid=1792718", "title": "L\u00e2-Todin", "text": "L\u00e2-Todin \u00e8 un dipartimento del Burkina Faso classificato come comune, situato nella provincia di Passor\u00e9, facente parte della Regione del Nord.\nIl dipartimento si compone del capoluogo e di altri 15 villaggi: Baribsi, Bissiga, Gogho, Kalamtogo, Kingria, Kollo, Loungo, Minissia, Nimpouy, Pendogo, Ramessoum, Sissamba, Sougbini, Titon e Veh."}
{"id": "1792719", "revid": "1305772", "url": "https://it.wikipedia.org/wiki?curid=1792719", "title": "Discografia delle Pussycat Dolls", "text": "Questa \u00e8 la discografia delle Pussycat Dolls gruppo pop statunitense tutto al femminile creato dalla coreografa Robin Antin nel 1995 come corpo di ballo burlesque. In seguito al successo mediatico ottenuto, la Antin riesce a far ottenere al gruppo un contratto discografico con la Interscope Records, trasformandolo, nel 2003, in una band attiva sul mercato discografico. La formazione originale del gruppo era composta da: Nicole Scherzinger, Carmit Bachar, Ashley Roberts, Jessica Sutta, Melody Thornton e Kimberly Wyatt. La formazione originale del gruppo si sciolse ufficialmente tra il 2009 e il 2010, anche se un componente, Carmit Bachar, lasci\u00f2 il gruppo nel 2008 per seguire la sua carriera da solista.\nIl 13 settembre 2005, viene pubblicato il primo album, \"PCD\"; inoltre sono presenti alcuni tributi e cover di famose canzoni. L'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda, la top five in paese come i Paesi Bassi e gli Usa, inoltre l'album entra nella top ten di Austria, Regno Unito, Germania, Irlanda. L'album contiene hit di grande successo, come \"PCD\", \"Stickwitu\" e \"Buttons\", che raggiungono le parti alte delle classifiche di molte paesi. Inoltre la band riceve la nomination ai Grammy Award nella categoria \"Best Pop Performance By a Duo or Group\" per la canzone \"Stickwitu\".\nIl 19 ottobre 2008 viene pubblicato il secondo album del gruppo, \"Doll Domination\". Nella prima settimana di uscita l'album vende circa 79,000 copie e debutta alla posizione numero 4 della classifica americana Billboard 200. Dall'album vengono estratti singoli come \"When I Grow Up\" che in America raggiunge la posizione numero 1 della Hot Dance Club Play e \"I Hate This Part\" che ottiene buon successo entrando nelle top 10 di vari paesi. Nell'aprile del 2009 Scherzinger durante un'intervista con Billboard conferma che ci sar\u00e0 un re-release del loro secondo album. La nuova versione dell'album viene chiamata \"Doll Domination 2.0\", dal quale vengono estratti due singoli: la cover in lingua inglese di \"Jai Ho\", brano dell'artista indiano A.R. Rahman e colonna sonora del film The Millionaire, che diventa una hit mondiale e \"Hush Hush\", versione dance dell'omonimo brano contenuto nell'edizione standard dell'album."}
{"id": "1792720", "revid": "287204", "url": "https://it.wikipedia.org/wiki?curid=1792720", "title": "La-Todin", "text": ""}
{"id": "1792721", "revid": "287204", "url": "https://it.wikipedia.org/wiki?curid=1792721", "title": "Quartiere Borgo Garibaldi", "text": "Il quartiere Borgo Garibaldi, chiamato anche Borgo delle Grazie, \u00e8 un quartiere storico di Marino, in provincia di Roma, nell'area dei Castelli Romani.\nCollocato fuori dalle mura di Marino, \u00e8 popolarmente chiamato in dialetto marinese \"For de Porta\". Vi si trovano alcune importanti emergenze monumentali (come la chiesa di Santa Maria delle Grazie o il convento del Santissimo Rosario) oltre alla notevole area di verde pubblico di piazza Giuseppe Garibaldi.\nStoria.\nQuesta zona si trovava originariamente fuori dalle mura di Marino, e perci\u00f2 \u00e8 ancora chiamato confidenzialmente \"For de Porta\" dai marinesi: le porte in questione sono porta Giordana, varco trecentesco posto al termine di via Paolo Mercuri, e porta Romana, accesso monumentale all'abitato posto all'imbocco di via Roma. La demolizione di entrambe le porte fu deliberata dal Consiglio comunale nel 1888.\nIl quartiere si articola attorno a piazza Giuseppe Garibaldi, una grande piazza ellittica anticamente chiamata come \"piazza del Mercato\"' o \"delle Monache\", per via del prospiciente convento del Santissimo Rosario. Al centro di questa piazza nel 1990, in occasione della permanenza a Marino della Nazionale italiana di calcio per i Mondiali di calcio Italia '90, \u00e8 stato curata la realizzazione di un'area di verde pubblico attrezzata con parco giochi e pista in cemento.\nGran parte del quartiere \u00e8 nato nel secondo dopoguerra sui terreni dei Giardini Colonna. Questa residenza della famiglia Colonna, secondaria ma non per questo meno rifinita, fu costruita ed ampliata nel corso del Cinquecento e riadattata ad uso produttivo nell'Ottocento, dopo un lungo periodo di decadenza.\nIl Comune di Marino fin dal 1877 pianific\u00f2 l'espansione dell'abitato mediante l'urbanizzazione di quell'area, che fu espropriata al principe Giovanni Andrea Colonna nel 1879. Fu tracciato viale Massimo d'Azeglio, arteria di scorrimento ed asse di urbanizzazione, e lentamente tra la fine dell'Ottocento e l'inizio del Novecento iniziarono a comparire delle abitazioni nella zona. Durante il fascismo fu costruita la palestra della Giovent\u00f9 Italiana del Littorio, pertinente al plesso scolastico dell'istituto comprensivo statale \"Giacomo Carissimi\", risalente al secondo dopoguerra.\nNel 1974 si \u00e8 costituito un Comitato di quartiere Borgo Garibaldi, la cui esistenza \u00e8 stata formalizzata nel 2005. Il Comitato di quartiere ha svolto e svolge compiti importanti come l'organizzazione delle feste della Madonna delle Grazie e della Madonna de 'u Sassu, la cura del giardino di piazza Garibaldi, il mantenimento di una certa vitalit\u00e0 culturale e sociale nel quartiere.\nAl 2011 \u00e8 in costruzione un nuovo complesso residenziale in localit\u00e0 Paolina, ai limiti settentrionali del quartiere lungo via Cesare Colizza.\nMonumenti e luoghi d'interesse.\nChiese e luoghi di culto.\nChiesa ed ex-convento di Santa Maria delle Grazie.\nNata probabilmente tra Trecento e Quattrocento come oratorio della potente Confraternita del Gonfalone di Marino, nel 1508 fu ceduta dalla stessa Confraternita agli agostiniani, che vi stabilirono un proprio convento, chiuso nel 1874 in forza delle leggi postunitarie di soppressione degli ordini religiosi contemplativi e di eversione dell'asse ecclesiastico.\nLa chiesa \u00e8 stata istituita in parrocchia nel 1954. La facciata \u00e8 stata rimaneggiata nel 1643 su progetto dell'architetto Vincenzo della Greca. All'interno accoglie un \"San Rocco\" attribuito al Domenichino ed un affresco raffigurante la \"Vergine delle Grazie\" attribuito a Benozzo Gozzoli.\nNei locali dell'ex-convento agostiniano, da poco ristrutturati, si trova l'Ostello della giovent\u00f9 comunale, una delle poche strutture del genere nel panorama dei Castelli Romani.\nChiesa e convento del Santissimo Rosario.\nQuesto convento di clausura abitato da suore domenicane di stretta osservanza fu fondato nel 1675, grazie all'interessamento di Antonia e Lorenzo Onofrio Colonna, su sollecitazione di loro sorella madre Maria Isabella Colonna, suora domenicana del convento dei Santissimi Domenico e Sisto a Roma. La piccola chiesa conventuale, un vero gioiello di architettura rococ\u00f2, fu costruita tra il 1712 ed il 1713 su disegno del defunto architetto Giuseppe Sardi.\nArchitetture civili.\nPalazzo Bandinelli.\nQuesto palazzo, prospiciente piazza Garibaldi, fu costruito nel Quattrocento dal ricco cittadino romano Bartolomeo Bandinelli, il quale lo don\u00f2 in seguito all'Arciconfraternita di San Giovanni Decollato di Roma, di cui era membro. Ospita un centro di accoglienza residenziale della Comunit\u00e0 Nuovi Orizzonti.\nVilla Colizza.\nQuella che \u00e8 nota come Villa Colizza, dal cognome degli ultimi proprietari laici, nacque in realt\u00e0 come Villa Colonna di Bevilacqua, perch\u00e9 venne fatta costruire nella prima met\u00e0 del Seicento da Filippo I Colonna per sua moglie Lucrezia Tomacelli, analogamente alla Villa Colonna di Belpoggio, conosciuta come Villa Desideri; \u00e8 abitata dalle Suore Missionarie di Nostra Signora degli Apostoli, confidenzialmente note dai marinesi come \"monache di Colizza\".\nUna delle emergenze architettoniche pi\u00f9 importanti della villa, notevolmente sconvolta nell'Ottocento, \u00e8 il portale piuttosto manierista di via Romana, chiuso al transito, che presenta analogie con altri coevi portali seicenteschi del territorio (quello Barberini di Due Santi o quello, crollato, cosiddetto \"dei Francesi\" a Sassone, in comune di Ciampino).\nIl Casino Colonna ed i Giardini.\nIl Casino di caccia fu voluto da Ascanio I Colonna nell'ambito degli interventi urbanistici per la visita a Roma dell'imperatore Carlo V d'Asburgo -suocero di Ascanio Colonna- nel 1532. Alla fine del Cinquecento il complesso fu ampliato con il cosiddetto \"Giardino Nuovo\" per volere del cardinale Ascanio Colonna, su progetto probabilmente di Girolamo Rainaldi, l'architetto che contemporaneamente si occup\u00f2 della risistemazione di Palazzo Colonna.\nNel Settecento l'area verde venne progressivamente abbandonata, e trasformata in terreno agricolo nel secolo successivo. In questo periodo, tra l'altro, vennero costruiti dei granai che danno ancora il nome ad una via di Borgo Garibaldi. Nel 1879 il Comune di Marino espropri\u00f2 l'area degli Orti Colonna ex-Giardini e diede il via all'espansione urbanistica del centro di Marino in quella direzione.\nIl Casino Colonna, sopravvissuto all'urbanizzazione anche se attorniato dalle moderne palazzine, fu acquistato da Alberto Moravia negli anni Sessanta e poi da questi venduto allo scultore fontanese Umberto Mastroianni, che vi ha vissuto fino alla morte avvenuta nel 1998.\nI villini Grandi.\nI cosiddetti \"villini Grandi\" sono tre villini costruiti a partire dal 1904 dall'ingegner Achille Grandi su un relitto degli ex-Giardini Colonna. In uno di questi villini fu residente Giuseppe Ungaretti.\nSi caratterizzano per l'eclettismo (mescolanza di vari stili architettonici) tipico degli anni del liberty, la corrente artistica in voga negli anni della \"Belle \u00c9poque\"."}
{"id": "1792722", "revid": "123492795", "url": "https://it.wikipedia.org/wiki?curid=1792722", "title": "Giulia Franzoso", "text": "\u00c8 stata la voce ufficiale di Hotaru Tomoe/Sailor Saturn in \"Sailor Moon\", di Lucy Liu in \"Ally McBeal\", di Rachael Carpani in \"Le sorelle McLeod\" e del personaggio di Velma Dinkley in \"Scooby-Doo\". La Franzoso ha anche lavorato all'adattamento dei dialoghi italiani di alcune serie televisive, tra le quali \"Drake &amp; Josh\" e \"Flikken - Coppia in giallo\" (dove presta la voce alla protagonista Angela Schijf), e come attrice in alcune produzioni italiane negli anni ottanta: \"Arriva Cristina\", \"Cristina\", \"Cri Cri\", \"Cristina, l'Europa siamo noi\" e pi\u00f9 recentemente \"Finalmente soli\".\n\u00c8 stata doppiatrice di Jaimie Alexander nella serie televisiva \"Watch Over Me\".\nNegli ultimi anni in cui il programma Bim bum bam esisteva ancora, \u00e8 stata anche conduttrice in sostituzione a Manuela Blanchard."}
{"id": "1792726", "revid": "1543377", "url": "https://it.wikipedia.org/wiki?curid=1792726", "title": "Pilimpikou", "text": "Pilimpikou \u00e8 un dipartimento del Burkina Faso classificato come comune, situato nella Provincia di Passor\u00e9, facente parte della Regione del Nord.\nIl dipartimento si compone del capoluogo e di altri 7 villaggi: Dana, Kona, Lantaga, Nibiella, Rakounga, Sandia e Silmiougou."}
{"id": "1792728", "revid": "767487", "url": "https://it.wikipedia.org/wiki?curid=1792728", "title": "Konk", "text": "Konk \u00e8 il secondo album della band indie rock britannica The Kooks, pubblicato in Europa l'11 aprile 2008. Prende il nome dai \"Konk Studios\", di propriet\u00e0 di Ray Davies, dove l'album \u00e8 stato inciso.\n\u00c8 stato anche pubblicato in una versione composta da due dischi, il secondo dei quali \u00e8 stato chiamato \"RAK\" in onore dei \"RAK Studios\" dove \u00e8 stato registrato. In questa edizione la copertina \u00e8 pressoch\u00e9 identica all'altra, ma cambia il colore della scritta \"Konk\", che \u00e8 rossa. Il primo singolo lanciato sul mercato \u00e8 stato \"Always Where I Need to Be\",mentre il secondo estratto \u00e8 stato \"Shine on\"."}
{"id": "1792729", "revid": "984922", "url": "https://it.wikipedia.org/wiki?curid=1792729", "title": "No. 1 Court", "text": "Il No. 1 Court \u00e8 il secondo stadio da tennis utilizzato per il Torneo di Wimbledon. Come il Centre Court \u00e8 situato nel quartiere di Wimbledon a Londra. \u00c8 utilizzato anche per le partite di Coppa Davis dal momento che il Centre Court \u00e8 preservato per il Torneo di Wimbledon.\nQuesto campo fu soggetto a una notevole ristrutturazione nel 1997; era in origine adiacente al Centre Court ma venne sostituito da una nuova arena con un maggior numero di posti per gli spettatori. Si dice che il vecchio campo avesse un'atmosfera unica ed era il preferito da molti giocatori, cosicch\u00e9 la sua sostituzione venne rimpianta da molti. Anche il No. 1 Court ospita alcuni degli incontri pi\u00f9 importanti del torneo, come i quarti di finale dei tornei di singolo."}
{"id": "1792730", "revid": "767487", "url": "https://it.wikipedia.org/wiki?curid=1792730", "title": "Yasuhiro Takato", "text": " Lavora per la societ\u00e0 di doppiaggio Aoni Production.\nFamoso per aver doppiato il personaggio di Artemis in \"Sailor Moon\", nella serie remake \"Sailor Moon Crystal\" viene sostituito da Yohei \u014cbayashi."}
{"id": "1792732", "revid": "1573940", "url": "https://it.wikipedia.org/wiki?curid=1792732", "title": "Kumiko Nishihara", "text": " Lavora per la societ\u00e0 di doppiaggio Aoni Production. Il suo vero nome non deve essere confuso con quello di un'altra seiy\u016b, Kumiko Watanabe."}
{"id": "1792733", "revid": "1543377", "url": "https://it.wikipedia.org/wiki?curid=1792733", "title": "Samba (Burkina Faso)", "text": "Samba \u00e8 un dipartimento del Burkina Faso classificato come comune, situato nella Provincia di Passor\u00e9, facente parte della Regione del Nord.\nIl dipartimento si compone del capoluogo e di altri 22 villaggi: Basb\u00e9do, Basgou\u00e8ma, Bastioua, Batono, Bour\u00e9, Dakola, Ilial\u00e9, Itian, Kao, Kassila, Kies, Koulw\u00e9ogo, Kourono, Koussana, Manezago, Mesga, Ouaguissi, Pella, Rouly, Somyalguem, Thebo e Toessin."}
{"id": "1792734", "revid": "1186766", "url": "https://it.wikipedia.org/wiki?curid=1792734", "title": "Giovanni Luca Nirta", "text": "Biografia.\nArrestato nel 1989 per rapina a Milano va in carcere per 4 anni.\nA Natale del 2006 nella cosiddetta faida di San Luca viene uccisa la moglie Maria Strangio.\nIl 25 maggio del 2008 viene arrestato il padre, nonch\u00e9 capobastone dell'omonima cosca, Giuseppe Nirta per associazione mafiosa."}
{"id": "1792736", "revid": "1718925", "url": "https://it.wikipedia.org/wiki?curid=1792736", "title": "Crema anti et\u00e0", "text": "La crema anti et\u00e0 \u00e8 un tipo di crema viso specifica per pelli mature e quindi caratterizzata da agenti nutritivi e idratanti ad azione intensa volti a ridurre le rughe della pelle del viso, molto spesso il principio attivo pi\u00f9 diffuso \u00e8 l'acido ialuronico.\nUna diminuzione della profondit\u00e0 delle rughe di un 10% \u00e8 considerabile \"tipica\". Comunque, recenti studi hanno mostrato che alcuni componenti di queste creme possono avere effetti positivi.\nIngredienti principali delle creme antiage.\nGli ingredienti delle creme antiage dovrebbero essere:"}
{"id": "1792738", "revid": "124340983", "url": "https://it.wikipedia.org/wiki?curid=1792738", "title": "Verismo (musica)", "text": "Nell'opera, il verismo (da vero) fu una tradizione operistica post-romantica associata a compositori italiani come Pietro Mascagni, Ruggero Leoncavallo, Umberto Giordano, Francesco Cilea e Giacomo Puccini.\nLe origini.\nIl \"verismo\" come genere operistico ebbe le sue origini in un movimento letterario italiano con lo stesso nome. Questo era a sua volta legato al movimento letterario internazionale del naturalismo come praticato da \u00c9mile Zola ed altri. Come il naturalismo, il movimento letterario del \"verismo\" cercava di rappresentare il mondo con maggiore realismo. Cos\u00ec facendo, autori di \"verismo\" italiano come Giovanni Verga scrissero su argomenti come le vite dei poveri, che non erano generalmente considerati un soggetto adatto alla letteratura.\nUn racconto di Verga chiamato \"Cavalleria rusticana\", poi sviluppato in un'opera teatrale dello stesso autore, divenne la fonte di quella che viene solitamente considerata la prima opera del \"verismo\": \"Cavalleria rusticana\" di Mascagni, presentata in anteprima il 17 maggio 1890 al Teatro Costanzi di Roma. Iniziato cos\u00ec, il genere operistico del \"verismo\" produsse una manciata di notevoli opere come \"Pagliacci\", di Leoncavallo, presentata in anteprima al Teatro Dal Verme di Milano il 21 maggio 1892, e \"Tosca\" di Puccini (in prima rappresentazione al Teatro Costanzi di Roma il 14 gennaio 1900.) Il genere raggiunse il picco nei primi anni del 1900 e ha resistito fino agli anni '20.\nPer quanto riguarda il soggetto, in genere \"le opere di \"verismo\" non si concentravano su divinit\u00e0, figure mitologiche o re e regine, ma sull'uomo e la donna contemporanei comuni e sui loro problemi, generalmente di natura sessuale, romantica o violenta\". Tuttavia, tre delle piccole opere veriste eseguite ancora oggi prendono in esame soggetti storici: \"Tosca\" di Puccini, \"Andrea Ch\u00e9nier\" di Giordano e \"Adriana Lecouvreur\" di Cilea. \"Musicalmente i compositori del \"verismo\" cercavano consapevolmente di integrare il dramma di base dell'opera con la sua musica\". Questi compositori abbandonarono la \"struttura recitativa e scenografica\" della precedente opera italiana. Invece, le opere erano \"composte in modo continuo\", con poche pause in un testo cantato perfettamente integrato. Le opere del \"verismo\" spesso contengono arie che possono essere cantate come brani a s\u00e9 stanti e in genere sono scritte per emergere naturalmente dai loro ambienti drammatici e la loro struttura \u00e8 variabile, essendo basata su un testo che di solito non segue un formato strofico normale.\nFamosi compositori veristi.\nI pi\u00f9 famosi compositori che hanno creato opere in stile \"verista\" furono Giacomo Puccini, Pietro Mascagni, Ruggero Leoncavallo, Umberto Giordano e Francesco Cilea. C'erano, tuttavia, molti altri \"veristi\": Franco Alfano, Alfredo Catalani, Gustave Charpentier (\"Louise\"), Eugen d'Albert (\"Tiefland\"), Ignatz Waghalter (\"Der Teufelsweg\" and \"Jugend\"), Alberto Franchetti, Franco Leoni, Jules Massenet (\"La Navarraise\"), Licinio Refice, Ermanno Wolf-Ferrari (\"I gioielli della Madonna\"), e Riccardo Zandonai.\nIl termine \"verismo\" pu\u00f2 causare confusione. Oltre a riferirsi a opere scritte in uno stile realistico, il termine pu\u00f2 anche essere usato pi\u00f9 ampiamente per riferirsi all'intera produzione dei compositori della \"Giovane Scuola\", la generazione di compositori che erano attivi in Italia durante il periodo in cui \u00e8 stato creato lo stile \"verista\". Un autore (Alan Mallach) propose il termine \"opera plebea\" per riferirsi a opere che aderiscono agli argomenti contemporanei e realistici per i quali il termine \"verismo\" era stato originariamente coniato. Allo stesso tempo, Mallach mette in discussione il valore dell'uso di un termine come \"verismo\", che \u00e8 presumibilmente descrittivo del soggetto e dello stile delle opere, semplicemente per identificare la produzione musicale drammatica di un'intera generazione. Per la maggior parte dei compositori associati al \"verismo\", i soggetti tradizionalmente veristici rappresentavano solo alcune delle loro opere. Ad esempio, Mascagni ha scritto una commedia pastorale (\"L'amico Fritz\"), un'opera simbolista ambientata in Giappone (\"Iris\") e un paio di romanzi medievali (\"Isabeau\" e \"Parisina\"). Queste opere sono lontane dal tipico argomento \"verista\", eppure sono scritte nello stesso stile musicale generale dei suoi soggetti veristici pi\u00f9 per antonomasia. Inoltre, vi \u00e8 disaccordo tra i musicologi su quali opere siano opere \"veriste\" e quali no. (Le opere non italiane sono generalmente escluse). \"Andrea Ch\u00e9nier\" di Giordano, \"Adriana Lecouvreur\" di Cilea, \"Cavalleria rusticana\" di Mascagni, \"Pagliacci\" di Leoncavallo, \"Tosca\" e \"Il tabarro\" di Puccini sono opere in cui il termine \"verismo\" \u00e8 applicato con poca o nessuna discussione. Il termine \u00e8 talvolta applicato anche a \"Madama Butterfly\" ed a \"La fanciulla del West\" di Puccini. Poich\u00e9 solo quattro opere \"veriste\" non di Puccini continuano ad apparire regolarmente sul palco (le gi\u00e0 citate \"Cavalleria rusticana\", \"Pagliacci\", \"Andrea Ch\u00e9nier\" e \"Adriana Lecouvreur\"), il contributo di Puccini ha avuto un significato duraturo per il genere.\nAlcuni autori hanno tentato di rintracciare le origini dell'opera del \"verismo\" in opere che hanno preceduto \"Cavalleria rusticana\", come \"Carmen\" di Georges Bizet o \"La traviata\" di Giuseppe Verdi. Il \"Boris Godunov\" di Modest Moussorgsky non dovrebbe essere ignorato come antecedente del \"verismo\", specialmente per l'attenzione di Moussorgsky verso i contadini, al fianco dei principi e di altri aristocratici e dirigenti ecclesiastici, e il suo deliberato collegamento delle inflessioni naturali del discorso del libretto ai ritmi della musica cantata, diversa, ad esempio, dall'uso di Ciajkovskij dei versi di Puskin come libretto.\nCantanti \"veristi\".\nLo stile operistico \"verista\" prevedeva una musica che richiedeva un canto pi\u00f9 declamatorio, in contrasto con i principi tradizionali dell'elegante bel canto del XIX secolo che aveva preceduto il movimento. I cantanti d'opera si adeguarono alle esigenze del nuovo stile. Gli esponenti pi\u00f9 estremi del vocalismo \"verista\" cantavano abitualmente in modo rumoroso, spesso perdendo il legato per concentrarsi sull'aspetto appassionato della musica. I cantanti \"rinforzavano\" il timbro delle loro voci, usando quantit\u00e0 eccessive di corde vocali nelle loro note di testa e spesso impiegavano un vibrato vistoso per accentuare l'emotivit\u00e0 delle loro ardenti interpretazioni. I risultati avrebbero potuto essere eccitanti a teatro ma un modo di cantare cos\u00ec faticoso non era una ricetta per la longevit\u00e0 vocale. Alcuni eminenti professionisti del \"verismo\" a tutta potenza durante la vita italiana del movimento (tra il 1890 e il 1930 circa) sono i soprani Eugenia Burzio, Lina Bruna Rasa e Bianca Scacciati, i tenori Aureliano Pertile, C\u00e9sar Vezzani e Amedeo Bassi e i baritoni Mario Sammarco ed Eugenio Giraldoni. Il loro metodo di canto pu\u00f2 essere ascoltato su numerose registrazioni di grammofono a 78 giri. Da vedere il sondaggio in due volumi di Michael Scott \"The Record of Singing\", pubblicato a Londra da Duckworth nel 1977/79, per una valutazione della maggior parte di questi cantanti e di altri artisti e una discussione dell'impatto negativo che il \"verismo\" aveva sugli standard di canto in Italia.\nI grandi talenti operistici mondiali dell'inizio del XX secolo come Enrico Caruso, Rosa Ponselle e Titta Ruffo svilupparono tecniche vocali che armoniosamente riuscirono a combinare i precetti del bel canto con un modo pi\u00f9 \"moderno\" di canto dai toni maturi quando eseguivano musica \"verista\" e il loro esempio ha influenzato gli artisti operistici fino ad oggi (vedi Scott)."}
{"id": "1792743", "revid": "729019", "url": "https://it.wikipedia.org/wiki?curid=1792743", "title": "Darracq Type A 25CV", "text": "La Type A 25CV era un'autovettura di lusso prodotta dalla casa automobilistica francese Darracq.\nProfilo.\nLa Type A 25CV \u00e8 stata uno degli ultimi modelli della Darracq nella sua attivit\u00e0 autonoma. Si tratta di una limousine a tre luci di chiara ispirazione stilistica americana. Era dotata di un V8 da 4594 cm\u00b3 (alesaggio e corsa: 75x130 mm). La trazione era ovviamente posteriore con cambio a 4 marce. Il telaio prevedeva sospensioni anteriori a balestre semiellittiche e posteriori a balestre cantilever.&lt;br&gt;\nRiscosse per\u00f2 uno scarso successo a causa dell'elevato prezzo di listino, del consumo anch'esso elevato e della precaria tenuta di strada.&lt;br&gt;\nLa produzione totale ammont\u00f2 a circa 500 esemplari, l'ultimo dei quali fu consegnato solo molto tempo dopo l'entrata della Darracq nel gruppo S.T.D. (Sunbeam-Talbot-Darracq)."}
{"id": "1792746", "revid": "1305887", "url": "https://it.wikipedia.org/wiki?curid=1792746", "title": "Keiko Han", "text": "Dopo aver studiato arti drammatiche alla \"Nihon University\", inizia la propria carriera presso la Aoni Production, cantando il tema principale di alcune importanti produzioni dell'epoca come \"L\u00e0 sui monti con Annette\" o \"Flo, la piccola Robinson\". \nTuttavia Han Keiko diventer\u00e0 popolare soltanto in seguito, lavorando come doppiatrice e prestando la propria voce ai personaggi di alcune celebri serie anime come Luna e Queen Beryl in \"Sailor Moon\", Lalah Sune in \"Mobile Suit Gundam\" e Lady Isabel ne \"I Cavalieri dello zodiaco\".\nHa inoltre partecipato anche alla serie televisiva live action \"Bish\u014djo senshi Sailor Moon\" andata in onda nel 2003."}
{"id": "1792747", "revid": "54354", "url": "https://it.wikipedia.org/wiki?curid=1792747", "title": "Giovanni Nirta", "text": ""}
{"id": "1792748", "revid": "339392", "url": "https://it.wikipedia.org/wiki?curid=1792748", "title": "Quartetto Amazzonico", "text": ""}
{"id": "1792750", "revid": "76963", "url": "https://it.wikipedia.org/wiki?curid=1792750", "title": "Rina Koike", "text": "Ha preso parte al live action di Sailor Moon, \"Bish\u014djo senshi Sailor Moon\", interpretando Sailor Luna e poi numerosi altri dorama in cui ha svolto ruoli di supporto."}
{"id": "1792752", "revid": "834", "url": "https://it.wikipedia.org/wiki?curid=1792752", "title": "La Bomba", "text": ""}
{"id": "1792753", "revid": "1543377", "url": "https://it.wikipedia.org/wiki?curid=1792753", "title": "Ouahigouya", "text": "Ouahigouya \u00e8 un dipartimento del Burkina Faso classificato come citt\u00e0, capoluogo della provincia di Yatenga, facente parte della Regione del Nord.\nIl dipartimento si compone del capoluogo e di altri 37 villaggi: Aorema, Bapore, Bassaouassa, Bembela, Bissigaye, Bogoya, Bolongo, Bouri, Cissin, Ippo, Issigui, Komsila, Kouri, Lilligome, Mopeleguin, Mouni, Ouattinoma, Ouedrancin, Passogo, Pirgo, Poedogo, Rallo, Ramesse, Rikou, Risci, Roba, Sambtinga, Saye, Sissamba, Sodin, Somiaga, Soubo, Toessin, Yabonsgo, Youba, Zamioro e Zimba.\nLa citt\u00e0 \u00e8 gemellata con Chamb\u00e9ry in Francia"}
{"id": "1792754", "revid": "1632387", "url": "https://it.wikipedia.org/wiki?curid=1792754", "title": "Motion City Soundtrack", "text": "I Motion City Soundtrack sono un gruppo pop punk statunitense, formato nel 1997 a Minneapolis.\nSono stati band di apertura durante i concerti dei blink-182 nel 2004.\nStoria.\nI Motion City Soundtrack nascono nel 1997 a Minneapolis, nel Minnesota, dalle ceneri delle bands di \"Joshua Cain\" (Saddest Girl Story) e \"Justin Pierre\" (Slide Coaster). La prima formazione della band includeva solo due degli attuali membri, per l'appunto, Cain e Pierre. Gli altri membri (il chitarrista Joe Skinner e il batterista Andrew Whitney) abbandonarono la band in tempi relativamente brevi. Cain si rende conto ben presto della necessit\u00e0 di uscire da Minneapolis per potersi guadagnare spazi pi\u00f9 consoni. Il nome, Motion City Soundtrack, \u00e8 nato quasi per scherzo da un'idea del fratello del gi\u00e0 citato chitarrista.\nNel 1998 i Motion City Soundtrack iniziano la loro attivit\u00e0 live e subiscono alcuni cambi di formazione: entrano infatti nella formazione Andrew Gruhn al sintetizzatore, Austin Lindstrom al basso e Joel Habedank (ex Sadie Foster / Fuck Yeahs) alla batteria. Pi\u00f9 tardi, nel 1998, Gruhn abbandona la band e Cain e Pierre si dividono le parti al sintetizzatore.\nNei primi anni 2000 la band conosce altri cambi di formazione. Sempre in questo periodo pubblicano il loro primo EP, intitolato \"Kids for America\" subito seguito da \"Back to the Beat\" (entrambi sono stati autoprodotti).\nNel 2002 la formazione della band trova finalmente la sua stabilit\u00e0. Le partenze del batterista Sidney Burgdorf e Austin Lindstrom aiutano l'entrata di due nuovi membri il batterista Tony Thaxton e il bassista Matt Taylor (ex Submerge, band di Richmond, Virginia). Jesse Johnson, gi\u00e0 compagno di lavoro di Cain, \u00e8 stato l'ultimo componente ad aggiungersi ai Motion City Soundtrack. Entr\u00f2 nella formazione solo tre settimane prima delle registrazioni del loro primo album, e fu proprio in quelle 3 settimane che impar\u00f2 da zero a suonare il sintetizzatore, strumento che diventer\u00e0, tra l'altro, uno degli elementi chiave delle sonorit\u00e0 della band.\n\"I Am the Movie\" (2003).\nA met\u00e0 del 2002 i Motion City Soundtrack pubblicano I Am the Movie, il quale pone le basi per il loro primo full-length ufficiale, con lo stesso titolo. L'album \u00e8 stato originariamente prodotto da Ed Rose, che aveva gi\u00e0 lavorato con i The Get Up Kids, Emery, Ultimate Fakebook e The Anniversary. \u00c8 stato registrato al Red House Studios di Walnut Creek, in California, con Punk News che descrive la produzione come \"a dir poco stellare.\" Le prime due tirature del disco presentavano un imballaggio decisamente singolare: fu infatti confezionato (a mano dai membri della band) in alcune custodie per floppy-disc.\nI Motion City Soundtrack hanno pubblicato l'album per la terza volta con la Epitaph Records nel giugno 2003. Rispetto alle prime 2 edizioni autoprodotte dalla band sono state aggiunte 4 nuove e ne \u00e8 stata tolta una (1000 Paper Cranes), che \u00e8 presente solo in alcune stampe pi\u00f9 recenti come bonus-track. Inoltre il disco, per l'uscita sotto Epitaph Records, fu in parte registrato nuovamente (le parti di basso furono rieseguite bassista Matt Taylor, per ragioni legali).\nFreschi del successo del loro primo album, i Motion City Soundtrack si sono subito dedicati ad un'intensa attivit\u00e0 live e nel 2003 lanciano \"The Future Freaks Me Out\", come il loro primo singolo. La band rimase stupita dell'accoglienza del pubblico per questo pezzo, poich\u00e9 entr\u00f2 nella tracklist di I Am The Movie quasi per caso. Il secondo singolo del disco \u00e8 invece \"My Favorite Accident\". La band si \u00e8 affidata alla regia di Andrew Carranza per la realizzazione dei video di entrambi i singoli.\n\"Commit This to Memory\" (2005).\nI Motion City Soundtrack registrarono a Los Angeles il loro secondo album nell'Autunno 2004, ed \u00e8 stato prodotto da Mark Hoppus dei blink-182, +44. La canzone \"Hangman\" vede un featuring di Mark alla voce. Tra l'altro il disco prende il suo titolo proprio da una frase di questa canzone.\nLa produzione fu terminata nei primi mesi del 2005.\nIl primo singolo, \"Everything Is Alright\" con Patrick Stump dei Fall Out Boy, Mark Hoppus e membri di Limbeck, riscosse un notevole successo. Il video entr\u00f2 in rotazione su MTV e Fuse, e il pezzo \u00e8 anche parte delle colonne sonore di Saint's Row, La orsi e il videogioco \"MLB 06: The Show\". Il secondo e il terzo singolo estratti sono rispettivamente \"Hold Me Down\"e L.G. FUAD (aka \"Let's Get Fucked Up and Die\").\nNel 2006 esce una versione deluxe di Commit This To Memory, la quale presenta, oltre alla bonus-track Invisible Monsters, un DVD con tutti i 4 video realizzati fino a quel momento dalla band, un video di un live tenutosi nella loro citt\u00e0 natale e il documentario Hooray for the Madness diretto da Shane Nelson.\n\"Even If It Kills Me\" (2007).\nNel gennaio 2007, il nuovo album dei Motion City Soundtrack viene annunciato come uno dei dischi pi\u00f9 attesi dell'anno. Le registrazioni hanno visto coinvolti 3 diversi produttori, tra cui Eli Janney dei Girls Against Boys. La band si \u00e8 servita, durante la sua permanenza in studio, di un video-blog (EvenIfItKillsMe.tv) per pubblicare vari video (detti \"webisodes\") per tenere aggiornati i fans. Troviamo, in Even If It Kills Me, vari featuring, tra cui Max Bemis dei Say Anything e Shawn Harris dei The Matches. Il disco \u00e8 considerato come uno dei maggiori successi della band (sia a livello di critica che a livello di vendite: 33.000 copie nella prima settimana). Furono infatti molte le ottime le recensioni (tra cui quelle di Kerrang!, Absolute Punk e molti altri). I singoli estratti sono, nell'ordine, Broken Heart (2007), This Is For Real (2007) e It Had To Be You (2008). Otto mesi dopo l'uscita ufficiale dell'album la band realizza tramite iTunes un digital EP acustico con alcune tracce del disco.\n\"My Dinosaur Life\" (2010).\nCon il quarto album in studio, dal titolo My Dinosaur Life, i Motion City Soundtrack abbandonano la Epitaph Records per passare alla major Columbia Records. Come Commit This To Memory, anche questo disco \u00e8 stato prodotto da Mark Hoppus. Poich\u00e9 il batterista, Tony Thaxton, si era da poco rotto un braccio, la batteria fu, nelle prime fasi delle registrazioni, sostituita da una drum machine; ma le registrazioni furono comunque completate regolarmente il 28 giugno 2009. Nell'ottobre dello stesso anno la band mette, sul suo sito ufficiale, \"Disappear\", primo estratto del nuovo album, in free download. La data di uscita ufficiale del disco \u00e8, in tutto il mondo, il 19 gennaio 2010, e l'accoglienza della critica \u00e8 di nuovo, generalmente, ottima. I MCS riescono a vendere di nuovo un'ingente quantit\u00e0 di dischi, di cui 30.000 copie soltanto nella prima settimana. Il primo singolo ufficiale di \"My Dinosaur Life\" \u00e8 \"Her Words Destroyed My Planet\", seguito da \"A Lifeless Ordinary (Need a Little Help)\". L'artwork \u00e8 a cura di Joe Ledbetter."}
{"id": "1792761", "revid": "1305772", "url": "https://it.wikipedia.org/wiki?curid=1792761", "title": "La bomba", "text": ""}
{"id": "1792765", "revid": "1543377", "url": "https://it.wikipedia.org/wiki?curid=1792765", "title": "Barga (Burkina Faso)", "text": "Barga \u00e8 un dipartimento del Burkina Faso classificato come comune, situato nella provincia di Yatenga, facente parte della Regione del Nord.\nIl dipartimento si compone del capoluogo e di altri 21 villaggi: Barga-Peulh, Dano, Derhogo, Dinguila-Peulh, Dinguiri, Goronga, Karma, Kerga, Koubithiou, Koubi-Todiam. Lemnogo-Mossi, Lemnogo-Peulh, Mene, Pabio, Peela, Poucouma\u2013Ramsa, Ramdolla\u2013Mossi, Ramdolla\u2013Peulh, Sabouna, Tebela e Tingsobare."}
{"id": "1792767", "revid": "290351", "url": "https://it.wikipedia.org/wiki?curid=1792767", "title": "Amy Ryan", "text": "Ryan ha iniziato la sua carriera professionale nel 1987 e ha fatto il suo debutto a Broadway nel 1993. Ha ricevuto due candidature ai Tony Award per il revival di \"Zio Vanja\" del 2000 e di \"A Streetcar named Desire\" del 2005. Nel 2007 ha ricevuto il plauso della critica per la sua interpretazione di Helene McCready nel film \"Gone Baby Gone\" di Ben Affleck, che le \u00e8 valsa una candidatura all'Oscar alla miglior attrice non protagonista, al Golden Globe e la vittoria di un Critics' Choice Movie Award e di un Satellite Award. L'attrice ha preso parte ad altre pellicole degne di nota, tra cui \"Truman Capote - A sangue freddo\" (2005), \"Changeling\" (2008), \"Mosse vincenti\" (2011), \"Birdman\" (2014) e \"Il ponte delle spie\" (2015). Sul piccolo schermo, \u00e8 nota per il ruolo di Beadie Russell in \"The Wire\" (2002-08), di Holly Flax in \"The Office\" (2008-11) e Adele Brouse in \"In Treatment\" (2010).\nBiografia.\nRyan nasce a Flushing, un quartiere del Queens (New York), figlia di John Dziewiontkowski, proprietario d'una ditta d'autotrasporto d'origini polacche, e di Pamela Ryan, un'infermiera d'origini irlandesi ed inglesi, da cui l'attrice vi trasse poi il cognome per la propria carriera artistica. Ha studiato alla High School of Performing Arts e al Stagedoor Manor Performing Arts Center. Terminati gli studi inizia a lavorare in teatro Off-Broadway portando in scena opere di Arthur Miller, Neil LaBute e Neil Simon. Il suo debutto a Broadway risale al 1993 nella pi\u00e8ce teatrale \"The Sisters Rosensweig\", in seguito sostituisce Calista Flockhart nella rivisitazione teatrale di \"Tre sorelle\". Due volte candidata al Tony Award, la prima per il ruolo di Sonya nello \"Zia Vania\" di Anton Chekhov, la seconda per la parte di Stella Kowalski in \"Un tram che si chiama Desiderio\".\nTelevisione.\nIl ruolo primo ruolo televisivo \u00e8 stato nel 1990 nella soap opera \"Cos\u00ec gira il mondo\", successivamente ha ottenuto piccole apparizioni in serie tv come \"E.R. - Medici in prima linea\" e \"Chicago Hope\". Tra il 2001 e il 2002 ha partecipato a 7 episodi di \"100 Centre Street\", altre apparizioni in \"Camelot - Squadra Emergenza\", \"Law &amp; Order - I due volti della giustizia\" e \"Kidnapped\".\nTra il 2003 e il 2008 interpreta il ruolo ricorrente dell'agente Beatrice \"Beadie\" Russell in \"The Wire\", in seguito partecipa a sette episodi di \"The Office\". Nel 2010 partecipa alla terza stagione di \"In Treatment\" nel ruolo di Adele Brouse.\nCinema.\nIl suo debutto cinematografico risale al 1999 nel film indipendente \"Roberta\", in seguito appare nei film \"Conta su di me\" e \"Keane\". Dopo aver ottenuto un piccolo ruolo ne \"La guerra dei mondi\" di Steven Spielberg, recita in \"Truman Capote - A sangue freddo\", nel ruolo di Marie Dewey.\nNel 2007 lavora in \"Gone Baby Gone\", debutto registico dell'attore Ben Affleck, la sua interpretazione di una madre a cui \u00e8 stata rapita la figlia le fa ottenere la prima candidatura all'Oscar alla miglior attrice non protagonista. Sempre nel 2007 prende parte al drammatico \"Onora il padre e la madre\" e alla commedia romantica \"L'amore secondo Dan\".\nNel 2008 lavora per Clint Eastwood in \"Changeling\", nel 2010 affianca Matt Damon in \"Green Zone\" e nel 2011 ha un ruolo da protagonista al fianco di Paul Giamatti in \"Mosse vincenti\".\nRiconoscimenti.\nPremio Oscar\nGolden Globe\nScreen Actors Guild Award\nDoppiatrici italiane.\nNelle versioni in italiano dei suoi film, Amy Ryan \u00e8 stata doppiata da:"}
{"id": "1792769", "revid": "767487", "url": "https://it.wikipedia.org/wiki?curid=1792769", "title": "De Dion-Bouton 25CV", "text": "La 25HP era un'autovettura di lusso prodotta dalla Casa automobilistica francese De Dion-Bouton.\nProfilo.\nSi tratta di uno degli ultimi modelli di prestigio della Casa francese. Dopo la Prima guerra mondiale, la De Dion-Bouton non si rese conto che c'era bisogno di modelli popolari ed economici, per cui inizialmente torn\u00f2 a rispolverare modelli di prestigio, tra i quali vi fu anche la \"25HP\" una delle ultime vetture della Casa a montare un V8, che in questo Caso era di circa 3695 cm\u00b3. La trazione era posteriore ed il cambio era a 4 marce.&lt;br&gt;\nLe sospensioni erano a balestre semiellittiche.&lt;br&gt;\nDopo il fiasco commerciale di questa vettura, la De Dion-Bouton ebbe una pausa produttiva e dopo prov\u00f2 a risollevarsi dandosi alla produzione di vetture pi\u00f9 accessibili."}
{"id": "1792770", "revid": "17204", "url": "https://it.wikipedia.org/wiki?curid=1792770", "title": "V-rock", "text": ""}
{"id": "1792788", "revid": "76963", "url": "https://it.wikipedia.org/wiki?curid=1792788", "title": "Emy Coligado", "text": "Ha interpretato il ruolo di Piama nella sitcom \"Malcolm\".\nBiografia.\nColigado, di origini filippine, \u00e8 nata a Geneva, in Ohio ed \u00e8 cresciuta a Borger, in Texas.\nHa frequentato la Texas Christian University, dove ha studiato psicologia. Sebbene non avesse avuto nessuna formazione teatrale significativa, vide una produzione di Broadway del musical Miss Saigon poco prima della sua laurea nel 1993 e, dopo aver guadagnato il suo titolo, viaggi\u00f2 a New York City per proseguire con la recitazione e la musica.\nTrov\u00f2 un ruolo in una produzione regionale di \"Miss Saigon\" a Galveston, in Texas, dopo si un\u00ec a una compagnia teatrale prima di unirsi al cast dello show di Broadway; ha anche recitato in una produzione tedesca del musical situata a Stoccarda.\nColigado si trasfer\u00ec a Los Angeles nel 2000 per proseguire una carriera di recitazione ed \u00e8 apparsa in ruoli minori in piccoli film e dramma televisivi. Nel 2001 trov\u00f2 un ruolo ricorrente come Emmy, l'assistente dell'esaminatore medico, nel dramma \"Crossing Jordan\" e, nel 2002, le \u00e8 stata assegnata una parte in un ruolo di supporto regolare (come Piama Tananahaakna, la moglie di Francis) nella sitcom della FOX \"Malcolm\".\nNel 2007 \u00e8 apparsa in una pubblicit\u00e0 di Soyjoy. Successivamente appare nella serie della NBC, \"Ctrl\"."}
{"id": "1792789", "revid": "1343317", "url": "https://it.wikipedia.org/wiki?curid=1792789", "title": "Asparago di Badoere", "text": "L'asparago di Badoere \u00e8 un prodotto agricolo tipico del Veneto che viene coltivato in un'area compresa tra i corsi dei fiumi Sile e Dese (provincie di Treviso, Padova e Venezia). \nHa ricevuto il riconoscimento I.G.P. da parte dell'Unione europea il 14 ottobre 2010.\nDel prodotto esistono le due tipologie \"bianco\" (variet\u00e0 \"Dariana\", \"Thielim\", \"Zeno\", \"Valim\" e \"Grolim\") e \"verde\" (variet\u00e0 \"Eros\", \"Thielim\", \"Grolim\", \"Dariana\" e \"Avalim\"). I turioni, ben formati, dritti e mai vuoti, si caratterizzano per un colore bianco-rosato o verde-intenso, dal sapore dolce e aromatico.\nStoria.\nBench\u00e9 l'asparago (\"Asparagus officinalis\") sia da lungo tempo coltivato nella zona, questo prodotto si \u00e8 distinto solo a partire dal secondo dopoguerra, parallelamente alla trasformazione delle mezzadrie e alla crisi occupazionale dovuta al tramonto dell'industria serica. La localit\u00e0 maggiormente coinvolta in questo fenomeno fu Badoere di Morgano, dove nel 1968 fu organizzata la prima \"Mostra provinciale dell'asparago\".\nColtivazione.\nL'area IGP di coltivazione dell'Asparago di Badoere comprende i comuni di: Piombino Dese e Trebaseleghe in provincia di Padova, Casale sul Sile, Casier, Istrana, Mogliano Veneto, Morgano, Paese, Preganziol, Quinto di Treviso, Resana, Treviso, Vedelago, Zero Branco in provincia di Treviso e Scorz\u00e8 in provincia di Venezia."}
{"id": "1792794", "revid": "767487", "url": "https://it.wikipedia.org/wiki?curid=1792794", "title": "Discografia dei Motion City Soundtrack", "text": "La seguente \u00e8 la discografia del gruppo pop punk statunitense Motion City Soundtrack."}
{"id": "1792796", "revid": "767487", "url": "https://it.wikipedia.org/wiki?curid=1792796", "title": "Windows DreamScene", "text": "Windows DreamScene \u00e8 una utility per Windows Vista Ultimate, sviluppata da Microsoft in collaborazione con Stardock. Questa utility permette di usare dei video HD come sfondo del desktop di Windows, a patto che si stia usando il tema Windows Aero.\nLa utility fa parte dei Windows Vista Ultimate Extras, suite di programmi riservata agli utenti di Windows Vista Ultimate. La versione finale \u00e8 stata distribuita il 25 settembre del 2007, ma per gli utenti italiani ci sono state per molto tempo difficolt\u00e0 di installazione a meno che non si fosse precedentemente installato il Language pack per la lingua inglese.\nIl programma usa la GPU per la visualizzazione invece che la CPU, lasciando cos\u00ec libera molta memoria per altri compiti. In questo modo per\u00f2, nei computer portatili, la batteria si scarica molto pi\u00f9 velocemente, e quindi \u00e8 sconsigliabile usare questa utility sui laptop."}
{"id": "1792800", "revid": "339392", "url": "https://it.wikipedia.org/wiki?curid=1792800", "title": "Nirta Versu", "text": ""}
{"id": "1792801", "revid": "496876", "url": "https://it.wikipedia.org/wiki?curid=1792801", "title": "Manuel Marulanda V\u00e9lez", "text": "Mor\u00ec a causa di un attacco di cuore mentre si trovava nella giungla colombiana; alla guida delle FARC gli succedette Guillermo Leon Saenz, detto Alfonso Cano."}
{"id": "1792802", "revid": "16367830", "url": "https://it.wikipedia.org/wiki?curid=1792802", "title": "Pedro Antonio Mar\u00edn Mar\u00edn", "text": ""}
{"id": "1792803", "revid": "16367832", "url": "https://it.wikipedia.org/wiki?curid=1792803", "title": "Manuel Marulanda", "text": ""}
{"id": "1792813", "revid": "1718925", "url": "https://it.wikipedia.org/wiki?curid=1792813", "title": "Rafael Y. Herman", "text": "\u00c8 noto per il progetto fotografico \"Bereshit-Genesis\". Ispirandosi alla storia della creazione cos\u00ec come viene raccontata nel primo libro della Bibbia-Genesi, Herman ha spinto la sua ricerca in un ambito assolutamente nuovo nella storia della fotografia, ritraendo di notte gli alberi del deserto del Negev, senza nessun ausilio elettronico e senza alcuna manipolazione digitale, riuscendo ad ottenere immagini che sembrano pervase dalla luce del giorno. La notte appare come non la si \u00e8 mai vista prima e svela ai nostri occhi un paesaggio monocromatico eppure pieno di colore: 'il colore della notte'. \u00c8 una notte illuminata, quasi divina, in cui le ombre scompaiono per creare una nuova realt\u00e0 surreale che il nostro occhio nudo non pu\u00f2 vedere e non conosce.\nIl progetto Bereshit \u00e8 stato esposto per la prima volta a Milano nel 2006, nella prestigiosa \"Sala delle Cariatidi\" di Palazzo Reale, e rappresentava uno dei quattro frammenti di un lavoro pi\u00f9 ampio che l'artista ha dedicato a Israele, con il titolo di 'Mag\u00e0'. L'evento ha attirato l'attenzione di pubblico e media ed ha avuto il plauso dell'assessore alla cultura Vittorio Sgarbi, che ha scritto \"... Le sue immagini sono specchio della Creazione oltre la quale non c'\u00e8 altro da dire, rivelazione che concepisce solo la dimensione contemplativa, conciliando spirito, mistero, materia. Cos\u00ec Herman, vince il buio.\" Il successo riportato ha valso a Herman l'invito a presentare il suo lavoro a Parigi al Centre Pompidou. Nel novembre 2007, in occasione della personale che lo Studio Guastalla ha dedicato all'artista, Rafael \u00e8 venuto in contatto con il grande storico dell'arte, scrittore e collezionista Arturo Schwarz, che ha scritto del progetto \"... questa doppia coniugazione - la terra-donna illuminata dalla propria luce nera - \u00e8 responsabile dell'intensa aura poetica di queste fotografie\". Questi alcuni titoli che quotidiani e riviste hanno dedicato alla mostra: \"La voce della luna\" (Arte); \"La ricerca simbolica\" (Elle); \"Gli alberi di Herman\" (TG); \"Il principio di ogni cosa\" (Bollettino). Durante il periodo dell'esposizione Rafael ha perso il padre, Maxim (n. Bucarest 1937 m. 2007 Israele, 19 Kislev), proprio mentre stava terminando di scrivere il libro/documentario sulla storia della sua famiglia negli anni della seconda guerra mondiale.\nRafael Yossef Herman ha esposto in Sud America, Europa e Asia in mostre personali e collettive. Ha collaborato con Amnesty International e con il governo dello Stato di Bahia per il carnevale 2002. Dopo avere ricevuto da bambino una formazione musicale per 13 anni, si \u00e8 laureato in Economia e Commercio all'Universit\u00e0 di Tel Aviv. Oggi vive in Italia e lavora tra l'Europa, l'America e Israele. Attualmente i suoi multiformi progetti fotografici spaziano dalla moda al reportage, dall'editoria e dai set cinematografici fino alla ricerca sperimentale."}
{"id": "1792817", "revid": "804", "url": "https://it.wikipedia.org/wiki?curid=1792817", "title": "Porti d'Italia per flusso di passeggeri", "text": "I Porti d'Italia per flusso di passeggeri nel complesso della navigazione sono i seguenti (dati espressi in migliaia). Sono compresi anche i traffici locali, di collegamento con le isole italiane e con localit\u00e0 della stessa regione a cui appartiene il porto; l'elenco non \u00e8 dunque indice dei maggiori porti con traffico internazionale."}
{"id": "1792818", "revid": "322321", "url": "https://it.wikipedia.org/wiki?curid=1792818", "title": "Lauren Storm", "text": "Ha lavorato in diverse serie televisive, tra cui \"Malcolm\"\nA 16 anni si \u00e8 diplomata alla Excelsior School di Los Angeles."}
{"id": "1792819", "revid": "767487", "url": "https://it.wikipedia.org/wiki?curid=1792819", "title": "Dmitrij Liss", "text": " \u00c8 direttore artistico e musicale dell'Orchestra Filarmonica degli Urali.\nBiografia.\nDmitrij Liss nasce nel 1960 a Bala\u0161ov (Saratov). Viene subito indirizzato alla carriera musicale, studiando al Conservatorio della sua citt\u00e0 con il direttore dell'Orchestra filarmonica di Mosca Dmitrij Kitajenko. Liss lavora dapprima come suo assistente, poi si diploma nel 1984 e comincia la sua carriera dirigendo la Kuzbass Symphony Orchestra. Nel 1991 viene promosso a direttore musicale a tutti gli effetti, diventando cos\u00ec il pi\u00f9 giovane in tutta la Russia.\nDal 1995, Dmitrij Liss \u00e8 direttore artistico e musicale dell'Orchestra filarmonica degli Urali. Nel 1999 viene designato direttore associato dell'Orchestra nazionale russa."}
{"id": "1792824", "revid": "767487", "url": "https://it.wikipedia.org/wiki?curid=1792824", "title": "Un fantasma mattacchione", "text": "Un fantasma mattacchione (\"Jeepers Creepers\") \u00e8 un cortometraggio animato del 1939 con protagonista Porky Pig della serie \"Looney Tunes\". Il titolo originale (che si pu\u00f2 tradurre come \"brividi spaventosissimi\"), deriva dal nome di una canzone di John Mercer dell'anno prima.\nTrama.\nPorky Pig veste i panni di un poliziotto e viene incaricato di investigare a proposito di una casa stregata infestata da un fantasma giocherellone, che in realt\u00e0 si diverte a fare scherzi e a spaventare il vicinato. Ne combina molti anche allo stesso Porky, che alla fine \u00e8 talmente spaventato da scappare via dalla casa; ma \u00e8 lui ad avere l'ultima parola quando, scappando in auto, imbratta di fumo il suo nemico facendolo diventare nero.\nCensura e vicende tecniche.\nNegli anni 90' il cartone animato, che era in bianco e nero, fu ricolorato; nella stessa occasione furono tagliati gli ultimi 30 secondi, lasciando incompleta la scena finale. In origine, infatti, il fantasma diventava nero e faceva l'imitazione di Eddie Anderson, un famoso comico di colore, ironizzando sugli stereotipi delle persone nere. Questo fu giudicato di cattivo gusto per gli standard del pubblico di quel periodo, e di conseguenza fu deciso di far terminare bruscamente il cartone con la sgommata di Porky che sporca il fantasma.\nSempre allora, fu fatta la curiosa scelta di colorare il fantasma di giallo, forse dettata dalla volont\u00e0 di renderlo meno spaventoso e pi\u00f9 simpatico.\nAl giorno d'oggi, i canali televisivi che trasmettono il cartone scelgono sovente di mandare in onda l'edizione originale, senza cio\u00e8 la censura finale.\nVersione italiana.\nIn Italia il cartone animato fu distribuito ufficialmente (e quindi doppiato in lingua italiana) solo nel 1980, lo stesso anno della riedizione a colori e censurata. \nCuriosamente, nella prima edizione venne detto che il Fantasma Giallo, come venne chiamato il coprotagonista/antagonista, non era un vero fantasma, ma una specie di ladro travestito da spettro, forse su modello di Macchia Nera, che aveva preso come base criminale la casa. Porky doveva sgominarlo.\nSolo in tempi recenti, col nuovo doppiaggio, si \u00e8 mantenuta la natura ironicamente mistery-horror originale."}
{"id": "1792825", "revid": "118031", "url": "https://it.wikipedia.org/wiki?curid=1792825", "title": "Fran\u00e7ois, duca d'Angi\u00f2", "text": ""}
{"id": "1792827", "revid": "767487", "url": "https://it.wikipedia.org/wiki?curid=1792827", "title": "Where Myth Fades to Legend", "text": "Where Myth Fades to Legend \u00e8 il secondo album della band post hardcore-screamo Alesana. \u00c8 stato ultimato nel tardo marzo 2008. La data di pubblicazione (3 giugno) \u00e8 stata annunciata nel MySpace di Shawn Milke il 24 febbraio. Come nell'album precedente, la maggior parte delle canzoni si riferiscono a fiabe ed a leggende. L'album \u00e8 stato prodotto da Steve Evetts e registrato a Los Angeles, California. Il primo singolo estratto \u00e8 \"Seduction\""}
{"id": "1792837", "revid": "1776051", "url": "https://it.wikipedia.org/wiki?curid=1792837", "title": "Luckaitztal", "text": "Luckaitztal, in lusaziano \"\u0141ukajca Do\u0142k\", \u00e8 un comune di 958 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Altd\u00f6bern.\nSuddivisione amministrativa.\nIl territorio comunale si divide in 4 zone (\"Ortsteil\"), corrispondenti ai vecchi comuni uniti:"}
{"id": "1792839", "revid": "149727", "url": "https://it.wikipedia.org/wiki?curid=1792839", "title": "Buchw\u00e4ldchen", "text": ""}
{"id": "1792840", "revid": "106584486", "url": "https://it.wikipedia.org/wiki?curid=1792840", "title": "Gosda", "text": "Gosda \u00e8 il nome delle seguenti localit\u00e0:"}
{"id": "1792841", "revid": "149727", "url": "https://it.wikipedia.org/wiki?curid=1792841", "title": "Muckwar", "text": ""}
{"id": "1792842", "revid": "78273", "url": "https://it.wikipedia.org/wiki?curid=1792842", "title": "Windows dreamscene", "text": ""}
{"id": "1792844", "revid": "1124164", "url": "https://it.wikipedia.org/wiki?curid=1792844", "title": "Zerra", "text": "Lo Zerra \u00e8 un torrente della provincia di Bergamo.\nGeografia.\nIl torrente Zerra nasce dalle pendici del Colle dei Pasta, in localit\u00e0 Serradesca, nei pressi di Tribulina, frazione di Scanzorosciate ad un'altezza di circa 400\u00a0m.s.l.m.\nCon andamento estremamente sinuoso attraversa i centri abitati di Torre de' Roveri ed Albano Sant'Alessandro, raccogliendo le acque di numerosi piccoli corsi d'acqua e della roggia Borgogna.\nDopo aver lambito il territorio di San Paolo d'Argon giunge prima a Montello, dove ingloba l'affluente Rio Seniga, e poi a Costa di Mezzate, caratterizzando non poco il territorio dei due borghi.\nLasciato alle spalle il borgo storico di Costa di Mezzate, il corso d'acqua comincia a perdere le sue connotazioni di torrente per diventare con il passare dei chilometri un canale vero e proprio utilizzato per fini agricoli ed irrigui. Da esso inoltre si distacca il secondo tratto della roggia Borgogna, che confluisce nel Serio nei pressi di Cavernago, che lo priva di buona parte della portata.\nSi dirige quindi verso Calcinate, dove riceve le acque del torrente Patera, e Mornico al Serio.\nDa questo tratto si mantiene all'esterno dei centri abitati, attraversando le campagne tra Martinengo, Palosco e Cividate al Piano, nelle quali \u00e8 fatto oggetto di massicci prelievi d'acqua destinati all'irrigazione delle colture della pianura occidentale bergamasca.\nDa questo punto la portata idrica si riduce notevolmente, tanto che il corso risulta sempre meno evidente anche a causa di divisioni in canali minori. Questo rende difficile la distinzione tra il corso principale e quelli secondari, fino alle campagne tra Covo, Cortenuova e Martinengo, nelle quali si disperde tra canali irrigui ed un fondo con terreno permeabile.\nStoria.\nGi\u00e0 in epoca medievale l'importanza dello Zerra era notevole, principalmente per il contributo irriguo fornito ai paesi della bassa. Al termine di tale periodo, e specialmente con l'arrivo della Repubblica di Venezia, il torrente venne messo al centro di un'opera di canalizzazione, con la costruzione di numerose rogge, la pi\u00f9 importante delle quali la sovra citata Roggia Borgogna.\nQuest'ultima venne realizzata per volere di Bartolomeo Colleoni, al fine di inserire lo Zerra in un contesto irriguo che soddisfasse i bisogni della zona in cui il condottiero aveva posto il suo quartier generale. Questo canale artificiale preleva difatti le acque dal Serio a nord di Villa di Serio, per fondersi nello Zerra presso Albano Sant'Alessandro, e distaccarsi poi da esso tra Costa di Mezzate e Bagnatica, per ricollegarsi con il Serio presso Cavernago, privando lo Zerra stesso di gran parte delle proprie acque.\nA seguito di questa massiccia opera, il torrente acquis\u00ec importanza, pur perdendo le connotazioni naturali e torrentizie.\nAmbiente.\nCon il passare del tempo, fino ai giorni nostri, lo Zerra fu invece interessato da un progressivo ed inesorabile decadimento ambientale, specialmente nel primo tratto. Questo spesso lo port\u00f2 ad essere considerato una vera e propria discarica a cielo aperto, con elevati livello d'inquinamento.\nSoltanto negli ultimi anni \u00e8 stato al centro di un processo di recupero, che ha portato alla costituzione di un consorzio tra i comuni bagnati dal suo corso, al fine di valorizzarne le risorse ambientali, idriche e agricole. Tra queste merita menzione l'iniziativa compiuta dal comune di Mornico che, in collaborazione con la Comunit\u00e0 Europea, ha ripristinato due chilometri delle sponde tra le chiese di San Rocco e di Santa Valeria."}
{"id": "1792845", "revid": "149727", "url": "https://it.wikipedia.org/wiki?curid=1792845", "title": "Sch\u00f6llnitz", "text": ""}
{"id": "1792846", "revid": "248115", "url": "https://it.wikipedia.org/wiki?curid=1792846", "title": "Windows Dreamscene", "text": ""}
{"id": "1792849", "revid": "149727", "url": "https://it.wikipedia.org/wiki?curid=1792849", "title": "\u0141ukajca Do\u0142k", "text": ""}
{"id": "1792851", "revid": "767487", "url": "https://it.wikipedia.org/wiki?curid=1792851", "title": "Vardis", "text": "I Vardis sono un gruppo heavy metal proveniente da Wakefield, scioltosi nel 1986 e riunitosi nel 2014. Essendosi formati nel 1974, prima che accorciassero il loro nome nel 1977, furono tra i pionieri dell'ondata NWOBHM."}
{"id": "1792853", "revid": "52945", "url": "https://it.wikipedia.org/wiki?curid=1792853", "title": "Hi8", "text": ""}
{"id": "1792855", "revid": "101768", "url": "https://it.wikipedia.org/wiki?curid=1792855", "title": "Walter Clopton Wingfield", "text": "Fu l'inventore del tennis moderno (1874), che chiam\u00f2 \"Sphairistik\u00e8\" (dal greco \"gioco della palla\").\nWingfield viveva nella citt\u00e0 di Llanelidan, il Galles, quando brevett\u00f2 le reti che aveva inventato per il nuovo sport nel 1873. Fu l'autore di due libri: \"Il Libro del Gioco\" e \"L'importanza del Gioco, le Regole del Tennis\". Ha anche inventato la \"bicicletta farfalla\". Fu introdotto nella International Tennis Hall of Fame nel 1997."}
{"id": "1792862", "revid": "339392", "url": "https://it.wikipedia.org/wiki?curid=1792862", "title": "Isole delle Sandwich meridionali", "text": ""}
{"id": "1792866", "revid": "547034", "url": "https://it.wikipedia.org/wiki?curid=1792866", "title": "Lente (fiume)", "text": "Il Lente \u00e8 un torrente che attraversa l'estremit\u00e0 sud-orientale della provincia di Grosseto. \u00c8 uno dei principali tributari del fiume Fiora, nel quale riversa le sue acque dopo un corso di circa 30\u00a0km compreso nei comuni di Sorano e Pitigliano.\nIl corso.\nLe sue sorgenti si trovano nell'Area del Tufo, nella parte orientale del territorio comunale di Sorano, in un'area collinare boscata nei pressi della localit\u00e0 di San Quirico, a nord-ovest della zona in cui si sviluppa l'insediamento rupestre di Vitozza.\nLungo il suo corso, il fiume si dirige verso sud-ovest, oltrepassa il borgo di Sorano rispetto al quale scorre a ovest e, continuando lungo la stessa direzione raggiunge Pitigliano, presso il cui abitato raccoglie le acque di due affluenti, Meleta e Prochio, e con essi contribuiva ad alimentare nel passato l'Acquedotto Mediceo che contraddistingue la cittadina pitiglianese.\nIl fiume prosegue ancora verso sud-ovest, fino a raggiungere la sponda orientale del Fiora, del quale costituisce uno dei principali affluenti di sinistra.\nBiotopo dell'alta Valle del Fiume Lente.\nIl biotopo Fiume Lente comprende la parte pi\u00f9 alta della valle, dalle sorgenti fino a poco a monte del paese di Sorano, per una lunghezza di oltre 3\u00a0km. \nL'alta valle del Lente presenta caratteristiche geobotaniche uniche in Toscana, racchiudendo esempi di bosco mesofilo-montano singolarmente a contatto con aspetti di vegetazione mediterranea. In essa persistono nuclei relitti di faggeta abissale e di foreste con elevata diversit\u00e0 di specie legnose, fra cui latifoglie \u201cnobili\u201d come tigli, acero montano e olmo montano. Questi boschi sono rapportabili all'habitat di interesse comunitario prioritario denominato \u201cForeste di versanti, ghiaioni e valloni del Tilio- Acerion\u201d (Direttiva 97/62/CE). Nel territorio di Sorano essi si trovano in condizione di marcato eterotopismo e di isolamento, persistendovi solo grazie ai favorevoli fattori di elevata umidit\u00e0 atmosferica ed edafica che si verificano a causa di fenomeni di inversione termica.\nStoria.\nIl biotopo, proposto recentemente come Sito di interesse regionale (SIR), ospita numerose specie di elevato interesse fitogeografico e/o conservazionistico per la loro rarit\u00e0 a livello regionale.\nIl Fiume Lente costituisce inoltre un'importante risorsa idrica per la zona, grazie alla portata discreta e relativamente stabile delle sue sorgenti. L'area non rientra in aree Natura 2000 o in aree protette ai sensi della L. 394/91 e L.R.T. 49/95.\nGeomorfologia.\nIl Lente \u00e8 il principale corso d'acqua della parte settentrionale del comprensorio vulcanico vulsino fra Lazio e Toscana. Esso \u00e8 caratterizzato da estese superfici tabulari originatesi in tempi relativamente recenti da attivit\u00e0 eruttive di piroclastiti ignimbritiche. Queste bancate di materiale tufaceo tenero e poroso furono in seguito profondamente incise dalle acque di scorrimento superficiale di fiumi e torrenti, con formazione di forre ed insenature dai versanti scoscesi, di cui quella del Lente \u00e8 una delle massime manifestazioni.\nSotto copertura forestale la roccia tufacea d\u00e0 origine a suoli fertili, soffici, e ben aerati che risultano ottimali per lo sviluppo della vegetazione arborea.\nClima.\nDal punto di visa climatico, il biotopo \u00e8 caratterizzato da precipitazioni discretamente abbondanti (circa 900 1.000\u00a0mm annui) e temperature medie fra 13 e 14\u00a0\u00b0C. \u00c8 questo un ambito gi\u00e0 di tipo collinare e suboceanico al di fuori del contesto mediterraneo, come dimostrato dalla grande prevalenza della vegetazione decidua. Nell'alta valle del Lente il tasso di umidit\u00e0 atmosferica ed edafica \u00e8 piuttosto elevato durante tutto l'anno a causa del fenomeno dell'inversione termica, della presenza di sorgenti perenni e della notevole biomassa forestale.\nFlora.\nLa seriazione altitudinale della vegetazione lungo i versanti dell'alta valle del Lente \u00e8 molto caratteristica, in quanto i boschi pi\u00f9 esigenti di umidit\u00e0 sono relegati verso il fondo del vallone, mentre quelli pi\u00f9 eliofili e termofili si attestano nelle parti pi\u00f9 alte.\nSui livelli inferiori dei versanti, in particolare di quelli esposti a nord sotto l'insediamento rupestre di Vitozza, sono presenti boschi mesofilo-montani con abbondante faggio e con altre latifoglie nobili come tiglio (\"Tilia platyphyllos\"), acero montano (\"Acer pseudoplatanus\"), olmo montano (\"Ulmus glabra\") e carpino bianco (\"Carpinus betulus\").\nPi\u00f9 in alto subentrano cerro (\"Quercus cerris\") e carpino nero (\"Ostrya carpinifolia\"), con sporadico castagno e altre latifoglie minori, come acero campestre, acero trilobo, nocciolo e orniello.\nSulle parti pi\u00f9 alte del versante e sul ciglio della scarpata tufacea sono anche presenti lembi di macchia sempreverde con leccio, verificandosi cos\u00ec un contrasto ecologico notevole rispetto ai boschi mesofili del fondovalle.\nUn cenno merita inoltre la vegetazione erbacea, trovandosi nel biotopo sia aspetti di prato semi umido con alcune specie rare come la crucifera \"Rorippa pyrenaica\", sia pratelli xerofitici di piccole erbe per lo pi\u00f9 annuali sugli affioramenti e i pavimenti di roccia tufacea. \nInfine sono da menzionare le lussureggianti comunit\u00e0 di alte erbe igrofile che colonizzano le sponde del Lente, le quali possiedono elevata naturalit\u00e0 e diversit\u00e0 di specie.\nIl biotopo si contraddistingue per la presenza di numerose specie femorali tipiche di boschi fertili, ombrosi e con elevata umidit\u00e0 pedoclimatica. Molte di esse sono legate all'ambiente della faggeta, come ad esempio \"Cardamine kitaibelii\", \"C. chelidonia\", \"Milium effusum\", \"Galium odoratum\", \"Senecio nemorensis\" ssp. \"fuchsii\", \"Polygonatum multiflorum\", \"Athyrium filix-femina\", \"Stachys sylvatica\", \"Sanicula europaea\", \"Anemone nemorosa\" e \"Polmonaria picta\".\nIl particolare microclima oceanico del fondovalle \u00e8 ulteriormente testimoniato da stazioni di specie igrofile come \"Festuca gigantea\", vigorosa graminacea sporadica in Toscana, e della caratteristica felce \"Phyllitis scolopendrium\".\nNei boschi pi\u00f9 asciutti dei livelli superiori sono presenti molte altre specie dei querceti e boschi misti, fra cui ne compaiono alcune di particolare interesse fitogeografico. \u00c8 questo il caso della lamiacea \"Ajuga genevensis\" e della cariofillacea \"Lychnis coronaria\", entrambe attualmente note in Toscana solo per questa limitata area. Ad esse bisogna aggiungere la ciperacea \"Carex depauperata\", specie nemorale meno appariscente delle precedenti ma considerata rara a livello nazionale. Pi\u00f9 diffusa \u00e8 invece \"Vicia grandiflora\".\nFra le specie prative sono da menzionare altre rarit\u00e0 come la crucifera \"Rorippa pyrenaica\" e la graminacea \"Agrostis pourretii\", entrambe tipiche di prati naturali temporaneamente umidi.\nIn stazioni pi\u00f9 aride sugli affioramenti di tufo troviamo invece altre interessanti specie come la boraginacea \"Anchusella cretica\", le leguminose \"Trifolium strictum\" e \"T. cherleri\" e alcune specie annuali del genere \"Sedum\". \u00c8 presente anche la piccola felce \"Anagramma leptophylla\".\nInfine sulle sponde del Lente sono presenti specie decisamente igrofile come \"Scrophularia umbrosa\", \"Cardamine amara\" var. \"grandifolia\", \"Hypericum tetrapterum\", \"Berula erecta\", \"Mentha aquatica\", \"Myosotis scorpioides\", \"Circaea lutetiana\", \"Epilobium lanceolatum\", \"Anthriscus sylvestris\" e altre."}
