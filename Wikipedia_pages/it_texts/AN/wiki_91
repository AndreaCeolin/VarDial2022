{"id": "1964331", "revid": "72396", "url": "https://it.wikipedia.org/wiki?curid=1964331", "title": "Melisenda di Gerusalemme", "text": "Biografia.\nEredit\u00e0.\nGerusalemme era stata conquistata dai crociati nel 1099, durante la prima Crociata, ed era governata da una dinastia proveniente dalla Contea di Rethel in Francia.\nMelisenda era l'erede di questa dinastia, e fu designata succeditrice di suo padre prima del 1129.\nDi solito le donne ereditavano territori solo perch\u00e9 la guerra e la violenza portavano molti uomini ad una morte prematura, ma le donne che venivano riconosciute come regine regnanti raramente esercitavano la loro autorit\u00e0.\nTuttavia, contemporanee di Melisenda governarono effettivamente, come Urraca di Castiglia (1080 \u2013 1129), l'Imperatrice Matilde (1102 \u2013 1169) ed Eleonora d'Aquitania (1121\u00a0\u2013 1204).\nL'autorit\u00e0 di Melisenda non fu subordinata a quella di suo figlio ma rimase indipendente,\nMelisenda non fu una semplice reggente per suo figlio Baldovino III, ma esercit\u00f2 l'autorit\u00e0 che le spettava per diritto ereditario e legge civile.\nDurante il regno di suo padre Melisenda fu designata \"filia regis et regni Jerosolimitani haeres\" (figlia del re ed erede del regno di Gerusalemme) ed ebbe la precedenza su altri nobili e sul clero cristiano nelle occasioni cerimoniali.\nSempre pi\u00f9 spesso fu associata a suo padre nei documenti ufficiali, compreso il conio delle monete, la concessione di feudi ed altre forme di patrocinio e nella corrispondenza diplomatica.\nBaldovino crebbe sua figlia come una capace successore e Melisenda godette del supporto della Alta Corte di Gerusalemme, una sorta di consiglio reale comprendente la nobilt\u00e0 ed il clero del reame.\nMatrimonio.\nTuttavia, Baldovino pens\u00f2 anche che Melisenda doveva sposare un potente alleato, uno che avrebbe protetto Melisenda e salvaguardato la sua eredit\u00e0 di regina per lei ed i suoi futuri eredi.\nEgli voleva solo un consorte per sua figlia, non un re-consorte che governasse.\nBaldovino scelse Folco V d'Angi\u00f2, un rinomato comandante militare crociato, che in futuro sarebbe divenuto nonno paterno di Enrico II Plantageneto, infatti uno dei figli del precedente matrimonio di Folco era Goffredo, che in quegli anni era sposato con l'Imperatrice Matilda, futura Regina d'Inghilterra in quanto erede designata di Enrico I d'Inghilterra.\nPer tutta la durata dei negoziati Folco insist\u00e9 per divenire regnante congiuntamente a Melisenda.\nBaldovino acconsent\u00ec a questa richiesta poich\u00e9 Folco era relativamente ricco (anche per un crociato) ed avrebbe portato con lui truppe e molta esperienza militare in difesa di Gerusalemme.\nIl matrimonio fu celebrato nel 1129 e, nel 1130 Melisenda partor\u00ec un figlio ed erede, il futuro Baldovino III.\nBaldovino II come manifestazione della sua volont\u00e0 di fare di Melisenda la sola regina di Gerusalemme e per rafforzarne la posizione, la design\u00f2 custode del giovane Baldovino, escludendo completamente Folco.\nDopo la morte di Baldovino II, nel 1131, Melisenda e Folco ascesero al trono come regnanti congiunti ma, con l'aiuto dei suoi cavalieri crociati, Folco escluse Melisenda dalla concessione di titoli e da altre forme di patrocinio, ed abol\u00ec pubblicamente la sua autorit\u00e0.\nQuesto trattamento alla loro regina irrit\u00f2 i membri della \"Alta Corte\", che vedevano minacciata la propria posizione dal dominio di Folco sul reame.\nIntrighi di palazzo.\nL'allontanamento tra marito e moglie fu un utile strumento politico che Folco us\u00f2 nel 1134, quando accus\u00f2 Ugo II di Le Puiset, Conte di Giaffa, di avere una relazione con Melisenda.\nUgo era il barone pi\u00f9 potente del regno, cugino di Melisenda e membro della famiglia reale; era devotamente leale alla memoria di Baldovino II e questa lealt\u00e0 ora andava a Melisenda, sebbene lo stesso Ugo avesse maggiori diritti al trono in qualit\u00e0 di erede maschio.\nFonti contemporanee, come Guglielmo di Tiro, non danno credito all'infedelt\u00e0 di Melisenda sottolineando invece che Folco favoriva eccessivamente i nuovi crociati francesi appena arrivati da Angi\u00f2 a discapito della nobilt\u00e0 nativa del regno.\nSe Melisenda fosse stata colpevole, probabilmente, la chiesa e la nobilt\u00e0 non si sarebbero pi\u00f9 tardi mobilitate per la sua causa.\nUgo si alle\u00f2 con la citt\u00e0 musulmana di Ascalona e riusc\u00ec a respingere l'esercito che gli era stato inviato contro, tuttavia non poteva mantenere la sua posizione indefinitamente.\nLa sua alleanza con Ascalona gli cost\u00f2 il supporto a corte.\nIl Patriarca negozi\u00f2 i termini di una pace non troppo onerosa per Ugo che fu esiliato per tre anni.\nPoco dopo, un fallito tentativo di assassinare Ugo fu attribuito a Folco od ai suoi sostenitori.\nPer il partito della regina questa fu una ragione sufficiente per sfidare apertamente Folco, prima che il pubblico affronto costituito dalle infondate accuse di infedelt\u00e0 di Folco compromettessero totalmente la posizione di Melisenda.\nAttraverso quella che fu una vera rivolta di palazzo i sostenitori della regina presero il sopravvento su Folco, la cui influenza dal 1135 in poi si deterior\u00f2 rapidamente.\nUno storico scrisse che i sostenitori di Folco a palazzo \"andarono in terrore per le loro vite\".\nGuglielmo di Tiro scrisse che Folco \"non osava prendere iniziative, neppure in questioni banali, senza informare [Melisenda]\".\nLa vittoria di Melisenda fu completa, dai documenti storici la si vede di nuovo concedere titoli nobiliari, feudi, incarichi ed uffici, concedere favori e grazie reali e tenere corte.\nMarito e moglie si riconciliarono nel 1136 e nacque un secondo figlio, Amalrico.\nQuando Folco fu ucciso in un incidente di caccia nel 1143, Melisenda prese il lutto sia pubblicamente che privatamente.\nComunque le sono stati attribuiti numerosi amanti.\nSostenne sua sorella Alice mentre era reggente di Antiochia, ed \u00e8 possibile che nel 1148 abbia aiutato l'altra sua sorella, Hodierna a sbarazzarsi di Alfonso Giordano, che era venuto a reclamare la Contea di Tripoli.\nPatrona della chiesa e delle arti.\nPer tutta la vita Melisenda ha goduto del supporto della Chiesa, dalla nomina a succeditrice di Baldovino II, poi durante il conflitto con Folco e pi\u00f9 tardi quando Baldovino III divenne maggiorenne.\nNel 1138 fond\u00f2 il grande convento di San Lazzaro in Betania che sua sorella minore Ivetta avrebbe diretto come badessa.\nMelisenda ne fece una vera abbazia reale concedendo al convento la fertile pianura di Gerico.\nInoltre la regina forn\u00ec ricchi arredi e oggetti liturgici, cos\u00ec che essa non fosse in alcun modo inferiore alle analoghe istituzioni maschili.\nSecondo lo scrittore e storico Bernard Hamilton, Melisenda fece anche grandi donazioni al Santo Sepolcro, a Nostra Signora di Iosafat, al Templum Domini, all'Ordine dell'Ospedale, all'ospedale dei lebbrosi di San Lazzaro ed ai Premostratensi di San Samuele.\nTra il 1131 ed il 1143 la regina ricevette il Salterio di Melisenda.\nSi afferma che il Salterio fu un regalo che le fece Folco dopo la loro controversia e la presunta infedelt\u00e0 riferita ad Ugo.\nLa ragione di tale affermazione \u00e8 il falcone raffigurato nell'avorio della copertina posteriore, che \u00e8 un gioco di parole sul nome Folco.\nAnche se influenzati dalle tradizioni delle miniature bizantine ed italiana, gli artisti che vi lavorarono avevano uno stile unico e decisamente 'di Gerusalemme'.\nLo storico Hugo Buchtal scrive che\nSeconda Crociata.\nNel 1144 la capitale della Contea di Edessa fu assediata in una guerra di confine che minacciava la sopravvivenza dello Stato crociato.\nLa regina Melisenda rispose inviando un esercito condotto dal connestabile Manasse di Hierges, Philippe de Milly ed Elinardo di Bures.\nRaimondo d'Antiochia ignor\u00f2 la richiesta d'aiuto perch\u00e9 il suo esercito era gi\u00e0 impegnato contro l'Impero Bizantino in Cilicia.\nNonostante l'esercito di Melisenda, Edessa cadde.\nMelisenda inform\u00f2 il Papa a Roma e l'occidente proclam\u00f2 una seconda crociata.\nLa spedizione dei Crociati fu guidata dal francese Re Luigi e dal tedesco imperatore Corrado III.\nAd accompagnare Luigi fu sua moglie Eleonora d'Aquitania, con i propri signori vassalli a seguito.\nLa stessa Eleonora era stata designata da suo padre Guglielmo IX a succedergli nel suo titolo, proprio come Melisenda era stata designata a succeditrice del padre.\nNel 1148, durante il Concilio di Acri, i Crociati pianificarono la strategia di battaglia.\nCorrado e Luigi consigliarono il sedicenne Baldovino III di attaccare la citt\u00e0-stato musulmana di Damasco, nonostante Melisenda, Manasse ed Eleonora volessero prendere Aleppo, che sarebbe stata utile per riconquistare Edessa.\nLa riunione termin\u00f2 con la scelta di Damasco come obiettivo.\nDamasco e Gerusalemme avevano rapporti diplomatici molto buoni e tra la due esisteva un trattato di pace.\nIn conseguenza di questa rottura del trattato Damasco non avrebbe mai pi\u00f9 avuto fiducia negli Stati Crociati, e la perdita di uno Stato musulmano amichevole fu un danno al quale in seguito i monarchi di Gerusalemme non poterono porre rimedio.\nDopo undici mesi Eleonora e Luigi ripartirono per la Francia, concludendo la Seconda crociata.\nMadre e figlio.\nMelisenda ebbe un rapporto complesso con suo figlio.\nCome madre avrebbe dovuto conoscere suo figlio e le sue capacit\u00e0, ed \u00e8 noto che lei fu particolarmente vicina ai suoi figli.\nCome governante pu\u00f2 essere stata riluttante ad affidare poteri decisionali ad un giovane inesperto.\nIn entrambi i casi non ci fu una pressione politica o sociale a concedere qualsiasi autorit\u00e0 a Baldovino prima del 1152, anche se Baldovino aveva raggiunto la maggiore et\u00e0 nel 1145.\nBaldovino III e Melisenda furono coronati insieme, come co-regnanti, il giorno di Natale del 1143.\nQuesta incoronazione congiunta fu simile alla incoronazione di Melisenda con suo padre nel 1128, e probabilmente rifletteva una crescente tendenza ad incoronare l'erede durante la vita del monarca in carica, come praticato in altri reami in quel periodo.\nBaldovino crebbe fino a diventare un capace, se non brillante, comandante militare.\nA 24 anni, Baldovino sent\u00ec di potersi assumere alcune responsabilit\u00e0 nel governo al quale, fino a quel momento, Melisenda lo aveva associato solo parzialmente.\nLa tensione tra madre e figlio crebbe tra 1150 e 1152, con Baldovino che accusava Manasse di allontanare la madre da lui.\nLa crisi raggiunse il punto di ebollizione all'inizio del 1152 quando Baldovino chiese al Patriarca Fulcherio di Angoul\u00eame di incoronarlo nel Santo Sepolcro, senza la presenza di Melisenda.\nIl Patriarca rifiut\u00f2.\nBaldovino per protesta mise in scena una processione per le strade della citt\u00e0 indossando una corona d'alloro, in una sorta di auto-incoronazione.\nBaldovino e Melisenda accettarono di sottoporre la questione all\u2019\"Alta Corte\" che decise che Baldovino avrebbe governato il nord del regno e Melisenda le pi\u00f9 ricche Giudea e Samaria, e la stessa Gerusalemme.\nMelisenda accett\u00f2, ma con delle riserve.\nQuesta decisione evitava una guerra civile ma divise anche le risorse del regno.\nAnche se pi\u00f9 tardi gli storici criticarono Melisenda per non aver abdicato in favore di suo figlio, furono poche le cose che la spingevano in questa direzione.\nEra universalmente riconosciuta come un'eccezionale amministratrice del suo regno, ed il suo governo era caratterizzato dalla saggezza nell'opinione dei leader religiosi e degli altri contemporanei.\nBaldovino non aveva mostrato nessun interesse nel governo prima del 1152 anzi era restio ad assumersi responsabilit\u00e0 in questo ambito.\nLa Chiesa appoggiava apertamente Melisenda, come facevano i baroni di Giudea e Samaria.\nNonostante avesse posto la questione dinanzi all\u2019\"Alta Corte\" Baldovino non era pi\u00f9 contento di Melisenda della ripartizione ma, invece di cercare ulteriori compromessi, a poche settimane dalla decisione lanci\u00f2 un'invasione del reame della madre.\nBaldovino dimostr\u00f2 di essere figlio di Folco conquistando in poco tempo il territorio; Nablus e Gerusalemme caddero rapidamente.\nMelisenda con il figlio minore Amalrico ed altri cerc\u00f2 rifugio nella Torre di Davide.\nUna mediazione della Chiesa tra madre e figlio port\u00f2 alla concessione della citt\u00e0 di Nablus e delle terre adiacenti a Melisenda, che le avrebbe governate per tutta la vita, e ad un solenne giuramento di Baldovino III di non turbare la sua pace.\nQuesti accordi di pace dimostrano che, sebbene Melisenda avesse perso la \"guerra civile\" contro suo figlio, mantenne ugualmente una grande influenza ed evit\u00f2 l'oblio totale in un convento.\nRitiro dalla vita pubblica.\nPer il 1153 madre e figlio si erano riconciliati.\nDopo la guerra civile Baldovino mostr\u00f2 sempre grande rispetto per sua madre.\nMelisenda, attraverso sua sorella Hodierna e sua nipote Costanza d'Antiochia aveva una diretta influenza nella Siria settentrionale e questi legami erano divenuti di inestimabile valore da quando Baldovino stesso aveva rotto il trattato con Damasco nel 1147.\nBaldovino III si rese conto, durante le sue frequenti campagne militari, di avere pochi consiglieri affidabili.\nDal 1154 in poi Melisenda fu di nuovo associata a suo figlio in molti atti pubblici ufficiali.\nNel 1156 concluse un trattato con i mercanti di Pisa.\nNel 1157, con Baldovino in guerra ad Antiochia, Melisenda vide un'opportunit\u00e0 di prendere el-Hablis, che controllava il territorio di Gilead al di l\u00e0 del Giordano.\nAncora nel 1157, alla morte del patriarca Fulcherio, Melisenda, la sua sorellastra Sibilla di Fiandra, e Ivetta la Badessa di Betania, nominarono Amalrico di Nesle patriarca di Gerusalemme.\nInoltre Melisenda fu testimone al matrimonio di suo figlio Amalrico con Agnese di Courtenay, nel 1157.\nNel 1160 lei diede il suo assenso ad una donazione fatta da suo figlio Amalrico al Santo Sepolcro, forse in occasione della nascita di sua nipote Sibilla, figlia di Agnese ed Amalrico.\nMorte.\nNel 1161 Melisenda fu colpita, probabilmente, da un ictus.\nLa sua memoria fu gravemente compromessa e lei non pot\u00e9 pi\u00f9 prendere parte agli affari di stato.\nLe sue sorelle, la contessa di Tripoli e la badessa di Betania, vennero ad assisterla prima che morisse l'11 settembre 1161.\nMelisenda fu sepolta accanto a sua madre Morfia nella chiesa dell'Assunzione di Maria (Gerusalemme)..\nMelisenda, come sua madre, lasci\u00f2 il suo patrimonio al monastero ortodosso di Saint S'eba.\nA proposito dei trenta anni di regno di Melisenda, Guglielmo di Tiro scrisse\nI commenti di Guglielmo di Tiro possono sembrare piuttosto paternalistici ad un lettore moderno, ha scritto il professor Bernard Hamilton dell'Universit\u00e0 di Nottingham, tuttavia, questa fu una grande dimostrazione di rispetto in una societ\u00e0 e cultura nelle quali le donne erano considerate avere minori diritti ed autorit\u00e0 dei loro fratelli, padri e persino figli."}
{"id": "1964332", "revid": "1305772", "url": "https://it.wikipedia.org/wiki?curid=1964332", "title": "Don't Pass Me By", "text": "Don't Pass Me By \u00e8 un brano musicale dei Beatles, composto da Ringo Starr, e contenuto nell'album \"The Beatles\" del 1968, denominato per convenzione \"White Album\".\nIl brano.\nMusica e arrangiamento.\n\u00c8 particolarmente degna di nota in quanto rappresenta la prima composizione da solista di Ringo Starr, in assoluto, senza considerare \"What Goes On\", accreditata a Lennon-McCartney-Starkey. Registrata a cavallo di \"Revolution 1\" e \"Revolution 9\", Ringo si accompagna con il pianoforte, da lui stesso suonato, ed \u00e8 sostenuto da McCartney e dal suono di un violino, ricreando cos\u00ec un piacevolissimo motivetto country, genere che a Starr stava molto a cuore.\nL'arrangiamento \u00e8 stato eseguito da George Martin, che ha diretto l'orchestra per l'interludio introduttivo, che per\u00f2 nell'incisione sul disco LP \"The Beatles\" non \u00e8 stato inserito. Il violinista, Fallon, nella coda improvvisa alcune note: in seguito afferm\u00f2 che fosse certo che la registrazione fosse stata bloccata. Invece Ringo Starr lo ha sempre definito come un \"violinista pazzo\".\nPer ascoltare la canzone assieme all'introduzione orchestrale, i fan dei Beatles hanno dovuto attendere la pubblicazione del CD \"The Beatles Anthology 3\", dove la traccia aggiunta \u00e8 stata intitolata \"A Beginning\".\nRegistrazione.\nLa canzone \u00e8 stata registrata in tre separate sessioni, rispettivamente il 5 giugno, il 6 giugno e il 12 luglio del 1968.\nIl titolo della canzone ha subito nel corso delle sessioni alcune variazioni, dato che il brano era stato rinominato, provvisoriamente, dapprima \"Ringo's Tune\" e poi in seguito \"This Is Some Friendly\", e infine durante l'ultima seduta ha ripreso i suoi connotati di \"Don't Pass Me By\".\nTesto e significato.\nLa strofa: \"\u00abI'm sorry that I doubted you, I was so unfair, You were in a car crash and you lost your hair\u00bb\" (\"Mi dispiace di aver dubitato di te, sono stato cos\u00ec scortese, sei stato coinvolto in un incidente d'auto e hai perso i capelli\"), viene indicata dagli appassionati e dagli specialisti che seguono le tracce della leggenda metropolitana Paul is Dead, secondo la quale il bassista dei Beatles sarebbe deceduto nel 1966, e un sosia avrebbe preso il suo posto, come una prova a sostegno della loro ipotesi.\nCover.\nLa canzone \u00e8 stata incisa dalla band The Gourds, dalla band Southern Rock e dai The Georgia Satellites sul loro album del 1988, \"Open All Night\"."}
{"id": "1964335", "revid": "110157", "url": "https://it.wikipedia.org/wiki?curid=1964335", "title": "Circondario del Reno-Sieg", "text": "Il circondario del Reno-Sieg (in tedesco \"Rhein-Sieg-Kreis\") \u00e8 uno dei circondari (\"Kreis\") della Renania Settentrionale-Vestfalia, in Germania.\nIl circondario appartiene al distretto governativo (\"Regierungsbezirk\") di Colonia, e comprende 11 citt\u00e0 e 8 comuni. Il capoluogo \u00e8 Siegburg, il centro maggiore Troisdorf. Danno nome al circondario i fiumi Reno e Sieg, che l'attraversano e nel suo territorio uniscono le loro acque.\nLa citt\u00e0 di Bonn, pur non appartenendo al circondario, ne \u00e8 quasi totalmente circondata.\nSuddivisione amministrativa.\nIl Rhein-Sieg-Kreis comprende 11 citt\u00e0 e 8 comuni."}
{"id": "1964336", "revid": "729019", "url": "https://it.wikipedia.org/wiki?curid=1964336", "title": "Romano Tumellero", "text": "Professionista dal 1969 al 1973, conta la vittoria di una tappa al Giro d'Italia.\nCarriera.\nRomano Tumellero corse per solo cinque stagioni tra i professionisti ma riusc\u00ec ad ottenere discrete vittorie. Nella stagione di esordio vinse la Coppa Sabatini ed il Trofeo Cougnet e nel 1971 una tappa al Tour de Romandie e una al Giro d'Italia. In quel 1971 fu anche secondo al Meisterschaft von Z\u00fcrich, mentre l'anno prima era giunto terzo nel Giro di Toscana. Ultimo risultato di rilievo prima del ritiro fu il secondo posto nella Sassari-Cagliari 1972."}
{"id": "1964337", "revid": "6923", "url": "https://it.wikipedia.org/wiki?curid=1964337", "title": "You've Got to Hide Your Love Away", "text": "You've Got to Hide Your Love Away \u00e8 un brano musicale dei Beatles, contenuto nell'album \"Help!\", pubblicato il 6 agosto 1965.\nIl brano fa parte della colonna sonora del film \"Help!\".\nIl brano.\nOrigine e storia.\nScritto da John Lennon (ma accreditato anche a Paul McCartney), \u00e8 una delle prime incisioni del gruppo a risentire dell'influenza del folk americano e di Bob Dylan, contaminazione presente in molte delle canzoni dell'album stesso, nonch\u00e9 di quelli futuri, come ad esempio \"Norwegian Wood\", contenuta in \"Rubber Soul\".\nLennon, ai tempi della registrazione dell'album \"Help!\", era infatuato di Bob Dylan e sia per la composizione sia per il modo di cantare si ispir\u00f2 ad un brano dylaniano del 1964 intitolato \"I Don't Believe You (She Acts Like We Never Have Met)\".\nIl brano viene eseguito anche nell'ambito del film \"Help!\", con i quattro Beatles chiusi all'interno di una stanza.\nTesto e significato.\nIl testo presenta tra le righe riferimenti all'omosessualit\u00e0, essendo indirettamente dedicato al manager del gruppo, Brian Epstein.\nA supporto di questa tesi fu il musicista/cantante Tom Robinson, il quale fece notare di come, in effetti, Epstein avesse dovuto \"nascondere il proprio amore\" in un'epoca nella quale l'omosessualit\u00e0 era ancora un crimine in Gran Bretagna.\nNel cantare la canzone, Lennon fece un errore cantando \"two foot small\" invece di \"two foot tall\". Quando gli venne fatto notare lo sbaglio, si dice che abbia risposto: \u00abLasciamola cos\u00ec. Tutti quegli pseudointellettuali impazziranno\u00bb.\nRegistrazione.\n\u00c8 stata registrata pressi gli studi di Abbey Road il 18 febbraio 1965. Della canzone esistono pi\u00f9 versioni, e oltre all'originale, presente su \"Help!\" e sulla antologia \"The Beatles 1962-1966\", ne \u00e8 gi\u00e0 apparsa una seconda, pubblicata sull\"'Anthology 2\".\nPer la prima volta, dai tempi di \"Love Me Do\", i Beatles ospitano un musicista esterno. John Scott ebbe questo onore esibendosi nell'accompagnamento al flauto.\nCover.\nNe sono state fatte numerose cover, tra le quali:"}
{"id": "1964339", "revid": "339392", "url": "https://it.wikipedia.org/wiki?curid=1964339", "title": "Rhein-Sieg", "text": ""}
{"id": "1964343", "revid": "729019", "url": "https://it.wikipedia.org/wiki?curid=1964343", "title": "Four Music", "text": "La Four Music \u00e8 un'etichetta discografica tedesca, inizialmente aveva sede a Stoccarda, ma \u00e8 stata spostata a Berlino, nel quartiere Kreuzberg. L'etichetta lavora soprattutto nell'ambito del reggae, del rap e dell'R'n'B. \u00c8 stata fondata nel 1996 dal gruppo rap tedesco Die Fantastischen Vier.\nIl maggiore successo in patria dell'etichetta \u00e8 arrivato nel 2004 con l'album Confidence di Gentleman, con Viel dei Die Fantastischen Vier e con l'album di debutto di Max Herre, che si sono piazzati nella top 3 nazionale. Nel luglio 2005 l'etichetta \u00e8 stata acquistata al 50% dalla Sony BMG."}
{"id": "1964350", "revid": "1543377", "url": "https://it.wikipedia.org/wiki?curid=1964350", "title": "Christabel Pankhurst", "text": "Nel 1903 fu cofondatrice con la madre e la sorella minore Sylvia, della \"Women's Social and Political Union\" (WSPU), che diresse anche durante l'esilio in Francia dal 1912 al 1913. Nel 1914 si dichiar\u00f2 a favore dell'entrata in guerra contro la Germania. Dopo la fine della guerra si trasfer\u00ec negli Stati Uniti dove divenne predicatrice del movimento protestante avventista.\nInfanzia.\nNata a Manchester (Inghilterra) il 22 settembre 1880, era figlia di Emmeline Pankhurst, attivista leader del movimento per il suffragio femminile e del socialista radicale Richard Pankhurst, e sorella di Sylvia e Adela Pankhurst. Il padre era un avvocato e la madre gestiva un piccolo negozio. Christabel era solita aiutare la madre quando lavorava all'anagrafe di Manchester. Nonostante le difficolt\u00e0 economiche la famiglia mise sempre al primo posto la battaglia per le cause in cui credeva piuttosto che la ricerca dell'agiatezza.\nNancy Ellen Rupprecht scrisse di lei \"era quasi la rappresentazione letterale della primogenita di una famiglia borghese. Sia da bambina che da adulta era bella, intelligente, graziosa, sicura di s\u00e9, affascinante e carismatica\". Christabel aveva un rapporto speciale sia con sua madre che con suo padre, il quale aveva deciso di chiamarla cos\u00ec ispirandosi al poema di Samuel Taylor Coleridge (\"The lovely lady Christabel / Whom her father loves so well\" - \"L'adorabile lady Christabel / la quale \u00e8 molto amata da suo padre\"). La morte della madre, avvenuta nel 1928, ebbe un effetto devastante su di lei.\nIstruzione.\nChristabel impar\u00f2 a leggere da autodidatta a casa prima di iniziare la scuola. Lei e le sue due sorelle frequentarono la Manchester High School for Girls. Si laure\u00f2 in legge con tutti gli onori all'Universit\u00e0 di Manchester, ma in quanto donna non era autorizzata a mettere in pratica i suoi studi. Successivamente Christabel si trasfer\u00ec a Ginevra per vivere con un amico di famiglia, ma ritorn\u00f2 a casa per aiutare la madre a crescere le sorelle dopo la morte del padre nel 1898.\nAttivismo.\nSuffragio.\nTrasferitasi a Londra, viene pi\u00f9 volte arrestata e trattenuta in prigione per la sua attivit\u00e0 militante. Nel 1905 compie la sua prima esperienza suffragista quando interrompe una riunione del Partito Liberale gridando la sua richiesta del diritto di voto per le donne. Viene arrestata con la suffragista Annie Kenney e preferisce andare in prigione piuttosto che pagare una multa come punizione per la protesta. Il loro caso attira l'attenzione dei media, e le fila del WSPU si ingrossano durante il processo. Dopo l'arresto della figlia, Emmeline Pankhurst inizia ad avere una parte sempre pi\u00f9 attiva nel movimento per il suffragio femminile e viene arrestata pi\u00f9 volte a causa delle sue proteste.\nNel 1906 Christabel \u00e8 nominata direttrice organizzativa del WSPU. Soprannominata \"Queen of the Mob\" viene nuovamente arrestata nel 1907 a Parliament Square e nel 1909 dopo il \"Rush Trial\" a Bow Street. Tra il 1913 ed il 1914 si trasferisce a Parigi per evitare la prigione, ma continua a dirigere dal suo esilio il movimento. Tornata a Londra nel 1914, all'inizio della Prima Guerra Mondiale, sostiene con ardore l'entrata in guerra del proprio paese contro la Germania. Arrestata di nuovo, inizia uno sciopero della fame, finch\u00e9 la pena le viene ridotta da 3 anni a 30 giorni di reclusione.\nDiventa una figura di rilievo durante la fase \"anti-male\" del WSPU dopo il fallimento dei Conciliation Bills, dei progetti di legge per estendere il diritto di voto ad alcune categorie di donne. Scrive un libro intitolato \"The Great Scourge and How to End it\" che tratta delle malattie sessualmente trasmissibili e di come la parit\u00e0 tra i sessi (diritto al voto per le donne) avrebbe contribuito a combatterne la diffusione.\nIl disaccordo con la sorella Sylvia diventa insanabile per il diverso approccio alla questione femminile da parte di quest'ultima. Sylvia, in linea con l'Independent Labour Party, ritiene necessario collegare la causa del suffragio alle riforme economiche e sociali per le lavoratrici e non intende promuovere il sostegno femminile all'impegno bellico. Christabel, convinta che tutti gli altri problemi si sarebbero potuti risolvere pi\u00f9 facilmente una volta che le donne avessero ottenuto il diritto al voto, riteneva invece che il WSPU dovesse rivolgersi esclusivamente a donne appartenenti a classi sociali medio alte, e che le rivendicazioni delle donne della classe operaia, avrebbero messo in difficolt\u00e0 il movimento.\nNel 1914 Sylvia viene espulsa dal WSPU e fonda una nuova organizzazione, la East London Federation of Suffragettes (ELFS).\nPiume Bianche.\nL'8 settembre 1914, dopo un lungo esilio, Christabel Pankhurst riappare alla Royal Opera House di Londra per fare una dichiarazione sul \"pericolo tedesco\", una campagna condotta dall'ex Segretario Generale del WSPU Norah Dacre Fox (successivamente conosciuta anche come Norah Elam) assieme alla British Empire Union e al National Party. Christabel Pankhurst e Norah Dacre Fox si recano in varie citt\u00e0 dell'Inghilterra tenendo discorsi per reclutare nuovi membri per il movimento. I suoi sostenitori consegnavano piume bianche ad ogni giovane uomo in abiti civili come simbolo di vergogna per non essersi arruolati.\nNel 1915 il giornale \"The Suffragette\" esce con un nuovo numero completamente dedicato al tema della guerra e il 15 ottobre viene rinominato \"Britannia,\" il cui slogan diventa: \"Per il re, per la patria, per la libert\u00e0\". Il giornale si fa promotore della richiesta del servizio militare obbligatorio per gli uomini, dell'obbligo per le donne di lavorare nel settore industriale, e dell'internamento degli uomini e delle donne di nazionalit\u00e0 nemica residenti in Inghilterra. I suoi sostenitori si presentarono ad Hyde Park con dei cartelli che recitavano \"Intern Them All\" (\"interniamoli tutti\").\nChristabel era anche sostenitrice di un'applicazione pi\u00f9 completa e scrupolosa dell'isolamento delle nazioni nemiche o neutrali utilizzando le tattiche della \"guerra di logoramento\". Chiese le dimissioni di Sir Edward Grey, Lord Robert Cecil, del generale Sir William Robertson e di Sir Eyre Crowe, da lei considerati troppo moderati e temporeggiatori. La redazione del \"Britannia\" sub\u00ec numerose incursioni della polizia ed il giornale stesso incontr\u00f2 molte pi\u00f9 avversit\u00e0 rispetto al precedente \"The Suffragette.\" Nonostante John Doherty, il padre di Norah Dacre Fox fosse proprietario di una tipografia, e si fosse occasionalmente incaricato di stampare i poster per il WSPU, la redazione del \"Britannia\" fu costretta a dotarsi di una propria macchina da stampa.\nEmmeline Pankhurst propose che il WSPU si adoperasse per trovare case per le figlie illegittime nate durante la guerra (\"war babies\"), ma solo 5 bambine furono adottate.\nDavid Lloyd George, additato in passato da Christabel come uomo rancoroso ed acerrimo nemico delle donne, era diventato l'uomo in cui lei e la madre Emmeline riponevano la loro fiducia.\nDopo che fu concesso il diritto di voto ad una piccola fascia di donne alla fine della Prima guerra mondiale, Christabel si candid\u00f2 alle elezioni del 1918 per il Women's Party, in alleanza con la coalizione conservatrice di Lloyd George nel collegio elettorale di Smethwick. Fu sconfitta di poco, per soli 775 voti, dal candidato del Partito Laburista John Davison.\nNel 1917 istitu\u00ec, assieme alla madre, il Partito delle donne (\"Women's Party\"), il cui programma includeva l'ottenimento della parit\u00e0 di salario fra uomini e donne che svolgevano lo stesso lavoro, la parit\u00e0 di diritti per quanto concerneva il matrimonio, il divorzio ed i figli, pari diritti ed opportunit\u00e0 di impiego nella pubblica amministrazione, ed un sistema di assistenza alla maternit\u00e0.\nChristabel si trasfer\u00ec negli Stati Uniti d'America nel 1921, dove divenne membro di spicco del movimento protestante avventista. Negli anni trenta fece brevemente ritorno in Gran Bretagna, ma allo scoppio della seconda guerra mondiale rientr\u00f2 negli Stati Uniti, dove visse fino alla morte nel 1958.\nCalifornia.\nNel 1921 Christabel Pankhurst si trasfer\u00ec dall'Inghilterra agli Stati Uniti, dove divenne predicatrice del movimento cristiano evangelico di Plymouth Brethren e membro di spicco del movimento avventista. L'editore Marshall, Morgan and Scott pubblic\u00f2 le sue opere che avevano come soggetto le sue visioni profetiche, e prendevano spunto dalle idee di John Nelson Darby.\nChristabel tenne lezioni e scrisse libri sull'argomento della Seconda Venuta. Fu spesso ospite di programmi televisivi negli anni '50 e aveva la reputazione di essere una strana combinazione di \"ex rivoluzionaria suffragista, cristiana evangelica e quasi stereotipata tipica \"signora inglese\" che era sempre molto richiesta come oratrice\". Mentre era in California finalmente si riprese dalla morte della madre e adott\u00f2 la figlia Betty.\nNegli anni Trenta fece brevemente ritorno in Inghilterra e, nel 1936, venne insignita del titolo di Dame Commander dell'Ordine dell'Impero Britannico. Allo scoppio della Seconda Guerra Mondiale torn\u00f2 nuovamente a vivere negli Stati Uniti, a Los Angeles, California.\nMorte.\nChristabel mor\u00ec il 13 febbraio 1958, all'et\u00e0 di 77 anni, per cause ignote. Fu sepolta al Woodlawn Memorial Cemetery a Santa Monica in California.\nNella cultura di massa.\nIl ruolo di Christabel Pankhurst fu interpretato dall'attrice Patricia Quinn nella serie televisiva della BBC del 1974 \"Shoulder to Shoulder\" ed \u00e8 anche un personaggio del romanzo a fumetti \"Suffrajitsu: Mrs. Pankhurst's Amazons\" del 2015."}
{"id": "1964352", "revid": "1305772", "url": "https://it.wikipedia.org/wiki?curid=1964352", "title": "Davide Sorrenti", "text": "Biografia.\nNato e cresciuto a Napoli in una famiglia benestante, suo padre Riccardo era un pittore mentre la madre Francesca una fotografa e ex stilista per la Fiorucci. I suoi genitori divorziarono quando Sorrenti era ancora bambino. Nel 1982 Sorrenti si trasfer\u00ec insieme alla famiglia nel quartiere East Village di New York, negli Stati Uniti d'America, in parte perch\u00e9 aveva la talassemia da quando aveva tre anni, e aveva bisogno di trasfusioni di sangue regolari e assistenza medica; un onere ritenuto almeno in parte la causa del suo abuso di droga. La malattia lo faceva sembrare diversi anni pi\u00f9 giovane della sua et\u00e0 reale. Suo fratello Mario document\u00f2 le sue sofferenze una delle molte notti, pubblicate nel libro \"The Machine\" del 1992, riferendosi alla pompa di infusione di farmaci a cui Davide era collegato. Cresciuto in un ambiente colto, sin da giovane amava l'opera e dipingere. Da adolescente Sorrenti frequent\u00f2 la Bayard Rustin High School for the Humanities a Manhattan, in quel periodo form\u00f2 la crew \"SKE\", con altri skater e graffitari (la sua tag era \"Argue\"). A scuola conobbe Richie Akiva, Justin Salguero e Shawn Regruto con il quale inizi\u00f2 anche un gruppo rap chiamato \"The Mosaics\", a causa del loro ampio mix di etnie, venendo pure notati da rappresentanti della Paisley Park Records. Il gruppo cre\u00f2 anche il marchio streetwear Dan\u00fccht nel periodo in cui Sorrenti incominci\u00f2 ad appassionarsi alla fotografia.\nIspirato dalle immagini di Juergen Teller, Nan Goldin, Craig McDean e Terry Richardson Sorrenti inizi\u00f2 documentare i suoi amici nelle loro azioni quotidiane, nel 1994, sviluppando un proprio stile distintivo e personale senso della moda. Utilizzava una macchina fotografica di tipo single-lens reflex, modello Polaroid SX-70 che portava con s\u00e9 ovunque. Nel 1995 i ritratti dei suoi amici dalla \"SKE\" in un appartamento fatiscente mentre guardavano la TV e fumavano cannabis, apparvero su \"Interview\", \"Detour\", \"i-D\", \"Surface\", \"Dazed\" e \"Ray Gun\". Sorrenti scatt\u00f2 le foto di campagne pubblicitarie per le aziende di moda giapponese Hysteric Glamour e Matsuda e lo stilista Marc Jacobs mostrando modelle e modelli magrissimi e dai volti persi e segnati dalla droga, nel periodo in cui la moda del \"Tossico Chic\" (\"Heroin Chic\") incominciava a espandersi. Davide fotograf\u00f2 anche le modelle e amiche Milla Jovovich e Frankie Rayder e lo skater Harold Hunter. La fama di Sorrenti inizi\u00f2 a crescere rapidamente negli ambienti della moda newyorkese, e gli permise nel 1996 di apparire nel celebre programma \"House of Style\" di MTV. Suo fratello Mario scatt\u00f2 le foto della celebre e scandalosa campagna pubblicitaria di Calvin Klein con Kate Moss e Vincent Gallo ritratti come due tossicodipendenti.\nNell'estate del 1996 si innamor\u00f2 della modella Jaime King. Una delle foto di Sorrenti mostrava una giovane e scarna Jaime seduta su un divano, con i vestiti strappati circondata con i poster di celebri vittime della droga, come Kurt Cobain, Sid Vicious e Jerry Garcia. Lei eroinomane inizi\u00f2 a drogarsi con Sorrenti che, malato di talassemia (gli era stata asportata la milza a dieci anni), mor\u00ec di overdose pochi mesi dopo. Nelle ultime settimane della sua vita, ormai fortemente indebolito, era stato in Messico insieme a sua madre, per continuare le cure e le trasfusioni di sangue. Sorrenti mor\u00ec la sera del 4 febbraio 1997 all'et\u00e0 di soli vent'anni di una malattia renale, probabilmente causata da una combinazione della sua malattia e il suo eccessivo uso di eroina nell'appartamento di un suo amico a Manhattan, anche se le autopsie erano incomplete. La sua morte spinse Jaime King a entrare in un centro di riabilitazione l'anno successivo per combattere la sua dipendenza da eroina e alcool."}
{"id": "1964353", "revid": "125063495", "url": "https://it.wikipedia.org/wiki?curid=1964353", "title": "Lucas Entertainment", "text": "Lucas Entertainment \u00e8 una casa di produzione cinematografica statunitense che produce e distribuisce film pornografici gay.\nPanoramica.\nFondata nel 1998 dall'attore pornografico Michael Lucas, con i soldi risparmiati con il suo lavoro di prostituzione. Nel 2004 inizia l'attivit\u00e0 della Lucas Distribution Inc., che distribuisce video per adulti. Nel corso degli anni la Lucas Entertainment, grazie alle sue produzioni, si \u00e8 guadagnata diversi riconoscimenti come diversi GayVN Awards e Adult Erotic Gay Video Awards (\"Grabbys\").\nNel 2005 viene prodotto un adattamento de \"Le relazioni pericolose\" in chiave pornografia, film che si avvale della partecipazione di personaggi, in ruoli non sessuali, come RuPaul, Boy George, Amanda Lepore e molti altri. Nel 2006 viene prodotto e distribuito \"Michael Lucas' La Dolce Vita\" un remake pornografico, diviso in due parti, de \"La dolce vita\" di Federico Fellini. Il film si aggiudica ben 14 ai GayVN Awards, vincendo ogni categoria nella quale era stato nominato.\nDopo la distribuzione del film, la International Media films Inc. ha sporto denuncia nei confronti del regista e produttore Michael Lucas, accusandolo di violazione dei diritti di copyright e di uso improprio di marchio commerciale. Nella denuncia \u00e8 stato richiesto il blocco immediato delle vendite del film. La disputa si \u00e8 conclusa nell'aprile del 2010 quando un giudice federale ha sentenziato che Michael Lucas non ha violato la legge sul diritto d'autore, considerando il film di Fellini un'opera importante per la cinematografia e quindi di dominio pubblico."}
{"id": "1964354", "revid": "38120", "url": "https://it.wikipedia.org/wiki?curid=1964354", "title": "Badminton alla XX Olimpiade", "text": ""}
{"id": "1964355", "revid": "101565647", "url": "https://it.wikipedia.org/wiki?curid=1964355", "title": "Lorenzo da Prato", "text": "Figlio di Giacomo da Prato, organaro toscano tra i pi\u00f9 celebri del tempo, fu molto attivo in Toscana, nell'Italia centrale e meridionale.\nDal 1471 al 1475 costru\u00ec l'organo monumentale posto in \"Cornu Epistolae\" nella Basilica di San Petronio a Bologna, che attualmente rappresenta il pi\u00f9 antico organo monumentale esistente in Italia (sebbene abbia subito rimaneggiamenti nei secoli, tanto che di originale resta solo parte del materiale fonico e la cassa in stile gotico). Nel 1475 inizi\u00f2 la costruzione di un nuovo organo per la chiesa degli Eremitani di Padova."}
{"id": "1964357", "revid": "228587", "url": "https://it.wikipedia.org/wiki?curid=1964357", "title": "Styrax benzoin", "text": "Styrax benzoin \u00e8 una pianta della famiglia Styracaceae, diffusa in Indonesia.\nPianta arborea o arbustiva, odorosa, delle Policarpali, con fiori a ombrella o capolino e frutto a drupa; da esso si estrae un olio odoroso usato in profumeria.\nUsi terapeutici.\nDel benzoino si utilizza la resina che contiene benzoato di coniferile che viene impiegato nel trattamento di dermatiti da contatto, dell'herpes simplex labiale, come antisettico dell'apparato respiratorio, balsamico ed espettorante. Viene inserito nella composizione di sciroppi per la tosse e la sua inalazione \u00e8 indicata in caso di e faringite.\nLe aree di produzione sono: Thailandia, Laos, Vietnam e Cambogia,\nUsi industriali.\nLa resina, conosciuta anche come gomma benzoe, \u00e8 molto solubile in alcool etililco se ne ricava una soluzione utilizzata come additivo per la gommalacca, alla quale conferisce una maggior brillantezza e ne migliora la scorrevolezza nella verniciatura a tampone dei manufatti in legno."}
{"id": "1964363", "revid": "124247106", "url": "https://it.wikipedia.org/wiki?curid=1964363", "title": "Aeroporto di Biella-Cerrione", "text": "L'Aeroporto di Biella-Cerrione \u00e8 un aeroporto italiano che si trova nel comune di Cerrione, in frazione Vergnasco, a sud-est di Biella.\n\u00c8 servito dall'autostrada A4 ed \u00e8 idoneo al traffico commerciale di linea. \u00c8 stato inaugurato il 26 ottobre 1968 e disponeva inizialmente di una pista di 740 metri, poi estesa ai metri attuali.\nL'aeroporto di Biella-Cerrione, distante circa 10 km dalla citt\u00e0, \u00e8 utilizzato per voli nazionali o a medio raggio. Inizialmente collegava Biella con Roma, poi, la rotta fu cancellata per gli alti costi di manutenzione. Tuttora esistono collegamenti giornalieri con gli aeroporti di Cagliari (dato il gemellaggio tra le due province) e Olbia. Un progetto prevede entro il 2022 un'estensione di due voli settimanali, per collegare la citt\u00e0 di Biella con le citt\u00e0 svizzere di Ginevra e Zurigo e con Lione.\nDati.\nNel 1995 Serib Wings e Alitalia attivarono collegamenti Biella-Roma Ciampino.\nNel 2013 ha avuto movimenti (intesi come un atterraggio e una partenza, quindi circa voli annui) per un totale di passeggeri transitati.\n\u00c8 utilizzato da voli nazionali e internazionali, dalla Protezione civile (punto di partenza e di atterraggio per alcuni Canadair), da tre aeroclub (Novara, Biella, Vergiate) e da un'azienda di manutenzione per aeroplani.\nSACE S.p.A. ha chiuso gli ultimi tre bilanci in perdita, anche se nel 2013 essa \u00e8 stata ridotta a euro, dimezzandone quindi l'entit\u00e0 del 2010.\nL'azionista principale \u00e8 Regione Piemonte con il 27,6%.\nIl 17 dicembre l'aeroporto \u00e8 stato intitolato alla memoria del Comandante Pietro Venanzi, scomparso a seguito dell'incidente dell'AW609 avvenuto il 30 ottobre 2015.\nNei media.\nNel 2016 l'aeroporto ospit\u00f2 il programma televisivo \"Top Gear Italia\", presentato da Joe Bastianich, Guido Meda e Davide Valsecchi andato in onda su Sky Uno, venne utilizzato un capannone industriale dismesso adiacente per le riprese in interna del programma e la pista di atterraggio come tracciato di prova."}
{"id": "1964369", "revid": "190231", "url": "https://it.wikipedia.org/wiki?curid=1964369", "title": "Scuderia McLaren", "text": ""}
{"id": "1964381", "revid": "112712905", "url": "https://it.wikipedia.org/wiki?curid=1964381", "title": "Ernesto Bono", "text": "Professionista dal 1959 al 1964.\nCarriera.\nBono vinse nel 1958, nella categoria dilettanti, il campionato italiano su pista dell'inseguimento sia individuale che a squadre.\nPassato professionista l'anno successivo, si impose subito in una cronocoppie, il Trofeo Boldrini, e quell'anno giunse anche nono nella classifica finale del Giro d'Italia. Grazie a quel risultato fu inserito nella nazionale che partecip\u00f2 al Tour de France, ma non ottenne un risultato analogo.\nIl suo anno migliore fu il 1961, quando vinse il Trofeo Cougnet conquistando anche tre prove della competizione; tuttavia i risultati pi\u00f9 significativi li ottenne nel 1962 e 1963, quando vinse rispettivamente una tappa alla Vuelta a Espa\u00f1a ed una al Tour de Suisse, in cui concluse al quinto posto assoluto nella generale."}
{"id": "1964382", "revid": "251304", "url": "https://it.wikipedia.org/wiki?curid=1964382", "title": "Gran Premio di San Marino 2000", "text": "Il Gran Premio di San Marino 2000 \u00e8 stato un Gran Premio di Formula 1 disputato il 9 aprile 2000 all'Autodromo Enzo e Dino Ferrari di Imola. Vincitore della gara fu Michael Schumacher su Ferrari, davanti a Mika H\u00e4kkinen e David Coulthard su McLaren - Mercedes.\nVigilia.\nAspetti sportivi.\nPrima della gara Eddie Irvine e Heinz-Harald Frentzen festeggiarono la centesima partecipazione ad un Gran Premio di Formula 1.\nIn quest'occasione, la Rai trasmise la diretta della gara senza la telecronaca di Gianfranco Mazzoni ed Ivan Capelli a causa di un improvviso sciopero giornalistico.\nAspetti tecnici.\nL'attenzione delle scuderie si concentr\u00f2 principalmente sull'impianto frenante, particolarmente sollecitato sul circuito di Imola. La Ferrari non ripropose, quindi, i dischi alleggeriti da qualifica utilizzati in Brasile, pur avendoli provati nella sessione di libere del sabato mattina. Inoltre, la Sauber port\u00f2 in pista una versione rivista dell'alettone posteriore, i cui cedimenti erano risultati nella mancata partecipazione della squadra svizzera al precedente Gran Premio del Brasile.\nProve libere.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori della sessione di prove libere di sabato mattina furono i seguenti:\nQualifiche.\nResoconto.\nLe qualifiche furono caratterizzate da un serrato confronto tra Mika H\u00e4kkinen e Michael Schumacher. Il pilota finlandese della McLaren scavalc\u00f2 in graduatoria il ferrarista all'ultimo tentativo a sua disposizione e si aggiudic\u00f2 la terza pole position consecutiva in stagione. H\u00e4kkinen fu favorito anche da un errore del rivale, che nel suo giro migliore attiv\u00f2 inavvertitamente il limitatore di velocit\u00e0 alla curva Rivazza, compromettendo la propria prestazione.\nLa seconda fila fu occupata da David Coulthard e Rubens Barrichello. Il pilota brasiliano fece segnare la propria migliore prestazione mentre in pista erano esposte le bandiere gialle, in conseguenza della rottura del motore verificatasi sulla Williams - BMW di Ralf Schumacher, ma i commissari di gara, verificati i suoi intertempi, decisero di non penalizzarlo. Proprio Ralf Schumacher, nonostante il guasto al propulsore, fece segnare il quinto tempo, precedendo Heinz-Harald Frentzen, Eddie Irvine e Jarno Trulli.\nDopo il podio di Interlagos Giancarlo Fisichella non riusc\u00ec a ripetersi e, complice una scelta errata di pneumatici, si qualific\u00f2 solo diciannovesimo.\nWarm up.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nAlla partenza H\u00e4kkinen ebbe un buono scatto e mantenne la prima posizione, mentre Michael Schumacher, partito molto male, fu costretto a stringere Coulthard ed il fratello Ralf verso l'esterno della pista per mantenere la propria posizione. Ne approfitt\u00f2 Barrichello, che sopravanz\u00f2 il pilota scozzese della McLaren. Dietro ai primi quattro si inser\u00ec Villeneuve, partito benissimo dalla quinta fila; seguivano Trulli, Frentzen, Irvine e Ralf Schumacher. H\u00e4kkinen e Schumacher guadagnarono rapidamente un buon margine sul resto del gruppo, mentre Barrichello bloccava Coulthard.\nAl quarto giro Frentzen si ritir\u00f2 per problemi al cambio; fu l'unica variazione di rilievo nelle prime posizioni, che per il resto rimasero uguali fino alla prima serie di pit stop.\nAl 27\u00ba giro, H\u00e4kkinen e Schumacher rientrarono insieme ai box e il finlandese mantenne la testa della corsa; anche Barrichello riusc\u00ec a tenere dietro, seppure di pochissimo, il ben pi\u00f9 veloce Coulthard. Al 45\u00ba giro Ralf Schumacher, in lotta con Villeneuve per la quinta posizione, si ritir\u00f2, cedendo il sesto posto a Salo; dietro il finlandese si apr\u00ec un duello tra Irvine e Trulli per il settimo posto.\nNel frattempo cominci\u00f2 la seconda serie di soste dei piloti di testa, decisiva per l'esito della gara: dopo il rifornimento di H\u00e4kkinen al 44\u00ba passaggio, Schumacher aument\u00f2 il proprio ritmo, riuscendo a tornare in pista davanti al rivale dopo la sua sosta, avvenuta quattro tornate pi\u00f9 tardi. La stessa mossa riusc\u00ec anche a Coulthard nei confronti di Barrichello. Non ci furono ulteriori cambiamenti e i quattro arrivarono al traguardo in queste posizioni; quinto giunse Villeneuve, seguito da Salo, che port\u00f2 il primo punto stagionale alla Sauber. Trulli si ritir\u00f2 a due giri dalla fine, cedendo il settimo posto a Irvine. Fisichella non riusc\u00ec a ripetere il podio di Interlagos, chiudendo solo undicesimo.\nFonti.\nTutti i dati statistici provengono da Autosprint n.15/2000"}
{"id": "1964388", "revid": "205250", "url": "https://it.wikipedia.org/wiki?curid=1964388", "title": "Maura Leone", "text": "Biografia.\nDopo esser stata protagonista del cortometraggio \"La leggenda\" (2000), regia di T. Massari, nel 2001 debutta come attrice teatrale, cinematografica e televisiva, rispettivamente con \"Tutto bene tranne il pubblico\", regia di P. P. Segneri. Poi, dimostrato un buon talento, Maura Leone viene scelta per il film \"Laguna\", per la regia di Dennis Berry, e ancora per la miniserie tv \"Donne di mafia\" girato in due mesi l'estate del 2000 tra Lecce, Palermo e Caracas, regia di Giuseppe Ferrara, attualmente docente di regia presso la Facolt\u00e0 di \"Scienze della Formazione\" dell'Universit\u00e0 di Perugia (sede di Terni) per il corso di: \"Scienze e Tecnologie della Produzione Artistica\".\nArriva poi un cameo nella miniserie di Rai Uno, \"Il maresciallo Rocca 4\", ed in seguito lavora sia per le reti Rai che Mediaset in varie fiction tv come \"Carabinieri\", \"Lo zio d'america 2\" e \"Crimini\".\nNel 2006 \u00e8 co-protagonista, con Elena Bouryka, del film \"Agente matrimoniale\", nel ruolo di \"Carmen\". Nello stesso anno vince il premio come miglior attrice di sit-com per \"Holly&amp;Wood\". Dal 2007 fino al giugno 2008 \u00e8 protagonista con il ruolo di \"Daniela\" nella soap opera \"Incantesimo\" imperniata sulle vicende della \"Clinica Life\" di Roma e sulle storie sentimentali dei medici, infermieri ed avvocati che in essa lavorano.\nPrima di diventare attrice ha ricoperto il ruolo Ballerina televisiva prendendo parte alla prima edizione di Ciao Darwin e a Buona Domenica edizione 1999-2000."}
{"id": "1964392", "revid": "188323", "url": "https://it.wikipedia.org/wiki?curid=1964392", "title": "Potere energetico", "text": ""}
{"id": "1964402", "revid": "599013", "url": "https://it.wikipedia.org/wiki?curid=1964402", "title": "Cabala degli Importanti", "text": "La cabala degli Importanti \u00e8 il nome dato ad un complotto organizzato il 27 maggio 1643 da Francesco di Vend\u00f4me, duca di Beaufort, e da Marie de Rohan-Montbazon, duchessa di Chevreuse con l'aiuto di alcuni \"Grandi\" dell'epoca:\nI complottanti volevano spogliare i seguaci di Richelieu, in particolare i principi di Cond\u00e9 di tutti i loro beni e privilegi e recuperare le cariche perse ai tempi del cardinale Richelieu (infatti, ad esempio, \"l'eminenza rossa\" aveva obbligato Cesare di Borbone.Vend\u00f4me a lasciare le sue propriet\u00e0 terriere in Bretagna nel 1630) La cabala mirava, da una parte ad allontanare Anna d'Austria dal suo nuovo primo ministro Giulio Mazzarino, ritenuto troppo ostile alla nobilt\u00e0, e dall'altra a firmare una pace separata con Filippo IV di Spagna. Per questo essi avevano previsto di far assassinare il Mazarino per poterlo poi sostituire con Agostino Potier, vescovo di Beauvais"}
{"id": "1964404", "revid": "116059239", "url": "https://it.wikipedia.org/wiki?curid=1964404", "title": "Gaetano Bettoni", "text": "Fu senatore del Regno d'Italia nella XVII legislatura."}
{"id": "1964406", "revid": "214522", "url": "https://it.wikipedia.org/wiki?curid=1964406", "title": "Artesella", "text": ""}
{"id": "1964408", "revid": "88740", "url": "https://it.wikipedia.org/wiki?curid=1964408", "title": "Ludovico Bettoni", "text": " \u00c8 stato deputato alla Camera tra il 1870 e il 1876 e senatore dal 1891 fino alla sua morte.\nBiografia.\nFiglio di Giacomo Bettoni e di Maria Cazzago, venne educato nelle discipline politiche ed economiche; in seguito intraprese la carriera politica nell'amministrazione cittadina. Nel 1852 divenne assessore col Podest\u00e0 Luigi Maggi.\nSi leg\u00f2 agli ambienti risorgimentali lombardi e nel 1858, con Luigi Cazzago e Giuseppe Borghetti, entr\u00f2 a far parte del comitato insurrezionale che aveva il compito di riferire al governo sardo ogni informazione sui movimenti dell'esercito austriaco nel regno Lombardo-Veneto, ma anche di favorire l'emigrazione per arruolare giovani nelle forze armate piemontesi.\nDopo la seconda guerra d'indipendenza, assunse cariche nelle nuove amministrazioni locali: divenne sindaco di Flero (1860-1882), consigliere provinciale in rappresentanza del mandamento di Gargnano (1860-1890) e del mandamento di Bagnolo Mella (1895-1900). Vicino al movimento dei liberali moderati bresciani, fece parte della deputazione provinciale e rappresent\u00f2 la provincia di Brescia nel consiglio d'amministrazione della Cassa di Risparmio di Milano.\nAlle elezioni politiche del 1870 si candid\u00f2 nel collegio elettorale di Sal\u00f2, vincendo al ballottaggio contro il candidato dei radicali. Alle politiche seguenti si ricandid\u00f2 nello stesso collegio e venne eletto al primo turno. Alle politiche del 1876 fu invece sconfitto al primo turno da Francesco Glisenti, candidato dai radicali per il collegio benacense. In quelle del 1880 si propose per il collegio di Brescia, ma perse al secondo turno contro Bonaventura Gerardi. Partecip\u00f2 anche alle elezioni del 1882, presentandosi nel listino dei liberali moderati della circoscrizione elettorale di Verolanuova, ma anche in questo caso venne sconfitto dalla lista dei candidati allineati alle idee politiche di Giuseppe Zanardelli.\nNello stesso anno contribu\u00ec a fondare la scuola d'agricoltura della Bornata, primo nucleo di quello che sarebbe diventato l'Istituto tecnico agrario statale Giuseppe Pastori. Nel 1883 fu tra i fondatori del \"Credito Agrario Bresciano\".\nNel dicembre 1890 fu nominato senatore. Nel 1895 fu eletto presidente del consiglio provinciale di Brescia.\nMor\u00ec a Brescia il 22 maggio 1901, dopo una lunga malattia.\nTra le sue parentele ci furono tre sindaci di Brescia: Ludovico era fratello di Francesco Bettoni Cazzago (sindaco dal 1895 al 1898), zio di Federico (dal 1902 al 1904) e padre di Vincenzo (dal 1905 al 1906)."}
{"id": "1964410", "revid": "1305772", "url": "https://it.wikipedia.org/wiki?curid=1964410", "title": "Assedio di Boscoducale", "text": ""}
{"id": "1964426", "revid": "124164640", "url": "https://it.wikipedia.org/wiki?curid=1964426", "title": "Tivuesse Telesecolo", "text": "Tivuesse Telesecolo, in sigla, TVS era una emittente televisiva di Genova esistita tra il 1977 e il 1984.\nStoria.\nL'emittente nasce a Genova all'inizio del 1977 per volont\u00e0 dell'amministratore delegato del quotidiano \"Il Secolo XIX\" di Genova, Cesare Brivio Sforza, sostenuto da Alessandro Perrone, presidente della SEP, la societ\u00e0 proprietaria de Il Secolo XIX ed Angelo Artioli, allora direttore marketing e direttore generale della concessionaria pubblicitaria Publirama. TVS, che societariamente \u00e8 autonoma rispetto alla Sep, irradia i suoi programmi dal canale UHF 42; l'acronimo sta per TV Secolo, la sede \u00e8 a Genova, in Varese 2. Il via ufficiale il 1\u00ba giugno 1977, la sera in cui le Brigate Rosse spararono a Vittorio Bruno, vicedirettore de Il Secolo XIX, and\u00f2 in onda il primo telegiornale. E il tg fu il pezzo forte dell'emittente fin dall'inizio, in stretto collegamento con il quotidiano, redazione centrale a Genova, uffici di corrispondenza a Imperia, La Spezia e Savona. Conduttore del tg Ultimissima (lo stesso titolo che aveva a Tvl Antenna 42) che andava in onda alle 19:30 era Nino Pirito, direttore dei programmi e dell'informazione.\nOltre al tg TVS propone film, telefilm come \"Charlie's Angels\" e \"L'incredibile Hulk\", incontri di calcio. cartoni animati come \"Jeeg Robot\" e molti programmi autoprodotti: Dieci Minuti (antesignano del tg), Colpo Secco (programma musicale di tendenze giovanili condotto da Renato Tortarolo); Dove Andiamo Stasera? (presentazione degli spettacoli della serata condotto da Ada Lorini), il settimanale Qui Tivuesse (settimanale di 30 minuti in diretta durante il quale Pirito e Ghia rispondevano alle telefonate dei telespettatori che criticavano i programmi, davano consigli sul palinsesto, chiedevano spiegazioni, una sorta di rubrica di lettere audiovisive sull'emittente); il programma per ragazzi Il Quadrifoglio condotto da Guido Fiandra, Dieci Minuti (che anticipava il tg), Colpo Secco programma musicale di tendenze giovanili condotto da Renato Tortarolo. Fra gli altri programmi No Smoking, settimanale d'attualit\u00e0 dello spettacolo, condotto da Ada Lorini e girato e diretto da Leonardo Pasquinelli (oggi direttore generale di Endemol), con l'assistenza tecnica di Gilberto Rizzini; e Il Sindaco e la Citt\u00e0, condotto da Nino Pirito, ogni gioved\u00ec dopo il tg, con Fulvio Cerofolini che rispondeva alle telefonate, non filtrate, dei cittadini; Buongiorno Liguria, contenitore mattutino di cronaca, attualit\u00e0, spettacolo, cultura, dalle 7 alle 13 dal luned\u00ec al venerd\u00ec. Programma, condotto da Ada Lorini o Daniela Ghia, caratterizzato da un breve notiziario ogni ora, con ospiti d'attualit\u00e0 in studio, rubriche come Un Esperto con Voi (anche dell'anima: il venerd\u00ec un francescano teologo e missionario ebbe enorme successo); la rubrica sportiva Off Side, in onda dopo la fine della Domenica Sportiva della Rai, che dava molto spazio al e alla con sintesi delle partite e tante interviste dagli spogliatoi, alla pallanuoto (popolarissima in Liguria) e agli sport cosiddetti \"minori\". Dal 1978 TVS ha l'esclusiva delle partite del e della pagando alle societ\u00e0 i relativi diritti, la partita esterna viene trasmessa la domenica a mezzanotte, la partita interna alle 20,30 del luned\u00ec, le telecronache sono effettuate da Federico Buffoni e Beppe Barnao. Nel tempo TVS ha allargato la propria area di copertura irradiando i suoi programmi anche dai canali UHF 46, 57, 60 e 64.\nCompletano il palinsesto di TVS un gioco sportivo (sponsorizzato dalla Piaggio), \"Grand Prix\" (acquistato dalla Rusconi), \"Caccia al 13\" e \"Superclassifica Show\" di Maurizio Seymandi, oltre al Premio Tenco che viene prodotto e ripreso dall'emittente in collaborazione con il Club Tenco. E, ancora, Guida agli Spettacoli della Sera condotto da Ada Lorini. Iniziano la loro attivit\u00e0 a TVS Marco Sciaccaluga (attuale direttore del Teatro Stabile di Genova), Daniela Ghia, Leonardo Pasquinelli, Enrico Pendemonte (attuale corrispondente de L'Espresso negli Stati Uniti), Raimondo Lagostena ed altri protagonisti attuali dell'emittenza privata.\nNel 1982 vi \u00e8 un drastico ridimensionamento dell'emittente. TVS dapprima si affilia alla rusconiana Italia1 proponendo i programmi della syndication e mantenendo una piccola fascia di programmazione locale consistente ormai quasi nel solo tg. Nel frattempo Nino Pirito passa a dirigere il \"Gruppo News\" della mondadoriana Rete4 chiamato da Piero Ottone e Mario Formenton. Alla fine dell'anno Italia 1 viene rilevata da Silvio Berlusconi e pochi mesi dopo TVS si affilia a Rete4, ma allorquando (1984) anche questa rete passer\u00e0 a Berlusconi scompare il tg di TVS e il logo dell'emittente che da due anni era affiancato a quello di Italia1, prima, e di Rete4, poi, l'emittente cessa di fatto di esistere inglobata da Rete4."}
{"id": "1964428", "revid": "938", "url": "https://it.wikipedia.org/wiki?curid=1964428", "title": "Telescopio catadiottrico", "text": "Il telescopio catadiottrico \u00e8 un tipo di telescopio che si basa su un sistema ottico costituito da specchi e lenti. In tale telescopio, che pu\u00f2 quindi essere definito come un ibrido tra un telescopio rifrattore, che si avvale di lenti, e un telescopio riflettore, basato su specchi, vengono sfruttati entrambi i principi della rifrazione e della riflessione della luce.\nUn tale sistema ottico fu ideato da Bernhard Schmidt che pens\u00f2 di anteporre allo specchio su cui giungono i raggi luminosi una lente correttiva a superficie asferica, in modo da ridurre il fenomeno delle aberrazioni ottiche che va ad influire negativamente sulla qualit\u00e0 finale dell'immagine. Schmidt applicando tale sistema invent\u00f2 nel 1930 il telescopio Schmidt, utilizzato per ottenere fotografie ad ampio campo e al contempo a ridotte aberrazioni."}
{"id": "1964431", "revid": "709565", "url": "https://it.wikipedia.org/wiki?curid=1964431", "title": "Cornhole", "text": "Il Cornhole \u00e8 un gioco a squadre nel quale si lanciano dei sacchetti di stoffa, riempiti solitamente di mais, verso una piattaforma di legno.\nSulla piattaforma c'\u00e8 un foro del diametro di .\nStoria.\nPare che il Cornhole sia originario della Germania, dove, nel 1325 un mobiliere di nome Mathias Kuepermann, osservando dei bambini giocare a tirare delle grosse pietre in una buca, inventa un sistema meno pericoloso per divertirsi. Guardandosi intorno e vedendo la grande quantit\u00e0 di grano a disposizione nella sua Baviera decide che le nuove \"pietre\" saranno dei sacchetti riempiti con una libbra di chicchi di grano.\nDopo un periodo di oblio, il \"Cornhole\" riappare in America, nella zona di Cincinnati dove, nel frattempo, erano giunti alcuni emigranti tedeschi. L\u00ec fu il mais a riempire i sacchetti.\nRegole.\nLa piattaforma \u00e8 posta a 10 metri dalla linea di lancio o da un'altra piattaforma. I giocatori (2 o 4 se si gioca a squadre) lanciano alternativamente 8 sacchetti (4 per ogni colore) verso la piattaforma.\nOgni sacchetto che va in buca vale 3 punti. Ogni sacchetto che rimane sulla piattaforma anche senza andare in buca vale 1 punto.\nIl punteggio viene assegnato ad una sola delle due persone (o squadre) per differenza.\nIl gioco termina quando si arriva a 21 punti.\nIl Cornhole in Italia.\nSi comincia a giocare a Cornhole in Italia nel 2007, quando alcuni amici, gi\u00e0 appassionati di Kubb, decidono di costruirsi le prime piattaforme e di cucire i primi sacchetti con il mais.\nNel 2008 nasce il Gru.Co. - Gruppo Cornhole Italia, con lo scopo di far conoscere il pi\u00f9 possibile questo gioco di lancio.\nDal 2011 il Gru.Co - Gruppo Cornhole Italia e il Gruppo Italiano Kubb operano attraverso l'Associazione \"GiocOvunque\" che si pone come uno degli obiettivi fondanti la diffusione di questi e di altri giochi di lancio in Italia.\nDal 2009 si svolge in Italia anche il Campionato Italiano di Cornhole a coppie. La prima edizione si \u00e8 svolta a Ravenna, mentre le successive si sono svolte a Modena."}
{"id": "1964436", "revid": "15756", "url": "https://it.wikipedia.org/wiki?curid=1964436", "title": "Chiesa di Sant'Agostino (Genova)", "text": "La chiesa di Sant'Agostino \u00e8 un ex edificio religioso del centro storico di Genova, situato in piazza Renato Negri, nel quartiere del Molo. Oggi sconsacrata, \u00e8 utilizzata come auditorium e talvolta \u00e8 sede di rappresentazioni teatrali del vicino teatro della Tosse. Nei locali del convento annesso alla chiesa ha sede il Museo di Scultura e Architettura Ligure, inaugurato nel 1984.\nIl complesso, assai vasto, sorge quasi alla sommit\u00e0 del colle di Sarzano e si estende tra piazza Sarzano (dove \u00e8 l'ingresso del museo), stradone Sant'Agostino, piazza Renato Negri e vico dei Tre Re Magi.\nStoria.\nLa chiesa fu fondata dai frati agostiniani intorno al 1260, quando, a seguito della bolla \"Licet Ecclesi\u00e6 Catholic\u00e6\" emanata il 9 aprile 1256 dal papa Alessandro IV le varie comunit\u00e0 di eremitani agostiniani vennero riunite in un unico grande ordine. In questa circostanza, una di queste comunit\u00e0, che aveva sede presso la chiesa di Santa Tecla, sulle alture di S. Martino d'Albaro, si trasfer\u00ec entro le mura di Genova, trovando inizialmente sede in alcune case nei pressi del convento di S. Caterina di Luccoli. Per contrasti con le monache clarisse di S. Caterina i frati agostiniani dovettero trovare un'altra sistemazione; accordandosi con il rettore della chiesa di S. Salvatore in Sarzano nel 1260 poterono iniziare la costruzione della chiesa e dell'annesso convento su terreni ad essa adiacenti. I fondatori dedicarono a S. Tecla anche il nuovo complesso religioso, ma popolarmente fu sempre chiamato \"Sant'Agostino\" perch\u00e9 officiato dai religiosi di tale ordine.\nLa chiesa vide nel 1270 la nomina dei capitani del popolo Oberto Spinola e Oberto Doria, e quella del primo doge Simone Boccanegra nel 1339. Sarebbero stati proprio i \"due Oberti\", i diarchi saliti al potere nel 1270, a stabilire che i magistrati del comune, nella ricorrenza dei santi Simone e Giuda Taddeo (28 ottobre) offrissero alla chiesa la cera per le candele e un pallio, tradizione abolita nel 1402 dal maresciallo Boucicault, governatore di Genova per conto del re Carlo VI di Francia.\nAlcune modifiche intervennero nel corso dei secoli, in particolare nel XV, XVII e XVIII secolo, con aggiornamenti intonati ai gusti delle varie epoche.\nGli agostiniani dovettero abbandonare il complesso nel 1798, per le leggi sulla soppressione degli ordini religiosi emanate dalla Repubblica Ligure. Dopo l'abbandono del convento la chiesa non torn\u00f2 pi\u00f9 al culto; sconsacrata, fu adibita ad usi civili ed ebbe inizio un lungo periodo di degrado. Depredata delle opere d'arte, fu trasformata in magazzino del Genio militare, in seguito fu affittata a privati e divenne prima l'officina di un fabbro e poi il laboratorio di un falegname; in seguito ospit\u00f2 un ricreatorio che fece realizzare all'interno un grande palco per rappresentazioni teatrali.\nGi\u00e0 intorno alla met\u00e0 dell'Ottocento avevano iniziato a levarsi proteste sulle condizioni in cui era tenuto l'edificio, proteste di cui si fece promotore anche l'Alizeri, che per primo propose di utilizzare il complesso come museo. Sarebbero per\u00f2 passati quasi ottant'anni prima che, negli anni venti del Novecento, ne fosse deciso il restauro, affidato a Orlando Grosso, per destinarlo a sede del nuovo Museo di Architettura Medioevale. I restauri, completati nel 1932, permisero anche di riportare alle luce gli originari affreschi del Trecento e del Quattrocento.\nNel 1939 nella chiesa fu allestita una grande mostra delle Casacce, le storiche confraternite genovesi: nella navata centrale della chiesa fu ricostruita una processione con i tradizionali \"Cristi\" accompagnati dai confratelli con il loro ricco apparato processionale.\nI restauri appena conclusi vennero in gran parte vanificati durante la seconda guerra mondiale; in due diverse circostanze, nel 1942 e nel 1944, il complesso venne gravemente danneggiato da bombardamenti aerei, che causarono il parziale incendio del tetto della chiesa e il crollo della volta interna dell'abside. Anche parte del chiostro seicentesco fu distrutta, insieme con gli ambienti sovrastanti. Un primo intervento di messa in sicurezza fu eseguito gi\u00e0 nel 1945, poi negli anni successivi fu condotto un restauro conservativo completo.\nNel dopoguerra il complesso fu utilizzato per alcuni decenni come deposito di sculture, frammenti architettonici e affreschi staccati provenienti dalle chiese distrutte, che hanno costituito il nucleo del Museo della Scultura di Sant'Agostino, finalmente aperto nel 1984.\nI lavori di sistemazione del museo, condotti dallo studio dell'architetto Franco Albini, vennero eseguiti tra il 1977 e il 1986 e coinvolsero anche la chiesa, che fu trasformata in auditorium e talvolta ospita rappresentazioni del teatro della Tosse, che ha sede nella stessa piazza Renato Negri su cui si affaccia il prospetto principale della chiesa.\nDescrizione.\nLa chiesa di Sant'Agostino \u00e8 una delle poche chiese gotiche sopravvissute a Genova all'espansione urbanistica dell'Ottocento, che ha visto la demolizione di un gran numero di chiese, conventi e oratori.\nEsterno.\nLa chiesa presenta la tipica facciata delle chiese gotiche genovesi, con paramento a fasce bicrome, in marmo bianco e pietra nera di Promontorio. Il prospetto a salienti, tripartito da lesene, ha un portale ad arco acuto su fasci di colonnine, ed un affresco nella lunetta raffigurante \"sant'Agostino\", di Giovanni Battista Merano. In alto \u00e8 presente un grande rosone aperto sotto un fregio di archetti e due bifore ai lati, che riprendono la stessa struttura del portale.\nSul coronamento della facciata si trovano le copie di tre statue trecentesche (gli originali sono oggi conservati nell'annesso museo) raffiguranti la Madonna col Bambino, San Pietro e Sant'Agostino.\nInterno.\nL'interno, assai vasto, ha tre navate divise da arcate ogivali che poggiano su robuste colonne in pietra a fasce bianco-nere, con capitelli cubici. Le navate laterali, in cui si aprono numerose cappelle, erano in origine coperte da soffitti a capriate, rialzati nel Quattrocento, mentre nel Seicento si dovette rifare la copertura della navata centrale, pericolante; il coro, invece, ha mantenuto le volte cordonate originali.\nCampanile.\nUno degli elementi pi\u00f9 interessanti della chiesa \u00e8 il maestoso campanile in mattoni; impostato sul lato destro del transetto e formato da ordini sovrapposti di bifore e quadrifore termina con un'alta cuspide e quattro guglie laterali tutte rivestite da piastrelle policrome in maiolica. Caratteristica che, insieme alla costruzione in mattoni (e non in pietra come usuale a quell'epoca), rende questo campanile unico nell'architettura ligure di quel periodo e conferisce un fascino particolare sia alla chiesa che al contesto delle piazze prospicienti.\nOpere d'arte.\nNumerose erano le opere d'arte conservate nella chiesa prima della soppressione, per la maggior parte andate disperse. Il Ratti, nel 1780, pochi anni prima della chiusura, cita un lungo elenco di opere, soprattutto pittoriche, realizzate dai pi\u00f9 noti artisti liguri tra il XV e il XVII secolo, quali Teramo Piaggio, Ludovico Brea, Domenico Bocciardo, Domenico Fiasella, Giovanni Andrea Ansaldo, Bernardo Castello, Bernardo Strozzi, Orazio De Ferrari e Giulio Benso. Alcuni di questi dipinti sono stati trasferiti nella chiesa della Consolazione, anch'essa dell'ordine agostiniano, mentre nel museo dell'Accademia ligustica di belle arti sono conservati il dipinto \"S. Agostino lava i piedi a Cristo in veste di pellegrino\" dello Strozzi e \"Santa Chiara con due santi vescovi\", di Teramo Piaggio.\nNella chiesa della Consolazione sono anche una statua di S. Agostino di Pasquale Bocciardo e un grande crocifisso su tavola (circa 5 m x 4 m), dipinto intorno alla met\u00e0 del XIV secolo da un ignoto allievo di Pietro Lorenzetti, citato come \"il Maestro di Santa Maria di Castello\".\nOggi, nel lato destro della chiesa, accanto all'altare maggiore, rimane un affresco attribuito da Pietro Toesca al pittore Barnaba da Modena e raffigurante il \"Giudizio finale\". Questo affresco, con molta probabilit\u00e0 una delle ultime opere di Barnaba, \u00e8 diviso in due parti: nel riquadro inferiore due angeli sovrastano le tombe dalle quali si levano i corpi dei defunti al suono delle trombe del Giudizio. Nella lunetta superiore un conciso tono drammatico assume l'implorazione di Giovanni Battista cui il Redentore si volge con lo sguardo irato, ma gi\u00e0 placato nel gesto della mano volta verso di lui: la pittura, a ombre dense, d\u00e0 rilievo ai panneggi e ai lampeggiamenti agli occhi. Sia nel Cristo che nel Battista vi \u00e8 ancora traccia dello stile bizantino che Barnaba non dimentica nemmeno in questa sua probabile ultima opera, ma \u00e8 presente anche il rilievo plastico delle figure che caratterizza gli ultimi suoi lavori.\nChiostri.\nIl complesso ha al suo interno due chiostri. Sul fianco destro si trova un elegante chiostro triangolare, coevo alla chiesa, unico a Genova di questa forma, con colonne a bande bianche e nere. I capitelli sono di tipo cubico ad angoli smussati, dalle facce lisce con rare eccezioni. Questo piccolo chiostro \u00e8 liberamente accessibile al pubblico, attraverso l'ingresso da piazza Sarzano.\nIl secondo, pi\u00f9 grande e di forma rettangolare, inserito nel percorso museale, risale al Seicento, quando venne costruito sull'area gi\u00e0 occupata dagli orti del convento. Gravemente danneggiato dai bombardamenti della seconda guerra mondiale, \u00e8 stato quasi completamente ricostruito.\nMuseo di Sant'Agostino.\nRealizzato alla fine degli anni settanta del Novecento su progetto di Franco Albini e Franca Helg, l'edificio museale ha incluso nelle proprie strutture il chiostro seicentesco.\nNel museo sono raccolte sculture e frammenti architettonici di chiese e palazzi scomparsi per le vicende storiche e urbanistiche degli ultimi due secoli. Tra i reperti esposti i capitelli, risalenti al X secolo della chiesa di San Tommaso, demolita verso la fine dell'Ottocento, una coppia di leoni stilofori del XII secolo, che si trovavano un tempo all'ingresso laterale della chiesa di San Siro, la statua giacente di Simone Boccanegra, primo doge di Genova, e soprattutto i resti del \"monumento funebre di Margherita di Brabante\" (databile attorno al 1313), capolavoro di arte gotica, commissionato a Giovanni Pisano dall'imperatore Arrigo VII. I due monumenti funebri provengono entrambi dalla scomparsa chiesa di San Francesco di Castelletto. L'edificio ospita i dipinti di Luca Cambiaso e Domenico Fiasella."}
{"id": "1964439", "revid": "120980774", "url": "https://it.wikipedia.org/wiki?curid=1964439", "title": "Franco Cribiori", "text": "Professionista dal 1960 al 1968, in seguito fu direttore sportivo fino al 1989.\nCarriera.\nProfessionista dal 1960 al 1968, ottenne importanti risultati specialmente nelle classiche italiane: nel 1962 vinse la Coppa Placci, nel 1963 la Milano-Torino, nel 1964 il Giro dell'Appennino. Nel 1962 fu peraltro secondo dietro Guido De Rosso al Tour de Romandie e fece suo il Trofeo Cougnet. Indoss\u00f2 per quattro volte la maglia azzurra e ai mondiali ottenne due decimi posti e un ottavo posto, rischi\u00f2 di finire sul podio al mondiale di Ronse nel 1963, mondiale che divenne celebre per la sconfitta di Van Looy ad opera del compagno Benoni Beheyt.\nA soli 29 anni decise di smettere e sceso di sella fu per ventun anni direttore sportivo di squadre professionistiche italiane; molti lo considerano uno dei pi\u00f9 grandi DS italiani con Alfredo Martini, Giorgio Albani e Luciano Pezzi. A differenza di Ferretti, Cribiori non \u00e8 mai stato un sergente di ferro, ma \u00e8 sempre stato noto per la sua schiettezza, che gli ha permesso di diventare anche un ottimo opinionista. Diresse numerose squadre: la Dreher, la Brooklyn, la Magniflex-Olmo e l'Atala. Ebbe l'onore di guidare corridori quali Roger de Vlaeminck che vinse le sue quattro Parigi/Roubaix con Franco Cribiori in ammiraglia, Patrick Sercu il re delle sei giorni, Johan De Muynck che vinse il Romandia con Franco Cribiori in ammiraglia, Pierino Gavazzi che vinse una Milano - San Remo grazie ad un'intuizione di Cribiori che gli disse: \"se il tutto terminer\u00e0 con volatone il tuo punto di riferimento dovr\u00e0 essere Moser\". Guid\u00f2 anche il primo Gianni Bugno.\nFranco Cribiori \u00e8 stato anche opinionista su Eurosport Italia, oltre ad aver collaborato nella regia del Giro d'Italia quando era trasmesso da Mediaset. Tiene una rubrica su Bicisport, un giornale del settore."}
{"id": "1964447", "revid": "287204", "url": "https://it.wikipedia.org/wiki?curid=1964447", "title": "Satara", "text": "Satara \u00e8 una citt\u00e0 dell'India di 108.043 abitanti, capoluogo del distretto di Satara, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 17\u00b0 40' 60 N e 73\u00b0 58' 60 E e ha un'altitudine di 741 .\nSociet\u00e0.\nEvoluzione demografica.\nAl censimento del 2001 la popolazione di Satara assommava a 108.043 persone, delle quali 55.935 maschi e 52.108 femmine. I bambini di et\u00e0 inferiore o uguale ai sei anni assommavano a 10.761, dei quali 5.780 maschi e 4.981 femmine. Infine, coloro che erano in grado di saper almeno leggere e scrivere erano 86.818, dei quali 47.021 maschi e 39.797 femmine."}
{"id": "1964449", "revid": "767487", "url": "https://it.wikipedia.org/wiki?curid=1964449", "title": "Last Drop Falls", "text": "Last Drop Falls \u00e8 il secondo singolo estratto dall'album \"Silence\" e terzo del gruppo musicale finlandese Sonata Arctica, pubblicato dalla Spinefarm Records il 24 settembre 2001."}
{"id": "1964452", "revid": "1776051", "url": "https://it.wikipedia.org/wiki?curid=1964452", "title": "Giovanni Bombrini", "text": "Fu senatore del Regno d'Italia dalla XVII legislatura.\nNel 1912, assieme a Leopoldo Parodi Delfino, fond\u00f2 a Colleferro la BPD, azienda della chimica e della difesa, che contribu\u00ec in maniera sostanziale allo sviluppo della cittadina e di buona parte della zona meridionale della provincia di Roma."}
{"id": "1964454", "revid": "1543377", "url": "https://it.wikipedia.org/wiki?curid=1964454", "title": "Solapur", "text": "Solapur (o Sholapur - ) \u00e8 una citt\u00e0 e una suddivisione dell'India, classificata come \"municipal corporation\", di 873.037 abitanti, capoluogo del distretto di Solapur, nello stato federato del Maharashtra. Per numero di abitanti la citt\u00e0 rientra nella classe I (da 100.000 persone in su) ed \u00e8 la trentesima citt\u00e0 indiana per popolazione. la sua estensione, compresi i suburbi, \u00e8 di circa 300\u00a0km\u00b2.\nI suoi abitanti parlano prevalentemente la lingua marathi, in minor misura il kannada, ma anche il telugu e l'urdu.\nSolapur \u00e8 conosciuta come la \"Manchester dell'India\" per le sue industrie tessili, note in particolare per la produzione di chador e asciugamani; sono inoltre importanti i suoi cotonifici e la produzione di telai meccanici. Ospitava la seconda filanda pi\u00f9 grande del mondo (la pi\u00f9 grande dell'Asia).\nLa pi\u00f9 importante divinit\u00e0 celebrata in citt\u00e0 \u00e8 Shri Siddheshwar, mentre ogni 14 gennaio si tiene la processione \"Nandidhwaj\", per la ricorrenza hindu del Makar Sankranti. Vi si tiene anche il \"Gadda yatra\", una fiera di relativa popolarit\u00e0.\nStoria.\nSecondo tradizioni popolari, il nome \"Solapur\" deriverebbe dall'unione di due parole: \"Sola\" (sedici - numero) e \"pur\" (villaggi); la citt\u00e0 attuale \u00e8 del resto considerata estesa sui territori dei 16 precedenti villaggi di Aadilpur, Ahmedpur, Chapaldev, Fatehpur, Jamdarwadi, Kalajapur, Khadarpur, Khandervkiwadi, Muhammadpur, Ranapur, Sandalpur, Shaikpur, Solapur, Sonalagi, Sonapur e Vaidakwadi. Tuttavia non ci sono riscontri storici per questa teoria, mentre vi sono storici che ritengono invece che Solapur esistesse come villaggio a s\u00e9 stante, con il nome di Sonnalgi, e che nel tempo si sia espanso sino alla forma attuale.\nNel maggio del 1930, dopo l'arresto del Mahatma Gandhi, anche Solapur fu pesantemente scossa, come il resto dell'India, da ondate di proteste e dimostrazioni, sfociate in questa citt\u00e0 in sparatorie con la polizia in cui persero la vita molte persone. Per reazione furono assaltate le stazioni di polizia e i poliziotti dovettero scappare dalla citt\u00e0 per salvarsi dall'ira della folla. Nel periodo immediatamente successivo (dal 9 all'11 maggio 1930), la responsabilit\u00e0 sulla legalit\u00e0 e sull'ordine pubblico fu assunta dai leader del partito Indian National Congress, in particolare da Tulsidas Jadhav, capo cittadino del partito, e fu una delle vicende pi\u00f9 note del movimento d'indipendenza indiano. In relazione ai fatti di quel periodo furono decise le condanne a morte di Mallappa Dhanshetti, Abdul Rasool Qurban Hussein, Jagannath Bhagwan Shinde e Shrikisan Laxminarayan Sarada, che vennero impiccati il 12 gennaio 1931 nel carcere di Pune. Per questo Solapur \u00e8 conosciuta anche come la \"citt\u00e0 degli Hutatmas\" (\"martiri\").\nIl comune di Solapur, nello stesso 1930, era stato il primo in tutta l'India ad issare la bandiera nazionale sulla residenza municipale, realizzata da Mallappa Warad. Warad, che era stato anche uno dei primi importatori di trattori agricoli in India, desiderava infatti che l'edificio fosse adibito ad usi pubblici e cos\u00ec ne fu fatta la sede del municipio. Il palazzo si chiama anche \"Indrabhavan\" (adobe di Indra). Warad, che fu un buon amico del Lokmanya Tilak, era stato uno dei dieci membri della locale camera di commercio, durante il regno della regina Vittoria. A lui \u00e8 dedicata una statua a grandezza naturale e la sua casa in Mangalwar Peth \u00e8 oggi un museo che ne raccoglie libri, riviste, statue d'avorio, armi ed altre memorie.\nGeografia fisica.\nLa citt\u00e0 \u00e8 situata a 17\u00b0 40' 60 N e 75\u00b0 55' 0 E e ha un'altitudine di 457 . Sorge sul confine fra gli Stati di Maharashtra e Karnataka.\nSociet\u00e0.\nEvoluzione demografica.\nAl censimento del 2001 la popolazione di Solapur assommava a 873.037 persone, delle quali 444.885 maschi e 428.152 femmine. I bambini di et\u00e0 inferiore o uguale ai sei anni assommavano a 114.281, dei quali 59.203 maschi e 55.078 femmine. Infine, coloro che erano in grado di saper almeno leggere e scrivere erano 585.222, dei quali 335.833 maschi e 249.389 femmine.\nAmministrazione.\nGemellaggi.\nSolapur \u00e8 gemellata con tre citt\u00e0:"}
{"id": "1964460", "revid": "287204", "url": "https://it.wikipedia.org/wiki?curid=1964460", "title": "Wardha", "text": " \nWardha \u00e8 una citt\u00e0 dell'India di 111.070 abitanti, capoluogo del distretto di Wardha, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 20\u00b0 45' 0 N e 78\u00b0 37' 0 E e ha un'altitudine di 286 .\nSociet\u00e0.\nEvoluzione demografica.\nAl censimento del 2001 la popolazione di Wardha assommava a 111.070 persone, delle quali 57.447 maschi e 53.623 femmine. I bambini di et\u00e0 inferiore o uguale ai sei anni assommavano a 12.444, dei quali 6.517 maschi e 5.927 femmine. Infine, coloro che erano in grado di saper almeno leggere e scrivere erano 88.511, dei quali 47.928 maschi e 40.583 femmine."}
{"id": "1964470", "revid": "436907", "url": "https://it.wikipedia.org/wiki?curid=1964470", "title": "Radar (Britney Spears)", "text": "Radar \u00e8 il solo singolo promozionale tratto dal quinto album di Britney Spears, \"Blackout\" e anche il quarto estratto dal sesto album della Spears \"Circus\". La canzone \u00e8 stata registrata nel 2006 ed \u00e8 stata prodotta dai Bloodshy &amp; Avant.\nNel 2008 fu poi inserita nell'ultimo album della Spears, \"Circus\". \"Radar\" \u00e8 stato confermato come quarto singolo di \"Circus\" il 7 maggio 2009 attraverso il sito dell'artista.\nVideo musicale.\nLe riprese del video si sono svolte il 27 maggio e il 28 maggio 2009, presso il Bacara Resort &amp; Spa di Santa Barbara. Il clip \u00e8 stato girato in soli due giorni avendo uno staff di oltre 100 persone. A dirigere il video \u00e8 stato il noto regista Dave Meyers, che in passato ha lavorato gi\u00e0 con la cantante per i video \"Lucky\" , \"Boys\" e \"Outrageous\". Il 29 giugno 2009, il video \u00e8 trapelato su internet ed \u00e8 stato ufficialmente pubblicato il 2 luglio sul account ufficiale Vimeo e sul sito ufficiale della Spears.\nIl video mostra la principessa del pop inizialmente come fidanzata di un ricco ragazzo che compra il suo affetto con gioielli. Nel frattempo per\u00f2 entra nel \"radar\" della cantante un bellissimo ragazzo che lavora nella villa dove \u00e8 ambientato il video. La ragazza non lo perde di vista e alla fine si vede come l'amore trionfa sul denaro, Britney se ne va con il ragazzo lasciando all'ex fidanzato la collana che lui le aveva regalato.\nDave Meyers, il regista ha commentato a MTV News dicendo che il video \u00e8 stato ispirato dal video di Madonna, \"Take a Bow\". Egli ha voluto sperimentare con il video per mostrare un nuovo lato della Spears, \"Ho pensato, questo non \u00e8 il primo singolo di Circus cerchiamo di essere un po' sperimentali e mettiamo da parte la danza ha detto Meyers.\" Penso che questo video \u00e8 l'occasione per mostrare un nuovo lato di se stessa\".\"La stampa tende ad attaccare, cos\u00ec ho pensato che sarebbe meglio mostrare il suo lato di classe e concentrarsi su questo punto. Lei \u00e8 in un punto dove questo sarebbe un passo positivo per la sua carriera\".\nPubblicazione e Successo.\nInizialmente questa canzone doveva essere pubblicata come singolo ufficiale a fine giugno 2008; per\u00f2 dato che la Spears era al lavoro sul nuovo album, la pubblicazione \u00e8 stata annullata. Successivamente, grazie alle grandi prestazioni nelle classifiche, \"Radar\" \u00e8 stato pubblicato come singolo promozionale.\nA fine marzo 2009 sono cominciate a circolare alcune voci, che davano Britney pronta a estrarre proprio \"Radar\" come quarto singolo per la promozione del suo sesto album di inediti, \"Circus\".\nIl 7 maggio 2009 \u00e8 arrivata la conferma ufficiale di ci\u00f2 che si era vociferato, il quarto singolo estratto da \"Circus\" \u00e8 \"Radar\".\nCritica.\nLa canzone ha ricevuto recensioni eccellenti. Blender magazine afferma che \u00e8 la seconda pi\u00f9 potente traccia dell'album, un brano elettro-dance per il quale \"molte pop stars arriverebbero ad uccidere pur di averlo nel loro repertorio\"."}
{"id": "1964483", "revid": "287204", "url": "https://it.wikipedia.org/wiki?curid=1964483", "title": "Washim", "text": " \nWashim \u00e8 una citt\u00e0 dell'India di 62.863 abitanti, capoluogo del distretto di Washim, nello stato federato del Maharashtra. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 6' 0 N e 77\u00b0 9' 0 E e ha un'altitudine di 545 .\nSociet\u00e0.\nEvoluzione demografica.\nAl censimento del 2001 la popolazione di Washim assommava a 62.863 persone, delle quali 32.596 maschi e 30.267 femmine. I bambini di et\u00e0 inferiore o uguale ai sei anni assommavano a 9.162, dei quali 4.728 maschi e 4.434 femmine. Infine, coloro che erano in grado di saper almeno leggere e scrivere erano 43.782, dei quali 24.870 maschi e 18.912 femmine."}
{"id": "1964484", "revid": "767487", "url": "https://it.wikipedia.org/wiki?curid=1964484", "title": "Adelfo Magallanes", "text": "Carriera.\n era un'ala destra che esord\u00ec nel calcio professionistico nel 1931 con la maglia dell'Alianza Lima in massima serie. Vi gioc\u00f2 per 14 anni consecutivi, lasciando l'attivit\u00e0 agonistica nel 1944.\nDebutt\u00f2 con la maglia della Nazionale del Per\u00f9 alle Olimpiadi di Berlino, nel corso delle quali il Per\u00f9 raggiunse la semifinale battendo la Finlandia per 7-3 e l'Austria per 4-2. La vittoria contro gli austriaci, per\u00f2, fu annullata dalla FIFA, che ordin\u00f2 di giocare nuovamente la partita senza spettatori, provocando il ritiro del Per\u00f9.\nNel 1938 \u00e8 nella rosa del Per\u00f9 che conquista la medaglia d'oro ai Giochi Bolivariani di Bogot\u00e0. Vince poi la Copa Am\u00e9rica 1939."}
{"id": "1964485", "revid": "709565", "url": "https://it.wikipedia.org/wiki?curid=1964485", "title": "Giuseppe Briganti Bellini", "text": "Fu senatore del Regno d'Italia dalla XVII legislatura. Era fratello di Bellino Briganti-Bellini, anche lui politico e parlamentare."}
{"id": "1964486", "revid": "287204", "url": "https://it.wikipedia.org/wiki?curid=1964486", "title": "Yavatmal", "text": " \nYavatmal (o Yeotmal) \u00e8 una citt\u00e0 dell'India di 122.906 abitanti, capoluogo del distretto di Yavatmal, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 20\u00b0 23' 60 N e 78\u00b0 7' 60 E e ha un'altitudine di 444 .\nSociet\u00e0.\nEvoluzione demografica.\nAl censimento del 2001 la popolazione di Yavatmal assommava a 122.906 persone, delle quali 62.838 maschi e 60.068 femmine. I bambini di et\u00e0 inferiore o uguale ai sei anni assommavano a 14.730, dei quali 7.652 maschi e 7.078 femmine. Infine, coloro che erano in grado di saper almeno leggere e scrivere erano 96.703, dei quali 52.057 maschi e 44.646 femmine."}
{"id": "1964489", "revid": "729019", "url": "https://it.wikipedia.org/wiki?curid=1964489", "title": "Giulio Vigoni", "text": "Biografia.\nNacque primogenito dei cinque figli di Ignazio Vigoni e Luigia Vitali, gi\u00e0 moglie senza figli di Giulio Mylius, figlio dell'industriale serico, banchiere e filantropo Enrico Mylius, prematuramente morto trentenne nel 1830. Gli era fratello maggiore il politico Giuseppe Vigoni.\nLaureato in Ingegneria presso l'Universit\u00e0 degli Studi di Milano, sindaco della citt\u00e0 di Sesto San Giovanni dal 1868 al 1882, divenne senatore del Regno d'Italia nella XVII legislatura. Fra le varie attivit\u00e0 che svolse fu nel Comitato Esecutivo della Esposizione Nazionale di Milano del 1881 e della Esposizione internazionale di Milano del 1906."}
{"id": "1964493", "revid": "1543377", "url": "https://it.wikipedia.org/wiki?curid=1964493", "title": "Chiesa di San Salvatore (Genova)", "text": "La chiesa del Santissimo Salvatore, popolarmente detta di San Salvatore \u00e8 un ex edificio religioso del centro storico di Genova, situato in piazza Sarzano, nel quartiere del Molo. Adiacente all'ex complesso conventuale di Sant'Agostino, la chiesa, sconsacrata dopo i gravi danni causati dai bombardamenti della seconda guerra mondiale, \u00e8 stata completamente ristrutturata per ospitare l'aula magna della facolt\u00e0 di architettura dell'Universit\u00e0 di Genova, che ha sede poco distante, nell'area dell'ex monastero di San Silvestro. Per la sua capienza (pu\u00f2 accogliere fino a 340 spettatori) \u00e8 talvolta utilizzata anche come sede per concerti.\nStoria.\nL'atto di fondazione della chiesa risale al gennaio dell'anno 1141, quando i consoli di Genova Guglielmo Malocello ed Oberto Della Torre concedettero ad un certo prete Ansaldo, dei Canonici Regolari della Congregazione di San Rufo che avevano sede presso la chiesa di San Nicol\u00f2 di Capodimonte di Camogli, \"14 tavole di terra\" per la costruzione di una chiesa nel campo di Sarzano, che all'epoca era l'unica vera piazza entro le mura cittadine, sede di mercati, tornei cavallereschi, manifestazioni pubbliche e delle processioni delle casacce; nell'atto era stabilito che la nuova chiesa fosse tributaria in perpetuo alla cattedrale, fissando un canone simbolico di un denaro ed una candela da versare annualmente il giorno di Natale.\nA seguito di quanto stabilito fu costruita la chiesa, in stile romanico a tre navate; il fondatore ottenne l'investitura a rettore ma alla sua morte nacque una lunga controversia tra i religiosi della congregazione di San Rufo, a cui egli apparteneva, e il capitolo metropolitano: in un primo tempo l'arcivescovo Ugone della Volta, incaricato dal papa Alessandro III, assegn\u00f2 la chiesa ai canonici di San Rufo ma nel 1182 la stessa fu invece affidata al capitolo della cattedrale, decisione confermata da papa Urbano III quattro anni dopo, il 22 dicembre 1186. La chiesa \u00e8 citata per la prima volta come parrocchiale in documenti del 1191.\nNel 1653 la chiesa fu completamente ricostruita in stile barocco grazie ad un finanziamento dei fratelli Andrea e Bartolomeo Costa. Questa data, tradizionalmente accettata dagli storici, sarebbe contraddetta da un documento d'archivio scritto da un rettore del tempo, che anticiperebbe la ricostruzione al 1611, sulla base di progetti di ampliamento presentati fin dal 1578. Con questa ricostruzione le tre navate furono allungate ed unite in un'unica grande aula; il campanile, eretto nello stesso periodo, venne in seguito restaurato e le sue campane aumentate a cinque. Il bombardamento navale francese del 1684 provoc\u00f2 il crollo del soffitto. Nel 1692 ebbe l'organo, poi riformato e arricchito nel 1844. Tra il 1771 e il 1773 sub\u00ec un radicale restauro e venne consacrata il 19 dicembre 1773 dall'arcivescovo Giovanni Lercari, che la elev\u00f2 al titolo di prepositura.\nNel 1809 incorpor\u00f2 la vicina parrocchia di Santa Croce, soppressa dall'arcivescovo Giuseppe Maria Spina, della quale incamer\u00f2 anche i beni: da allora la parrocchia ha assunto la denominazione di \"San Salvatore e Santa Croce\". Nella chiesa vennero battezzati il celebre violinista Niccol\u00f2 Paganini e il pittore Gioacchino Assereto.\nDurante la seconda guerra mondiale, nel 1942, la chiesa fu incendiata e parzialmente distrutta da un bombardamento aereo, e rimase per decenni in rovina, finch\u00e9, nell'ambito dei lavori per la costruzione della sede della facolt\u00e0 di Architettura dell'Universit\u00e0 di Genova sull'area del distrutto convento di San Silvestro in stradone Sant'Agostino, anche la ormai ex chiesa di San Salvatore, acquistata dall'universit\u00e0, \u00e8 stata completamente ristrutturata, su progetto di Luciano Grossi Bianchi, per ospitare l'aula magna del complesso universitario. Oltre alle attivit\u00e0 della facolt\u00e0, ospita anche iniziative congressuali culturali legate alle attivit\u00e0 dell'Osservatorio Urbano Permanente del comune di Genova, creato per promuovere iniziative di risanamento e valorizzazione del centro storico. La prima fase di restauro \u00e8 stata completata nel 1992, riportando l'edificio allo stato precedente il bombardamento, per arrestarne il degrado, contribuendo indirettamente al risanamento architettonico della piazza. I restauri hanno anche riportato alla luce alcuni resti del paramento dell'originaria chiesa romanica.\nDopo la distruzione e la conseguente sconsacrazione della chiesa, le attivit\u00e0 della parrocchia, che ha conservato il titolo di \"San Salvatore e Santa Croce\", proseguono tuttora nell'adiacente oratorio di Sant'Antonio Abate.\nDescrizione.\nDal punto di vista architettonico, pur essendo stata la parrocchia pi\u00f9 popolosa del centro storico, la chiesa ha sempre avuto un aspetto modesto e non ha mai posseduto un ricco corredo di opere d'arte.\nNella lunetta sopra al portale d'ingresso si trovava un affresco di Giuseppe Paganelli, realizzato in occasione della consacrazione della chiesa nel 1773 ed una lapide commemorativa dell'evento. L'affresco, come tutta la decorazione della facciata, fu distrutto dell'incendio del 1942 e rifatto durante i restauri del 1992. In alto si apre un grande finestrone settecentesco. Il resto della facciata venne dipinta nell'Ottocento con motivi architettonici affrescati. Questa decorazione non piacque ad alcuni contemporanei, che espressero anche giudizi sferzanti, come quello, attribuito allo Spotorno, fatto proprio dal Casalis nel suo \"Dizionario geografico, storico, statistico, commerciale degli stati di S. M. il Re di Sardegna\" (\"\u2026 fu dipinta al di fuori come l'interno d'una bottega da parrucchiere\"); la facciata all'inizio del Novecento era in cattive condizioni e fu ridipinta nel 1926, ma queste nuove decorazioni scomparvero a causa dell'incendio seguito al bombardamento, in cui andarono perdute anche le opere d'arte della chiesa. Nel corso dei restauri del 1992 \u00e8 stata ripristinata l'intera decorazione esterna.\nL'interno, ad una sola navata, con quattro cappelle su ogni lato, fu affrescato nella volta del presbiterio e del coro da Ventura Salimbeni, ma degradatisi nel tempo questi affreschi vennero ritoccati, non troppo felicemente, secondo autori dell'epoca, da modesti pittori ottocenteschi. Un altro affresco del Salimbeni si trovava nella sagrestia. Alle pareti della navata si trovavano sei medaglioni affrescati di Carlo Alberto Baratta (1799) e uno grande nella volta centrale, opera di Federico Peschiera (1848) ma oggi la maggior parte della decorazione, danneggiata dagli eventi bellici, non \u00e8 pi\u00f9 leggibile.\nNella chiesa erano conservati anche alcuni dipinti, andati perduti: \"Nostra Signora di Montallegro\" di Giuseppe Palmieri, \"Adorazione dei Magi\" di G.B. Perolli, stretto collaboratore di G.B. Castello, \"Daniele nella fossa dei leoni\" di Giuseppe Isola e San Camillo di Domenico Piola."}
{"id": "1964496", "revid": "767487", "url": "https://it.wikipedia.org/wiki?curid=1964496", "title": "Hockey Champions Trophy", "text": "L'Hockey Champions Trophy \u00e8 la massima manifestazione mondiale annuale di hockey su prato.\nOrganizzata dall'International Hockey Federation, \u00e8 attiva dal 1978 per i maschi, mentre il torneo femminile nacque nel 1987. \u00c8 stata fondata dal pakistano Nur Khan e vi partecipano le squadre al top del ranking mondiale in un girone all'italiana.\nSi qualificano sei squadre al campionato (anche se nella prima edizione ce n'erano cinque, nella seconda sette e nel 1987 ce n'erano otto). Nell'anno che segue le Olimpiadi o i Mondiali le sei squadre sono la squadra ospite, la detentrice del titolo, il campione del mondo e le squadre piazzatesi in posizione migliore nell'ultimo Mondiale o Olimpiade.\nL'ultima classificata nel torneo viene retrocessa nel Champions Challenge e rimpiazzata dalla vincitrice del Challenge stesso, competizione fondata nel 2001 che rappresenta in pratica il \"Champions Trophy\" delle squadre di seconda fascia."}
{"id": "1964497", "revid": "599013", "url": "https://it.wikipedia.org/wiki?curid=1964497", "title": "Bruno Mealli", "text": "Professionista dal 1961 al 1969, conta la vittoria di tre tappe al Giro d'Italia.\nCarriera.\nMealli si fece notare gi\u00e0 nella stagione di esordio tra i professionisti, quando vinse il Giro del Lazio. Fu protagonista al Giro d'Italia 1963 per aver indossato contemporaneamente un altro ciclista, Marino Fontana, durante la corsa, la maglia tricolore di campione italiano. A Mealli fu data dal Federazione Ciclistica Italiana per la vittoria del Giro della Romagna, valido come ultima prova del campionato italiano, e a Fontana dalla Lega del Professionismo che cercava l'indipendenza dall'ente ufficiale. Ben presto per\u00f2 il CONI stabili che il legittimo campione era Mealli, risolvendo la situazione.\nNel corso della sua carriera ha corso anche nove edizioni della corsa rosa, vincendo tre tappe ed indossando anche la maglia di leader della classifica per cinque tappe nel 1965. Quando era ancora in attivit\u00e0 fu ideatore della Tirreno-Adriatico, corsa inventata per favorire i corridori italiani per la Milano-Sanremo.\n\u00c8 fratello di Franco Mealli, popolare organizzatore di corse ciclistiche e inventore della Tirreno-Adriatico."}
{"id": "1964498", "revid": "2043251", "url": "https://it.wikipedia.org/wiki?curid=1964498", "title": "Enrique Antonio de Oss\u00f3 y Cervell\u00f3", "text": "Biografia.\nEntr\u00f2 nel seminario di Tortosa nel 1854 e prosegu\u00ec gli studi teologici a Barcellona, dove si dedic\u00f2 allo studio delle opere di Teresa d'Avila: venne ordinato sacerdote il 28 settembre 1867.\nNel 1872 inizi\u00f2 a pubblicare la rivista \"S. Teresa de Jes\u00fas\", della quale fu direttore per 24 anni. Nel 1873 fond\u00f2 l'associazione Teresiana, elevata nel 1875 da papa Pio IX ad arciconfraternita, i cui membri erano tenuti a osservare quotidianamente un quarto d'ora di preghiera individuale: scrisse per i confratelli l'opuscolo \"El cuarto de hora de oraci\u00f3n\", pubblicato nel 1874, che godette di grande popolarit\u00e0 e diffusione (ebbe quindici ristampe solo durante la vita dell'autore).\nIl 23 giugno 1876 istitu\u00ec, come societ\u00e0 femminile di vita comune per l'insegnamento delle giovani, la Compagnia di Santa Teresa di Ges\u00f9, trasformata in istituto religioso per volont\u00e0 del vescovo di Tarragona: la compagnia venne riconosciuta come istituzione di diritto pontificio con il decreto di lode di Pio IX del 22 settembre 1888 e venne autorizzata dal governo spagnolo il 1\u00ba maggio del 1883.\nDopo la promulgazione della \"Rerum Novarum\", per propagare la conoscenza della dottrina sociale della Chiesa, pubblic\u00f2 il \"Catecismo de los obreros y de los ricos\". Finanzi\u00f2 l'erezione di un monastero di carmelitane scalze a Tortosa.\nMor\u00ec quasi improvvisamente durante uno dei suoi frequenti soggiorni nel convento francescano di \"Sancti Spiritus\".\nIl culto.\nIl processo diocesano di beatificazione si \u00e8 celebrato tra il 1925 e il 1926: la sua causa di canonizzazione \u00e8 stata introdotta il 15 luglio del 1956 e il decreto sull'eroicit\u00e0 delle virt\u00f9 \u00e8 stato firmato il 15 maggio del 1976 da papa Paolo VI, che ha riconosciuto a Oss\u00f3 y Cervell\u00f3 il titolo di \"venerabile\".\nPapa Giovanni Paolo II lo ha beatificato il 14 ottobre del 1979 a Roma e lo ha canonizzato il 16 giugno 1993 a Madrid.\nIl Martirologio Romano colloca la sua memoria al giorno 27 gennaio."}
{"id": "1964509", "revid": "37056", "url": "https://it.wikipedia.org/wiki?curid=1964509", "title": "Christabel Punkhurst", "text": ""}
{"id": "1964511", "revid": "1005847", "url": "https://it.wikipedia.org/wiki?curid=1964511", "title": "Antonino D'Agata", "text": "\u00c8 stato deputato all'Assemblea Costituente."}
{"id": "1964512", "revid": "883510", "url": "https://it.wikipedia.org/wiki?curid=1964512", "title": "Feltrinelli (famiglia)", "text": "I Feltrinelli sono una famiglia imprenditoriale italiana. Originaria di Gargnano, paese dell'alto Lago di Garda, si arricch\u00ec con il commercio di legnami per le costruzioni. \nTrasferitisi a Milano, i Feltrinelli furono protagonisti dell'espansione edilizia del capoluogo lombardo e della costruzione della rete ferroviaria nazionale. Estesero i loro interessi nella finanza e fondarono un istituto di credito (\"Banca Feltrinelli\"). Nel secondo dopoguerra concentrarono i loro interessi nella casa editrice omonima, fondata da Giangiacomo Feltrinelli nel 1954.\nOrigini.\nSecondo Giannalisa Gianzana, moglie di Carlo Feltrinelli (classe 1881, omonimo del nipote), i Feltrinelli erano originari di Feltre (\"feltrin\u00e8i\", nel dialetto locale) e discendenti di tal \"Guido da Feltre\"; in realt\u00e0, si tratta probabilmente solo di un'ipotesi derivante dal loro cognome e dal fatto che si occupassero di legname, abbondante nel Bellunese. \nSi trattava di una famiglia agiata, anche se Giacomo Feltrinelli, iniziatore della loro fortuna, non pot\u00e9 dedicarsi agli studi, al contrario dei suoi dodici fratelli, avviati alle libere professioni.\nFaustino Feltrinelli.\nLa prima azienda fu la Legnami Feltrinelli, segheria di tronchi impiantata a Gargnano dal capostipite Faustino Feltrinelli (1781-1848), agli inizi del XIX secolo. I figli Carlo, Angelo, Pietro e Giacomo, su iniziativa di quest'ultimo, fondarono a Desenzano del Garda, nel 1846, il deposito legnami Fratelli Feltrinelli; l'attivit\u00e0 era quella di commercio di tronchi e semilavorati di legno, ricavati dalle foreste dell'alto Garda, della Val Vestino e del Trentino.\nIl trasferimento a Milano: la Feltrinelli Legnami.\nGiacomo Feltrinelli si trasfer\u00ec a Milano, dove nel 1857 fu fondata la \"Ditta F.lli Feltrinelli Legnami\", che nel giro di una decina di anni divent\u00f2 protagonista della vita economica della citt\u00e0. L'ascesa economica dei Feltrinelli fu molto rapida e fu favorita dal forte sviluppo edilizio del capoluogo lombardo e dalla costruzione della rete ferroviaria italiana: specializzati nel legno d'abete, i Feltrinelli fronteggiarono una fortissima domanda di legname d'opera, quali traversine ferroviarie e travi \"uso Trieste\" o \"uso Fiume\".\nPer soddisfare tale domanda furono acquisiti boschi e foreste in Carinzia ed in Transilvania, ed i Feltrinelli estesero le loro attivit\u00e0 anche all'estero, con sedi e rappresentanze commerciali in molti paesi. Come e' naturale, si avvalsero anche di fornitori locali italiani con facile accesso ai boschi di conifera sulle Alpi ed attrezzati ad inviare il legname tagliato verso i depositi di Milano mediante ferrovia. Alcune segherie in Valtellina, in provincia di Sondrio, beneficiarono di queste opportunita' commerciali. Tra queste si distinse la segheria di Attilio Vaninetti a Delebio, con cui i fratelli Feltrinelli ebbero un rapporto di collaborazione intenso e duraturo.\nLa banca Feltrinelli e la Edison.\nNel 1889 Giacomo Feltrinelli, assieme al nipote Giovanni (1855-1896), fond\u00f2 a Milano una banca privata, la banca Feltrinelli. Nel 1896 la banca intervenne con dei capitali in sostegno dell'azienda elettrica Edison, sventando l'entrata nella compagine azionaria di soci tedeschi:\ni Feltrinelli diventarono cos\u00ec tra i maggiori azionisti della Edison, entrando in rapporto con esponenti dell'alta borghesia milanese come i Pirelli ed i Falck. Dal 1907 la banca Feltrinelli partecip\u00f2 alla progettazione ed alla realizzazione del Quartiere Industriale Nord Milano, cio\u00e8 dell'ampia area industriale, con relative residenze per gli operai, situata tra la zona della Bicocca e Sesto San Giovanni. Nel paese natale di Gargnano i Feltrinelli stabilirono la loro residenza estiva (la Villa Feltrinelli sulle sponde del lago di Garda) ed avviarono un cotonificio.\nQuando Giacomo Feltrinelli mor\u00ec, nel 1913, fu ricordato dai giornali come \u201cl'uomo pi\u00f9 ricco di Milano\u201d. Senza figli, le attivit\u00e0 di famiglia furono suddivise tra i pronipoti Carlo, Pietro (1885-1913), Giuseppe (1883-1918) ed Antonio (1887-1942).\nCarlo Feltrinelli.\nCarlo Feltrinelli (1881-1935) fu personaggio di spicco nella finanza italiana tra gli anni venti e trenta; si occup\u00f2 prevalentemente della Banca Feltrinelli (nel 1919 ribattezzata \"Banca Unione\") e delle relative partecipazioni. Fu presidente e consigliere d'amministrazione di decine di societ\u00e0; tra gli altri incarichi, presidente della Edison (1930-1935) e del Credito Italiano (1928-1935), del quale la Banca Unione era il maggiore azionista. Nel 1935 mor\u00ec dopo avere manifestato un malore in seguito a una discussione avuta con Alberto Beneduce, che gli aveva imposto di dimettersi dalla presidenza del Credito Italiano, rilevato nel frattempo dall'IRI.\nCarlo Feltrinelli ebbe due figli, Antonella e Giangiacomo, che ereditarono gli immobili e la parte finanziaria (Banca Unione) del patrimonio di famiglia.\nDei fratelli di Carlo, Pietro e Giuseppe morirono ancora giovani; Antonio invece, che deteneva il pacchetto di maggioranza della Feltrinelli Legnami, visse per lo pi\u00f9 sul lago di Garda, dedicandosi alla pittura. Sopravvisse di qualche anno al fratello Carlo, ed essendo senza figli lasci\u00f2 in eredit\u00e0 la Feltrinelli Legnami e la sua parte di patrimonio all'Accademia dei Lincei, che impieg\u00f2 il \u201cFondo Antonio Feltrinelli\u201d per istituire il Premio Feltrinelli, da assegnare a chi si sia distinto nelle arti o nelle scienze, sul modello del Premio Nobel.\nGiangiacomo Feltrinelli e la casa editrice.\nGiangiacomo Feltrinelli nacque nel 1926 e la sorella Antonella nel 1927: erano quindi ancora bambini quando il padre Carlo mor\u00ec. Nel suo testamento Carlo Feltrinelli aveva nominato il figlio Giangiacomo erede dei tre quarti del suo patrimonio, e con il compimento della maggiore et\u00e0, nel 1947, matur\u00f2 il pieno diritto di disporre di tali beni. Nel 1949 fond\u00f2 la Biblioteca Giangiacomo Feltrinelli, nonch\u00e9 l'Istituto per la storia del Movimento Operaio, in cui raccolse cimeli ed opere letterarie di argomento socialista e comunista, e nel 1954 la Casa editrice Feltrinelli, che diventer\u00e0 la Giangiacomo Feltrinelli Editore. La Banca Unione fu controllata dai Feltrinelli fino al 1968, quando fu rilevata da Michele Sindona; secondo alcune interpretazioni a spingere Sindona all'acquisto fu lo IOR, azionista di minoranza di Banca Unione e \u201cimbarazzato\u201d dalla coabitazione con un socio comunista. Nel 1969, quando Giangiacomo Feltrinelli entr\u00f2 in clandestinit\u00e0, la sua terza ex moglie Inge Sch\u00f6nthal ne prese il posto alla guida della casa editrice.\nNel 1974 viene costituita giuridicamente con DPR n. 423 del 27 aprile 1974 la fondazione Istituto Giangiacomo Feltrinelli.\nIl figlio di Giangiacomo, Carlo Feltrinelli, ha ereditato la propriet\u00e0 della casa editrice; nel 1999 ha scritto una biografia del padre intitolata \"Senior Service\" (dalla marca delle sigarette preferite da Giangiacomo Feltrinelli), che contiene anche accenni sulla storia della famiglia Feltrinelli.\nArchivio.\nGli archivi della famiglia Feltrinelli, conservati a Milano presso la Fondazione Giangiacomo Feltrinelli, sono attualmente costituiti da otto fondi archivistici contenenti documentazione afferente ad un arco cronologico che va dal 1840 al 1954 e relativa, principalmente, al patrimonio mobiliare e immobiliare e agli affari finanziari della famiglia; sono poi presenti documenti che testimoniano sia l'attivit\u00e0 professionale di alcuni dei suoi componenti sia l'attivit\u00e0 riguardante alcune delle pi\u00f9 importanti societ\u00e0 costituite dai Feltrinelli. Questi, rispettivamente, i fondi: \"Amministrazione Feltrinelli\" (estremi cronologici: 1840-1954); \"Giacomo Feltrinelli\" (estremi cronologici: 1865-1911); \"Giovanni Feltrinelli\" (estremi cronologici: 1876-1896); \"Carlo Feltrinelli\" (estremi cronologici: 1897-1935); \"Banca Feltrinelli\" (estremi cronologici: 1915-1918); \"Opificio di Bernareggio per la lavorazione del legno\" (estremi cronologici: 1904-1924); \"Societ\u00e0 italo-ungherese per imprese forestali\" (estremi cronologici: 1907-1913); \"Societ\u00e0 di costruzioni e imprese fondiarie\" (estremi cronologici: 1907-1940)."}
{"id": "1964518", "revid": "287204", "url": "https://it.wikipedia.org/wiki?curid=1964518", "title": "Il morto in piazza", "text": "Il morto in piazza \u00e8 un romanzo della scrittrice italoamericana Ben Pastor, il quinto nel ciclo dedicato al personaggio ricorrente di Martin Bora, ufficiale dell'esercito tedesco durante la Seconda guerra mondiale.\nLa vicenda \u00e8 ambientata nel 1944, durante la ritirata dell'esercito tedesco dall'Italia centrale.\nTitolo.\nIl titolo italiano del romanzo, che traduce fedelmente il titolo originale inglese (\"The Dead in the Square\"), fa riferimento all'episodio centrale della narrazione, quello attorno al quale si annodano le vicende del presente ma anche del passato: il ritrovamento di un misterioso cadavere sulla piazza principale dell'immaginario paese di Faracruci.\nTrama.\nMartin Bora, tenente colonnello della Wehrmacht lascia Roma a bordo della sua Mercedes diretto a Bolsena, per prendere il comando del 960\u00ba Reggimento Granatieri. Ma a Casale Malborghetto viene fermato ad un posto di blocco; qui il generale Senger und Etterlin gli conferisce un nuovo incarico, molto delicato e riservato: gli ordini sono di raggiungere Faracruci, un piccolo paese alle pendici del Gran Sasso dove Bora prender\u00e0 in custodia Luigi Borgonovo, un prigioniero politico al confino, per convincerlo a consegnare alcuni documenti riservati. Tali documenti sono stati segretamente passati al confinato da Benito Mussolini a Campo Imperatore, prima che il Duce fosse liberato da un raid di paracadutisti tedeschi.\nTutti vogliono quei documenti: gli Alleati (che ormai sono alle porte di Roma) ma anche la RSHA cio\u00e8 l'Ufficio Centrale di Sicurezza del Reich. \nInizia cos\u00ec l'operazione in codice Elster (gazza ladra) e Bora riprende il suo servizio per l'Abwehr. Appena giunto a Faracruci, tuttavia, la sua missione viene complicata dalla scoperta di un cadavere nella piazza principale del paese. Il morto in piazza \u00e8 John Mazza, un soldato americano figlio di un abitante di Faracruci costretto vent'anni prima a scappare negli Stati Uniti perch\u00e9 ingiustamente accusato di omicidio. I due omicidi, quello vecchio e quello nuovo, finiscono per mostrare un collegamento, e a questo punto Bora decide non solo di portare a termine l'operazione Elster, ma contemporaneamente di indagare sull'assassinio di John Mazza, facendosi aiutare dal riluttante avvocato Borgonovo.\nCronologia.\nLa cronologia di questo romanzo \u00e8 molto facile da seguire giorno per giorno, e quasi ora per ora, attraverso le indicazioni sparse con abbondanza nel corso dei capitoli, o poste in testa alle annotazioni diaristiche ed epistolari dei personaggi. La vicenda inizia laddove finiva quella del precedente romanzo \"Kaputt Mundi\", e si svolge dal mattino del 4 giugno 1944 (domenica) al tardo pomeriggio di sabato 10 giugno dello stesso anno.\nNota finale.\nNella nota finale all'edizione italiana del romanzo, Ben Pastor rivela che il paese immaginario di Faracruci \u00e8 in gran parte ricalcato su quello reale di Bisenti, luogo d'origine del ramo abruzzese della sua famiglia. L'autrice, sempre nella nota finale, aggiunge che una forte motivazione alla stesura de \"Il morto in piazza\" le \u00e8 stata data dalla lettura del saggio di Robert Pogue Harrison dal titolo \"Il dominio dei morti\", con la sua disamina di cinque archetipi letterari che poi si rifletteranno nei personaggi principali del romanzo: l\"esiliato\", il \"viaggiatore\", il \"contadino\", l\"emigrante\" e il \"morto\".\nCollegamenti letterari.\nNel corso della narrazione vengono citati pi\u00f9 o meno direttamente alcuni autori classici latini, in particolare Publio Ovidio Nasone con i suoi \"Tristia\". Viene infatti posto un parallelo continuo tra l'esilio a cui il poeta del I secolo d.C. fu condannato ad opera dell'imperatore Augusto e il confino a cui \u00e8 stato condannato l'antifascista Borgonovo: agli scritti di Ovidio, improntati a dolore, rimpianto e nostalgia per la lontananza dalle cose pi\u00f9 care, corrispondono le lettere dell'avvocato al figlio."}
{"id": "1964523", "revid": "767487", "url": "https://it.wikipedia.org/wiki?curid=1964523", "title": "Pesafiltro", "text": "Il pesafiltro \u00e8 un contenitore di piccole dimensioni con chiusura ermetica, utilizzato nei laboratori chimici, biologici e medici per effettuare indagini di varia natura. \nIn materiale inerte minerale (di norma vetroso, spesso, in vetro borosilicato, con tappo e bocca smerigliati) oppure organico (plastica, di norma polipropilene), scelto in relazione ai test da effettuare ed alla tipologia di campioni da contenere, garantisce il corretto trasporto e la non contaminazione del contenuto nelle fasi propedeutiche a quelle di analisi o test. Viene usato in analisi massica, al fine di pesare i filtri; specificamente, \u00e8 utilizzato per pesate in filtro a inizio filtrazione del liquido insieme al precipitato (da raccogliere) di una reazione."}
{"id": "1964530", "revid": "287204", "url": "https://it.wikipedia.org/wiki?curid=1964530", "title": "Dungeons &amp; Dragons quarta edizione", "text": ""}
{"id": "1964533", "revid": "287204", "url": "https://it.wikipedia.org/wiki?curid=1964533", "title": "Adimanto di Atene", "text": "Biografia.\nAdimanto nacque nel demo di Scambonide. Nel 407 a.C. fu uno dei comandanti che parteciparono, con Alcibiade, alla spedizione contro Andro.\nFu poi nominato nuovamente generale nel 406 a.C., dopo il processo delle Arginuse, assieme a Filocle e a Conone, e con questa carica combatt\u00e9 la battaglia di Egospotami (405 a.C.), nella quale fu fatto prigioniero dagli Spartani.\nFu l'unico degli oltre 3000 Ateniesi catturati a non essere condannato a morte, visto che in precedenza si era opposto al decreto secondo il quale si sarebbero dovute tagliare le mani degli Spartani catturati. In seguito, per\u00f2, molti Ateniesi lo accusarono di tradimento, e alla fine Conone lo fece processare. Ne parla anche Aristofane ne \"Le rane\"."}
{"id": "1964539", "revid": "672417", "url": "https://it.wikipedia.org/wiki?curid=1964539", "title": "Ratko Peri\u0107", "text": "Biografia.\nRatko Peri\u0107 nasce a Tuk, villaggio del comune di Rovi\u0161\u0107e, in Croazia. Dopo gli studi a Zagabria e Roma, viene ordinato sacerdote il 29 giugno 1969 a Prisoje.\nConseguito il dottorato presso la Pontificia Universit\u00e0 Urbaniana nel 1971, si dedica all'insegnamento nei seminari cattolici di Sarajevo e di Zagabria e, per parecchi anni, alla Pontificia Universit\u00e0 Gregoriana di Roma.\nDal 1980 al 1992 \u00e8 rettore del Pontificio collegio croato di San Girolamo a Roma.\nIl 29 maggio 1992 papa Giovanni Paolo II lo nomina vescovo coadiutore di Mostar-Duvno. Poich\u00e9 la cattedrale di Mostar era stata profondamente danneggiata durante la guerra di Jugoslavia, riceve la consacrazione episcopale a Neum, il 14 settembre dello stesso anno. Il 24 luglio 1993, giorno delle dimissioni del vescovo Pavao \u017dani\u0107, gli succede nella medesima sede e diventa \"ex officio\" anche amministratore apostolico della diocesi di Trebigne-Marcana.\nL'11 luglio 2020 papa Francesco accoglie la sua rinuncia per raggiunti limiti d'et\u00e0.\n\u00c8 noto per il suo scetticismo nei confronti delle presunte apparizioni mariane a Medjugorje, localit\u00e0 che ricade nella sua giurisdizione vescovile, e si \u00e8 pi\u00f9 volte espresso contro la loro autenticit\u00e0 ritenendo, in base al discernimento che gli compete in qualit\u00e0 di ordinario del luogo, che esse non constino di natura soprannaturale. In questa valutazione Peri\u0107 segue completamente la linea del predecessore \u017dani\u0107, linea fatta propria anche dall'allora Conferenza episcopale jugoslava e dall'attuale Conferenza episcopale di Bosnia ed Erzegovina.\nGenealogia episcopale.\nLa genealogia episcopale \u00e8:"}
{"id": "1964540", "revid": "339392", "url": "https://it.wikipedia.org/wiki?curid=1964540", "title": "Palau Nacional", "text": ""}
{"id": "1964543", "revid": "1305772", "url": "https://it.wikipedia.org/wiki?curid=1964543", "title": "Day &amp; Age", "text": "Day &amp; Age \u00e8 il quarto album in studio del gruppo musicale statunitense The Killers, pubblicato il 18 novembre 2008 per la Island Records.\nIl titolo dell'album \u00e8 stato confermato da Brandon Flowers in una video-intervista per \"NME\" al \"Festival di Reading e Leeds\".\nL'album ha venduto oltre due milioni e mezzo di copie in tutto il mondo."}
{"id": "1964544", "revid": "729019", "url": "https://it.wikipedia.org/wiki?curid=1964544", "title": "Enoxy", "text": "L'Enoxy, abbreviazione di ENI Occidental Petroleum, \u00e8 stata un'importante azienda chimica italiana operante nel settore della produzione e della commercializzazione dei prodotti chimici di base, delle materie plastiche e delle gomme.\nStoria.\nOrigini.\nNacque ufficialmente nel 1982 con il nome di Enoxy (come joint venture), a seguito di un accordo tra l'ENI e l'azienda statunitense \"Occidental Petroleum\", con il compito di gestire le attivit\u00e0 dell'ENI nel campo dei prodotti chimici di base, dell'etilene, delle materie plastiche e delle gomme.\nIl fallimento dell'accordo.\nNel maggio del 1982 la societ\u00e0 rilev\u00f2 il controllo dell\"'International Synthetic Rubber\", maggior produttore inglese di gomme sintetiche, ampliando quindi il suo mercato. In seguito per\u00f2 all'accordo tra ENI e Montedison dello stesso anno, che culmin\u00f2 nella creazione della societ\u00e0 Riveda, si venne a delineare una rottura con l'Occidental Petroleum che si ritir\u00f2 dalla partecipazione paritaria. L'ENI fu quindi costretta a pagare una pesante penale alla ex partner e a rilevare per intero il pacchetto azionario di Enoxy, che venne poi liquidata."}
{"id": "1964547", "revid": "37056", "url": "https://it.wikipedia.org/wiki?curid=1964547", "title": "Beato Domenico da Cesariano", "text": ""}
{"id": "1964548", "revid": "287204", "url": "https://it.wikipedia.org/wiki?curid=1964548", "title": "Rivoluzione batava", "text": "L'espressione Rivoluzione batava (in olandese \"Bataafse Revolutie\") si riferisce a due complessi sconvolgimenti politici, che segnarono la fine della Repubblica delle Sette Province Unite, alla fine del XVIII secolo. Si distinguono:\nNei Paesi Bassi la Seconda Rivoluzione \u00e8, a volte, ricordata (insieme al Regno d'Olanda ed ai tre anni della annessione al Primo Impero francese) come Periodo Franco-Bataviano (1795-1813)."}
{"id": "1964558", "revid": "1833487", "url": "https://it.wikipedia.org/wiki?curid=1964558", "title": "La Monumental", "text": "La Monumental di Barcellona (Spagna) \u00e8 una delle \"plazas de toros\" pi\u00f9 importanti di Spagna e venne inaugurata nel 1914 con il nome di \"El Sport\" e infine ribattezzata con il nome di \"Monumental\" nel 1916.\nSi trova alla confluenza della Gran Via de les Corts Catalanes e della \"carrer de la Marina\", nel distretto dell'Eixample.\nAl suo interno si trova il \"Museo Taurino\" di Barcellona, dove sono esposti gli abiti di famosi toreri, teste di tori celebri, documenti storici e altri oggetti relativi al mondo della tauromachia."}
{"id": "1964560", "revid": "129019", "url": "https://it.wikipedia.org/wiki?curid=1964560", "title": "Ensanche", "text": ""}
{"id": "1964562", "revid": "1543377", "url": "https://it.wikipedia.org/wiki?curid=1964562", "title": "Gothminister", "text": "I Gothminister sono una band metal norvegese, nata nel 1991. Hanno pubblicato sei album, riscuotendo molto successo in Germania."}
{"id": "1964569", "revid": "80359489", "url": "https://it.wikipedia.org/wiki?curid=1964569", "title": "Pogliano", "text": ""}
{"id": "1964574", "revid": "767487", "url": "https://it.wikipedia.org/wiki?curid=1964574", "title": "By the People, for the People", "text": "By the People, For the People \u00e8 una raccolta di inediti, live e demo dei Mudvayne, uscito nel 2007. Nel disco sono presenti alcune demo di canzoni dei loro album in studio, da \"L.D. 50\" a \"Lost and Found\", oltre a una cover dei Police, \"King of Pain\" e una traccia inedita, \"Dull Boy\". Infine presenta tre tracce live: \"Dig\", \"-1\" e \"World So Cold\"."}
{"id": "1964578", "revid": "125195273", "url": "https://it.wikipedia.org/wiki?curid=1964578", "title": "Gran Via de les Corts Catalanes", "text": "La Gran Via de les Corts Catalanes, nota semplicemente come Gran Via, \u00e8 una delle pi\u00f9 importanti vie di Barcellona, in quanto l'attraversa longitudinalmente per pi\u00f9 di 13,1\u00a0km ed \u00e8 la pi\u00f9 lunga della Catalogna e la seconda in Spagna, dopo la \"Gran V\u00eda de la Manga\", a La Manga del Mar Menor. \u00c8 la strada con pi\u00f9 numeri civici della Spagna, che giungono fino al 1198.\nDescrizione.\nChiamata popolarmente \"Gran V\u00eda\", si estende dai suoi limiti del sud-occidentali di L'Hospitalet de Llobregat fino a Sant Adri\u00e0 de Bes\u00f2s, ai confini nord-orientali, l'altro estremo di Barcellona.\nNel suo percorso incrocia:\nTrasporti.\nLa prima linea della metropolitana di Barcellona, costruita negli anni '20 con il nome di \"Gran Metro\", copriva la distanza tra Pla\u00e7a Catalunya e Pla\u00e7a Espanya, che oggigiorno fa parte della Linea 1.\nAttualmente la strada \u00e8 servita dalle linee con le seguenti stazioni:\nAnche le linee T5 e T6 del tram Trambes\u00f2s percorrono la strada nel settore pi\u00f9 settentrionale. La linea H12 della rete BRT di Barcellona attraversa la Gran Via nella sua interezza."}
{"id": "1964585", "revid": "767487", "url": "https://it.wikipedia.org/wiki?curid=1964585", "title": "Koloman G\u00f6gh", "text": "Carriera.\nClub.\nDi origini magiare, nacque a Kladno e crebbe calcisticamente a Kol\u00e1rovo, citt\u00e0 a maggioranza ungherese. Finite le giovanili, si aggreg\u00f2 al Dukla Hole\u0161ov per svolgere il servizio militare.\nTerminata la leva, pass\u00f2 allo Slovan Bratislava con cui vinse due campionati cecoslovacchi ed una coppa nazionale.\nNel 1980 si trasfer\u00ec in Austria al V\u00d6EST Linz mentre nel 1982 ritorn\u00f2 in Cecoslovacchia per terminare la carriera con il DAC Dunajsk\u00e1 Streda.\nNazionale.\nCon la collezion\u00f2 55 presenze impreziosite da una rete. Debutt\u00f2 il 20 dicembre 1974 contro l' (1-0), mentre gioc\u00f2 la sua ultima partita il 21 giugno 1980 contro l' (1-1; 10-9 d.c.r), valida per la finale per il terzo posto del .\nCon la Nazionale partecip\u00f2 ai campionati europei di e Italia 1980.\nAllenatore.\nRitiratosi dal calcio giocato, lavor\u00f2 come assistente in club slovacchi ed austriaci prima di morire in un incidente stradale l'11 novembre 1995."}
{"id": "1964587", "revid": "169529", "url": "https://it.wikipedia.org/wiki?curid=1964587", "title": "Sarcofago di Plotino", "text": "Il cosiddetto sarcofago di Plotino \u00e8 un sarcofago romano custodito ai Musei vaticani e risalente al periodo tra il 260 e il 280.\nStoria e descrizione.\nSebbene la destinazione del sarcofago a ospitare le spoglie del filosofo neoplatonico Plotino sia del tutto congetturale, il rilievo che adorna il fronte (alto 1,50 metri) \u00e8 un interessante esempio del tema della dissertazione filosofica sui sarcofagi, che si diffuse nella classe senatoria romana al posto dei sarcofagi con scene di battaglia quando Gallieno priv\u00f2 i senatori dei comandi militari.\nLa fronte mostra il defunto su un trono impegnato in attivit\u00e0 intellettuale e nell'atto di srotolare un rotulo di papiro e con una \"capsa\" ai piedi. Due figure femminili ai suoi lati si atteggiano a Muse e tra quella di sinistra e il defunto si vede una testa maschile in secondo piano a rilievo pi\u00f9 schiacciato. Ai lati infine si vedono due filosofi barbuti che guardano simmetricamente verso l'esterno; il sarcofago proseguiva in larghezza probabilmente con altre figure, che non ci sono pervenute. Lo sfondo \u00e8 costituito da un tendaggio (\"parapetasma\") e un'ambientazione architettonica nella parte mancante, come sembrano suggerire i resti di un pilastro corinzio sulla destra. Il lato posteriore mostra una caccia al leone (tema molto in voga, di ascendenza orientale) a basissimo rilievo e di qualit\u00e0 pi\u00f9 scarsa. \nL'esecuzione \u00e8 tipica dell'arte nell'et\u00e0 di Gallieno, con un'impostazione classica ma molto attenta al disegno ritmato, come si evince dalle linee dei panneggi e nel forte chiaroscuro di barbe e capelli. L'enfasi lineare accentua anche la perdita del volume delle figure, con un risultato molto disegnativo, e le linee orizzontali del darppeggio sullo sfondo appiattiscono lo spazio. Ci\u00f2 \u00e8 comunque in linea con il tema intelluttuale del sarcofago, che lascia intendere una preferenza verso l'astrazione simbolica, piuttosto che nella rappresentazione naturalistica, come propugnava anche la scuola neoplatonica diffusa corte e nei circoli colti di Roma."}
{"id": "1964588", "revid": "289247", "url": "https://it.wikipedia.org/wiki?curid=1964588", "title": "Plaza de toros Monumental (Barcellona)", "text": ""}
{"id": "1964589", "revid": "129019", "url": "https://it.wikipedia.org/wiki?curid=1964589", "title": "Monumental (Barcellona)", "text": ""}
{"id": "1964594", "revid": "154893", "url": "https://it.wikipedia.org/wiki?curid=1964594", "title": "Barb\u00e0gia Trig\u00f2nia", "text": ""}
{"id": "1964596", "revid": "287204", "url": "https://it.wikipedia.org/wiki?curid=1964596", "title": "Gran Via", "text": ""}
{"id": "1964599", "revid": "1776051", "url": "https://it.wikipedia.org/wiki?curid=1964599", "title": "Drizzle", "text": "Drizzle \u00e8 un Database Management System (DBMS) libero che deriva dalla versione 6.0 di MySQL (tecnicamente \u00e8 un \"fork\").\nCome MySQL, anche Drizzle ha un'architettura client/server e utilizza l'SQL come linguaggio per i comandi. \u00c8 distribuito in parte con licenza GNU GPL versione 2 (perch\u00e9 ereditata da MySQL) e in parte con licenza BSD (utilizzata dove possibile).\nIl lavoro \u00e8 iniziato a met\u00e0 del 2008 sotto la direzione di Brian Aker. Lo sviluppo \u00e8 portato avanti da un gruppo di sviluppatori che comprende dipendenti di Canonical Ltd., Google, Six Apart, MySQL/Sun Microsystems e altri. Per ora non \u00e8 stata distribuita alcuna versione del software, ma il codice sorgente, insieme alle istruzioni per compilarlo, sono disponibili sul sito di Launchpad.\nUtilizzo.\nDrizzle \u00e8 pensato per il mercato delle infrastrutture web e del cloud computing. A renderlo adatto a questi scopi, sarebbe il fatto di essere pi\u00f9 leggero e pi\u00f9 veloce di MySQL.\nPiattaforme e interfacce.\nDrizzle \u00e8 scritto in linguaggio C++.\n\u00c8 pensato per i moderni sistemi operativi di tipo Unix, compresi GNU/Linux, MacOS e Solaris. Non esiste una versione per Windows. Supporta architetture a 32 bit e a 64 bit, privilegiando queste ultime. \u00c8 ottimizzato in particolare per le macchine multiprocessore e multicore.\nRegistra i dati con la codifica UTF-8.\nCaratteristiche.\nDrizzle \u00e8 una versione alleggerita di MySQL 6.0, priva delle seguenti funzionalit\u00e0:\nEcco le caratteristiche di Drizzle rispetto a MySQL:\nDrizzle inoltre \u00e8 molto pi\u00f9 aperto di MySQL ai contributi esterni, cercando potenzialmente di rimuovere la distinzione tra sviluppatori interni e contributori esterni. Questo permette un pi\u00f9 attivo coinvolgimento della comunit\u00e0.\nSupporto e licenza.\nDrizzle \u00e8 distribuito sotto i termini della GPL versione 2 e, ovunque sia possibile, della licenza BSD. Non \u00e8 possibile comprarne una copia con una licenza commerciale come per MySQL. Non vi \u00e8 ancora nessuna \"release\" e quindi non vi \u00e8 supporto. \u00c8 presumibile che molte terze parti forniranno supporto a Drizzle non appena vi saranno delle \"release\" ufficiali, cos\u00ec come \u00e8 accaduto per MariaDB, MySQL e in generale molti progetti \"open source\"."}
{"id": "1964600", "revid": "767487", "url": "https://it.wikipedia.org/wiki?curid=1964600", "title": "3rd Strike", "text": "I 3rd Strike sono stati un gruppo musicale alternative metal statunitense, in attivit\u00e0 dal 1995 al 2010.\nStoria del gruppo.\nOrigine ed antecedenti.\nQuesto gruppo si forma nel 1995, inizialmente \u00e8 formato da Jim Korthe e Todd Deguchi, ma tra diversi tour al cantante \"Korthe\" ha problemi personali e quindi il gruppo si scioglie. Nel 1996 si riuniscono pubblicano un album per la MCA Records a nome \"Dimestore Hoods\".\n2000-2010: 3rd Strike.\nNel 2000 la band assunse definitivamente il nome 3rd Strike, per poi realizzare il loro primo demo e nel 2001 registrano il loro primo album, che uscir\u00e0 nel maggio dell'anno dopo. Nei primi loro lavori, la band utilizza una voce pulita ed anomala per il genere.\nNel 2002 registrarono il loro primo album \"Lost Angel\", che raggiunse la posizione 72 nella \"Billboard 100\", pubblicizzato nel gioco per PlayStation.\nNel 2003 hanno poi pubblicato un EP solo per il mercato giapponese chiamato Barrio Raid e dopo un periodo di inattivit\u00e0, nel 2007 pubblicano sul loro Myspace una demo gratuita, chiamata \"Battlecry\".\nIl gruppo si scioglie nuovamente nel 2004 e si ri-formato nel 2007 come quartetto aggiungendo Erik Carlsson (chitarrista), PJ McMullan (batterista).\nIl cantante Kim Korthe \u00e8 morto il 13 gennaio 2010, e ad oggi non si sa se la band va avanti, n\u00e9 quale dovrebbe essere il nuovo cantante."}
{"id": "1964604", "revid": "768068", "url": "https://it.wikipedia.org/wiki?curid=1964604", "title": "Aezio di Amida", "text": "Biografia.\nNativo di Amida, citt\u00e0 della Mesopotamia, nella sua opera cita, fra gli altri, Oribasio (325-403) e Galeno, ai quali, dunque, \u00e8 posteriore. Parla, inoltre, di Cirillo di Alessandria (370-444) ed \u00e8 citato da Alessandro di Tralles (ca. 525 \u2013 ca. 605), sicch\u00e9 si pu\u00f2 desumere che Aezio visse tra la seconda met\u00e0 del V e la prima met\u00e0 del VI secolo.\nPochissime notizie biografiche sono note, poi, grazie ad accenni presenti nella sua opera pi\u00f9 famosa: si sa, infattoi, che pratic\u00f2 l'arte medica ad Alessandria d'Egitto e che viaggi\u00f2, visitando le miniere di rame di Soli (Cipro), la citt\u00e0 di Gerico e il Mar Morto.\nOpere.\nAezio scrisse i \u0392\u03b9\u03b2\u03bb\u03af\u03b1 \u1f30\u03b1\u03c4\u03c1\u03b9\u03ba\u1f70 \u1f11\u03ba\u03ba\u03b1\u03af\u03b4\u03b5\u03ba\u03b1 (\"Bibl\u00eca iatrik\u00e0 hekk\u00e0ideka\", \"Sedici libri di medicina\"), un trattato diviso, nei codici, in quattro \"Tetrabiblia\", ossia gruppi di quattro libri, secondo un raggruppamento non risalente all'autore.\nL'opera, non originale e, come detto, fortemente dipendente dalla letteratura medica precedente, ebbe, comunque, il merito di riassumere la scienza medica in termini pratici per l'esercizio di essa nella vita quotidiana a Bisanzio. In effetti, nell'opera di Aezio sono riportati numerosi preparati galenici, come, ad esempio, un infuso anticoncezionale e un unguento contro l'acne. Tra l'altro, questo disturbo si ritrova per la prima volta negli scritti medici, con la dicitura \"\u1f01\u03ba\u03bc\u03ae\".\nCon il titolo latino di \"Contractae ex veteribus medicinae sermones XVI\", l'opera di Aezio ebbe la sua prima stampa a Venezia solo negli anni 1543-44 , mentre risale al 1950 la pi\u00f9 recente edizione critica, \"Aetii Amideni libri medicinales\", a cura di Alessandro Olivieri."}
{"id": "1964607", "revid": "129019", "url": "https://it.wikipedia.org/wiki?curid=1964607", "title": "Fontana di Canaletes", "text": ""}
{"id": "1964608", "revid": "122469941", "url": "https://it.wikipedia.org/wiki?curid=1964608", "title": "Marcello Truzzi", "text": "Truzzi \u00e8 stato un ricercatore e debunker nell'ambito delle protoscienze e delle pseudoscienze. Paul Kurtz, cofondatore e membro del CSICOP, lo soprannomin\u00f2 \"lo scettico degli scettici\".\nBiografia.\nNato in Danimarca da una famiglia di circensi che emigr\u00f2 negli Stati Uniti nel 1944, Truzzi prest\u00f2 servizio nelle forze armate statunitensi tra il 1958 e il 1961. Divent\u00f2 cittadino statunitense nel 1961.\nFond\u00f2 il periodico scettico \"Explorations\" e fu invitato, nel 1970, a prendere parte alla fondazione dello CSICOP assieme a Martin Gardner e James Randi. Il periodico di Truzzi divenne quindi la rivista ufficiale del CSICOP e fu rinominato \"The Zetetic\", sempre sotto la sua guida editoriale. \nNel 1976 i membri del comitato direttivo del CSICOP entrarono in disaccordo con Truzzi, accusandolo di una eccessiva moderazione nelle valutazioni sui fenomeni paranormali. Questo attrito lo indurr\u00e0 ad abbandonare l'organizzazione, per assumere la direzione del \"Centro di ricerca sulle anomalie scientifiche\" (CSAR) e nello stesso tempo divenire membro della \"Parapsychological Association\". \nSi interess\u00f2 da vicino ai presunti fenomeni paranormali prodotti da Uri Geller e Jerome Clark.\nStudi e opere.\nSvilupp\u00f2 una notevole competenza sia nel campo della magia e della prestidigitazione, sia in vari ambiti scientifici grazie a studi interdisciplinari.\nCome sociologo pubblic\u00f2 un suo lavoro nel 1968, intitolato \"La sociologia del quotidiano\", che risult\u00f2 un best seller. \nI suoi studi nella antropologia, criminologia e psicologia culminarono, nel 1992, con l'uscita del libro, scritto a quattro mani con Arthur Lyons, \"The Blue Sense: Psychic Detectives and Crime\". \nIl suo atteggiamento nei confronti del mondo del paranormale \u00e8 stato definito quello di uno \"scettico equilibrato\", aperto all'analisi non pregiudizievole di tutti i punti di vista, propenso a imbastire un dialogo fra i settori delle scienze e del paranormale. \nTruzzi pose una distinzione fra le \"cryptoscienze\" e le \"parascienze\", a seconda che rispettino o meno i principi di causalit\u00e0 e di inferenza. Prefer\u00ec inquadrare la parapsicologia nell'ambito delle protoscienze, considerandola una disciplina in divenire.\nTruzzi sostenne l'importanza dello studio dei fenomeni anomali, considerandoli alla stregua di opportunit\u00e0 per lo sviluppo scientifico, in quanto senza di essi e senza la loro accettazione e incorporazione e spiegazione, non ci sarebbe stata alcuna evoluzione scientifica. \nTruzzi ritenne fondamentale per la scienza un equilibrio fra conservatorismo e apertura flessibile, tra immaginazione e creativit\u00e0 e ragione."}
{"id": "1964611", "revid": "122007671", "url": "https://it.wikipedia.org/wiki?curid=1964611", "title": "Parete valsesiana del Monte Rosa", "text": "La parete valsesiana del Monte Rosa \u00e8 in un insieme di pareti pi\u00f9 o meno omogenee, generalmente esposte a sud-est e dall'aspetto abbastanza articolato, che costituiscono, assieme alla parete est del Monte Rosa il versante piemontese del gruppo, contrapposto a quello sud-occidentale valdostano e a quello nord svizzero. Possiede un'immagine di grande imponenza soprattutto se ammirata dalla testata della Valsesia, nei pressi del rifugio Pastore 1575\u00a0m. \nDescrizione.\nSe si prende come punto pi\u00f9 basso la fine del crestone che scende dalla punta Parrot, a 2786 metri, il suo sviluppo in altezza misura 1.773 metri, quello in larghezza supera i 4 chilometri e mezzo e comprende un vasto semicerchio di cime di cui le pi\u00f9 importanti sono:\nStoria alpinistica.\nPrime vie.\nLa prima via sulla parete avvenne ad opera di Adolphus Warburton Moore (lo stesso che apr\u00ec nel 1865 la via dello sperone Moore alla Brenva sul Monte Bianco), con H.B.George, C.Almer e M.Zumtaugwald l'11 luglio 1862, lungo la cresta est della Punta Parrot, itinerario detto \"via degli inglesi\". Essi per\u00f2 non raggiunsero la vetta ma sbucarono nelle vicinanze del colle Sesia. \nNel 1867 viene scalata la inviolata Punta Tre Amici di 3727 metri, da Giuseppe Farinetti, Antonio Grober e Giovanni Prato. Durante la discesa Giuseppe Farinetti cade in un crepaccio, ma viene tratto in salvo dai suoi compagni. In seguito all'episodio il nome scelto per la punta fu: \"Punta Tre Amici\".\nNel 1876 il senatore Costantino Perazzi prende parte alla prima ascensione della parete est della Punta Parrot. Il senatore \u00e8 coinvolto in una caduta quasi mortale e viene salvato da Giovanni Guglielmina, che per questo gesto ricever\u00e0 la medaglia d'oro al valor civile da Quintino Sella, l'allora ministro delle finanze del Regno d'Italia.\nNel 1896 e nel 1898 tre grandi imprese dei fratelli Gugliermina che su questo versante aprono alcune tra le loro vie pi\u00f9 celebri; la prima, con Mattias Zubriggen e Lanti al colle Vincent per il versante est (D). Quindi, nel 1898 la salita nel cuore della parete valsesiana al colle che i fratelli vollero dedicare alla loro celebre guida (il colle Zubriggen m.4272, difficolt\u00e0 D; salita molto pericolosa per il pericolo continuo di caduta sassi). Infine, il 16-17 agosto 1898, Giuseppe Battista Gugliermina, fratello minore di Giuseppe Francesco, sale assieme a Natale Schiavi e a Nicola Motta, il Colle Sesia, bivaccando prima in cima alle Rocce Sesia e rimontando poi le rocce dello sperone che fiancheggia il maestoso canale (D).\nIl 18 luglio 1906 Giuseppe Gugliermina, Ettore Canzio e Giuseppe Lampugnani aprono una nuova via sul crestone sud-est della Punta Parrot, itinerario che viene chiamato la \"via degli italiani\". Sempre nel 1906, il 31 agosto, Guglielmo Guglielminetti, Alessandro Orio, Fabio De Zinis e Giuseppe Chiara aprono la prima via sulla parete sud-est della Punta Gnifetti.\nIl 24 agosto 1926 Giuseppe Chiara con Luisa e Maria Antonietta Resegotti salgono per la prima volta la parete est della Punta Giordani. L'itinerario \u00e8 complesso e attraversa pi\u00f9 volte il canalone centrale della parete, sottoposto spesso alle scariche di pietre.\nIl 14 luglio 1940 il tenente Renato Willien e i soldati Damiano Arnod e Pierino Brunodet aprono una seconda via sulla parete est della Punta Giordani, detta \"via degli Alpini\". L'itinerario \u00e8 pi\u00f9 diretto rispetto alla via Chiara-Resegotti ma \u00e8 molto pericoloso per la continua caduta di pietre. Della via si conosce una sola ripetizione nel 1982, 42 anni dopo l'apertura, ad opera di Nadir Crestani and Alfio Rinaldo.\nSempre nel 1940 vengono aperte altre due nuove vie sulla parete sud della Punta Parrot, facente anch'essa parte della parete valsesiana del Monte Rosa. La prima viene salita il 14 agosto da Giulio della Giulia, Francesco Barchietto, Carlo Giossani e Giovanni Antonioli. La seconda, denominata \"via degli Alpini\" \u00e8 aperta il 5 settembre dal tenente Arnaldo Adami e dai caporali Ferdinando Gaspard e Abele Passion.\nNuove vie aperte nel dopoguerra.\nIl dopoguerra si apre con una salita all'inviolata parete sud-est del Corno di Ludovico opera di Ovidio Reiteri e Adolfo Vecchietti (24 luglio 1949). Anche in questo caso si tratta di una lunga ascensione di misto molto soggetta alle scariche di pietre. La seconda salita \u00e8 anche la prima invernale e avviene solo il 14 febbraio 1982 per merito di Osvaldo Antonietti, Cesare Cametti e Carlo Reiteri.\nTragedie alpinistiche.\n\u00c8 di qualche anno pi\u00f9 tardi la prima seria tragedia. Il 4 settembre 1955 due alpinisti del club alpino di Borgosesia, Mario Barbonaglia e Marco Turcotti, partiti alla volta del Colle Vincent per raggiungere il Balmenhorn dove si sta inaugurando la posa della statua del Cristo delle Vette, vengono trovati dalle squadre di soccorso privi di vita appesi alle corde nel vuoto del precipizio. Il cattivo tempo e la neve fino quasi al Rifugio Barba Ferrero trasforma la discesa dei soccorritori in un calvario.\nCinque anni pi\u00f9 tardi un'altra tragedia questa volta lungo la cresta Signal. Due alpinisti austriaci Hans Giaiertaes e Heirold Mayer nonostante il cattivo tempo decidono di tentare la scalata della difficile cresta. Giaiertaes scivola ma il suo compagno di cordata riesce a trattenerlo. Tuttavia nella caduta picchia violentemente il costato contro la parete di roccia procurandosi la perforazione della pleura e un collasso del polmone. La lunga agonia di Giaiertaes dura dodici interminabili ore durante le quali trova la forza di dettare il suo testamento. Muore il mattino successivo. Mayer dopo aver composto la salma, sale la cresta Signal da solo e giungendo alla Capanna Margherita dice \"amico kaputt!\" e traccia lo schizzo dell luogo in cui l'aveva lasciato. Senza una plausibile spiegazione si aggrega subito dopo ad una cordata di connazionali e sale con loro la Punta Dufour.\nCinque anni dopo il grande Giorgio Bertone \u00e8 vittima di una caduta dal Canale Sesia. Scivola per oltre 500 metri, si ferisce, ma senza conseguenze fatali. Viene soccorso e portato in salvo al Rifugio Barba Ferrero su una barella improvvisata.\nUna tragedia si consuma invece il 29 aprile 1968 quando per estrarre il corpo di un alpinista morto precipitando in un crepaccio nei pressi della Piramide Vincent, la grande guida Felice Giordano perde la vita scivolando proprio nel crepaccio teatro delle operazioni.\nParete del Corno Nero.\nIl 1969 \u00e8 invece anno di grandi imprese. La cordata Peroni-Rava apre tra il 21 e il 22 ottobre una tra le vie pi\u00f9 difficili del gruppo del Monte Rosa superando per la prima volta la grandiosa parete sud-est del Corno Nero. Si tratta di un'ascensione di grande respiro e di notevole interesse tecnico. Due mesi prima il 20 agosto 1969 Emilio De Tomasi ed Ermanno Orso avevano aperto un'altra via sulla stessa parete, anch'essa molto difficile (TD) con passaggi di VI ma molto pi\u00f9 esposta alle scariche di pietre.\nGli anni settanta passano senza grandi novit\u00e0. Bisogna aspettare l'inizio del decennio successivo per qualcosa di nuovo. Si arriva cos\u00ec al 4 ottobre 1980 quando Cesare Cametti con Francesco Enzio aprono la spettacolare ma pericolosissima via \"direttamente per il seracco\" al Colle Vincent (TD+) ripetuta in prima invernale da Silvio Mondinelli, Fabio Loss e Paolo Della Valentina il 29 dicembre 1988. Si tratta di un itinerario impressionante e ardito che vince direttamente l'enorme seracco a difesa del colle. Presenta passaggi che variano tra i 70\u00b0 e gli 85\u00b0 di pendenza con alcuni muri verticali. L'itinerario \u00e8 per\u00f2 costantemente sotto il tiro dei blocchi di ghiaccio che si staccano con grande facilit\u00e0 dal soprastante colle.\nL'anno dopo \u00e8 invece teatro di una tragedia che sconvolge molto da vicino la comunit\u00e0 di Alagna. La mattina del 3 gennaio tre alpinisti varesini, Ghione, Buremi e Gernetti, decidono di tentare la salita invernale della \"Via degli Italiani\" alla Punta Parrot nonostante le condizioni meteorologiche instabili. Al 5 gennaio di loro non si ha ancora traccia. Le squadre di soccorso iniziano le ricerche con gli elicotteri, ma il cattivo tempo non permette ricognizioni accurate; vengono registrate raffiche di vento di circa 100\u00a0km orari e temperature che gi\u00e0 a 3600\u00a0m segnano -30. Finalmente, il 9 gennaio, i loro corpi vengono avvistati. Sono a 4000 metri sul ghiacciaio del Grenz, in Svizzera, slegati. Uno seduto, gli altri distesi con le giacche a vento aperte e tutt'intorno disseminati nella neve ramponi, zaini, piccozze. Dall'elicottero la scena appare raccapricciante. Gernetti (quello seduto) fu l'unico che con spirito di sopravvivenza, si protesse attraverso la costruzione di un igloo improvvisato. Purtroppo, il ritardo dei soccorsi favor\u00ec il suo decesso. \nGli anni recenti, le guide di Alagna Valsesia.\nIl 1982 riporta invece alle grandi imprese. \u00c8 infatti il momento delle guide di Alagna Valsesia Osvaldo Antonietti e Francesco Enzio. Sul pilastro Vincent (m.4050) aprono una tra le vie pi\u00f9 belle su roccia dell'intero gruppo del Rosa la \"Enzio-Antonietti\": itinerario elegante, vario, su roccia solida e al riparo da pericoli oggettivi (TD con difficolt\u00e0 di V e di VI-).\nPoco distante, il 13 luglio 1983, Gian Carlo Grassi e Isidoro Meneghin, aprono la via per lo spigolo sud-est che di fatto segue la via Enzio-Antonietti fino a quasi la grande cengia a met\u00e0 parete per poi proseguire a sinistra sull'ardito spigolo sud-est (TD-).\nSempre sul pilastro Vincent e sempre da parte delle Guide di Alagna Valsesia, il 22 agosto 1985, Silvio Mondinelli e Fabio Loss partendo dalla Via Enzio-Antonietti elaborano una notevole variante chiamandola \"Per Biglia\". Anche qui le difficolt\u00e0 si aggirano tra il V+ e il VI- (TD).\nNello stesso anno, Dino Deiana e Martino Moretti, l'8 settembre, aprono una nuova via sulla sud della Punta Parrot m.4436, (via del pilastro di sinistra), lungo il marcato pilastro rossastro, su roccia in alcuni tratti ottima. La via presenta passaggi di IV e V fino al V+ (TD-). \nPochi anni pi\u00f9 tardi \u00e8 ancora Silvio Mondinelli ad aprire uno tra gli itinerari pi\u00f9 difficili del gruppo, la via \"Africa Nostra\" con Paolo Della Valentina e Fabio Loss (9 settembre 1987). Si tratta di un itinerario superbo, diretto e molto difficile (TD+) sulla parte di parete della Punta Gnifetti pi\u00f9 compatta e ripida. Le difficolt\u00e0 sono per lo pi\u00f9 concentrate nella zona superiore che cade in maniera pressoch\u00e9 verticale alternando quasi sempre passaggi di V e di VI. Anche per questa, come per la maggior parte delle vie di questo versante, esiste soprattutto all'attacco il pericolo di caduta sassi.\nNell'agosto del 1995 un nuovo exploit. Le guide di Alagna Valsesia, Alberto Zucchetti e Sandro Borini aprono, nell'agosto del 1995, un nuovo itinerario sulla parete sud della Punta Parrot (\"via Zucchetti-Borini\"), a destra rispetto alla Via degli Alpini e a sinistra rispetto alla via del pilastro di sinistra di Deiana-Moretti. Il tracciato sale per placche e cenge, dapprima con difficolt\u00e0 di IV poi con passaggi di V fino al V+ per uscire a un canale di neve inclinato a 40\u00b0 che porta alla vetta. 700m di dislivello e difficolt\u00e0 di TD-.\nNel luglio del 1997, sempre la medesima cordata, apre un nuovo itinerario nella zona forse pi\u00f9 selvaggia della parete valsesiana del Monte Rosa, quella compresa tra il Pilastro Vincent m.4050 e il Corno Nero m.4322.\nLa via, denominata \"Karma\", \u00e8 un itinerario di ampio respiro, in ambiente molto severo. Attacca superando una cengia (IV+) con scarse possibilit\u00e0 di protezione, risale quindi una goulotte di ghiaccio molto stretta, con inclinazione tra i 70\u00b0 e gli 80\u00b0 e supera nella parte alta passaggi su roccia dal V al VI. (TD+).\nL'anno successivo \u00e8 il momento per un'altra grande impresa, sempre ad opera delle guide di Alagna Valsesia; Paolo Paglino, Michele Cucchi e Armin Fisher compiono nel 1998, la prima invernale di \"Africa Nostra\".\nL'ultimo exploit in ordine cronologico \u00e8 la nuova via aperta da Herv\u00e9 Barmasse assieme al padre Marco il 29 e il 30 settembre 2011 sulla parete sud-est della Punta Gnifetti e denominata \"Viaggio nel tempo\". La via si snoda per circa 800m a sinistra di Africa Nostra, su terreno misto, molto delicato a causa della grande friabilit\u00e0 della roccia, con passaggi fino al VI grado oltre i 4000m. La cordata ha raggiunto la base della parete trapezoidale calandosi dal colle Sesia, inaugurando cos\u00ec un itinerario di approccio con meno dislivello rispetto alla tradizionale partenza da Alagna Valsesia (via Capanna Resegotti) ma con maggiori difficolt\u00e0 tecniche. Nel complesso la via \u00e8 valutata ED ed \u00e8 attualmente l'itinerario pi\u00f9 difficile aperto su questo versante del Rosa.\nAttualmente questa parete, complice anche il riscaldamento del clima, \u00e8 di fatto ancora meno percorsa e conosciuta che in passato. A confronto con le affollatissime vie sul Monte Bianco o sulle Dolomiti, di sicuro molto pi\u00f9 remunerative per sicurezza e livello tecnico, gli itinerari della parete valsesiana del Monte Rosa sembrano un mondo pressoch\u00e9 sconosciuto, regno di silenzi e solitudini. \nAd oggi per esempio, vie come la Peroni-Rava o la De Tomasi-Orso al Corno Nero, aperte negli anni '60, non solo contano pochissime ripetizioni (la De Tomasi-Orso probabilmente non \u00e8 mai stata ripetuta) ma attendono ancora le loro prime salite invernali. Anche la via degli Alpini alla Punta Parrot vide la prima salita nel 1940 ma la prima ripetizione solo 40 anni dopo, nel 1980. \nNei fatti sono vie e ambienti che rappresentano l'esatto contrario di ci\u00f2 che oggi gli alpinisti moderni cercano nelle Alpi: tecnica, facilit\u00e0 di arrivo, sicurezza. Si tratta di itinerari duri, difficili, dai dislivelli imponenti e in ambienti severi. Ma proprio per questo sono realt\u00e0 ancora teatro per grandi imprese, dove l'attacco \u00e8 lontano, dove la via \u00e8 lunga, dove il pericolo \u00e8 imminente, dove conta insomma conoscere pi\u00f9 la montagna che la tecnica fine a s\u00e9 stessa."}
{"id": "1964612", "revid": "122513497", "url": "https://it.wikipedia.org/wiki?curid=1964612", "title": "Jimmy Armfield", "text": "Carriera.\nGiocatore.\nClub.\nDopo che la sua famiglia si trasfer\u00ec da Denton a Blackpool, venne notato in una partita al Bloomfield Road dal manager del che, impressionato, gli offr\u00ec prima un periodo di prova e poi un contratto. Il 27 dicembre del 1954, Armfield fece il suo debutto nel Blackpool contro il Portsmouth. Nel 1959, Armfield venne proclamato Giovane dell'Anno. Nei suoi diciassette anni passati al Blackpool ebbe solo piccoli successi, tranne che la promozione in Prima Divisione avvenuta nel biennio 1969-1970. Gioc\u00f2 la sua ultima partita per il Blackpool il 1\u00ba maggio 1971, contro il Manchester United al Bloomfield Road. detiene attualmente il record di presenze del club (627 partite totali) e dal 2011 una sua statua \u00e8 stata eretta in suo onore all'esterno dello stadio di Blackpool.\nNazionale.\nArmfield gioc\u00f2 43 partite per la Nazionale Inglese tra il 1959 e il 1966, e fu capitano per quindici volte. fece il suo debutto internazionale il 13 maggio 1959, contro il di fronte a oltre 120,000 tifosi. Partecip\u00f2 alla Coppa del Mondo del 1962, giocata in Cile. Prese parte anche alla spedizione che vinse nel 1966 la Coppa del Mondo, ma salt\u00f2 tutti gli incontri a causa di un grave infortunio.\nAllenatore.\nNon molto dopo aver appeso le scarpe al chiodo, Armfield divenne allenatore del Bolton Wanderers. Allen\u00f2 anche il Leeds United, portandolo alla finale della Coppa dei Campioni nel 1975.\nDopo il secondo ritiro.\nDopo l'esonero dal Leeds, Armfield decise di lavorare in radio. \u00c8 stato commentatore calcistico della BBC Radio Five Live. Nel 2000 fu insignito del titolo della medaglia dell'Ordine dell'Impero Britannico."}
{"id": "1964618", "revid": "287204", "url": "https://it.wikipedia.org/wiki?curid=1964618", "title": "Lost Angel (album)", "text": "Lost Angel \u00e8 il primo album in studio della band rapcore statunitense 3rd Strike, uscito nel 2002."}
{"id": "1964623", "revid": "599013", "url": "https://it.wikipedia.org/wiki?curid=1964623", "title": "Commodore 900", "text": "Il Commodore 900 (conosciuto anche come Z-8000), \u00e8 un prototipo di microcomputer della Commodore International destinato all'impiego professionale e nell'ambito del CAD.\nStoria.\nPresentato al CeBIT nel 1985 dalla divisione tedesca della Commodore, il progetto fu cancellato quando Commodore lanci\u00f2 sul mercato il Commodore Amiga.\nTutti i prototipi di \"Commodore 900\" furono venduti a distributori terze parti e solo poche di queste unit\u00e0 sono sopravvissute.\nCaratteristiche tecniche.\nEra un computer a 16 bit basato sulla CPU Zilog Z8001 operante alla frequenza di 10\u00a0MHz. Il sistema operativo adottato \u00e8 il Coherent, un sistema operativo simile allo UNIX.\nSono state prodotte due differenti versioni: un modello Workstation dotato grafica con risoluzione di 1024x800 pixels e un modello Server capace di visualizzare solo testo.\nIl case del \"Commodore 900\" \u00e8 simile a quello del Commodore Amiga 2000, solo leggermente pi\u00f9 grande."}
{"id": "1964625", "revid": "767487", "url": "https://it.wikipedia.org/wiki?curid=1964625", "title": "Lucio Afranio (console 60 a.C.)", "text": "Biografia.\n\"Homo novus\", di origine picena, fu legato di Gneo Pompeo Magno in \"Hispania\" durante la guerra contro Quinto Sertorio e in Oriente durante le campagne militari degli anni 66-62 a.C. contro Mitridate VI, re del Ponto. Cassio Dione Cocceiano racconta infatti che Pompeo, dopo aver richiesto inutilmente la Conduene, ovvero la regione per la quale Fraate III (re dei Parti) e Tigrane II (re d'Armenia) stavano litigando, non ricevendo alcuna risposta dal re partico, invi\u00f2 il suo legato Lucio Afranio a prenderne possesso, per poi condederlo a Tigrane. Afranio, mentre stava attraversando la Mesopotamia settentrionale, contrariamente ai patti conclusi con i Parti, smarr\u00ec la strada e sub\u00ec molti danni (poich\u00e9 l'inverno era iniziato) a causa soprattutto della mancanza di vettovaglie. E sarebbe morto, insieme al suo esercito, se gli abitanti di Carre non lo avessero accolto e poi guidato nella marcia successiva. \nTornato dalla guerra mitridatica, conclusasi con la morte del re tanto ostile verso i romani, Pompeo volle garantirsi l'approvazione da parte del senato delle conquiste effettuate in Oriente e la rettifica dell'assetto dato all'intera fascia medio-orientale a seguito della lunga campagna di guerra. Per rendere ci\u00f2 possibile appoggi\u00f2 caldamente ed in maniera poco cristallina, mediante intrighi, la candidatura al consolato di Lucio Afranio, che riusci ad essere eletto nel 60 a.C. insieme a Quinto Cecilio Metello Celere. Pompeo si aspettava di vedere approvate le sue richieste dal senato, essendo riuscito con successo a piazzare il suo fedele legato in una cos\u00ec importante carica, ma le sue aspettative furono clamorosamente disattese. Non solo il senato inizi\u00f2 a fare ostruzionismo su tutte le proposte del console, tanto che non riusc\u00ec a fare approvare nessuno dei provvedimenti che il suo comandante aveva richiesto, ma questi cominci\u00f2 anche ad essere fatto bersaglio dei veti del suo collega ed avversario, Metello Celere. Egli infatti godeva della fama, presso il senato, di essere un \"imbecille incolto\", e Cicerone stesso lo definiva \"ignavo\" e \"indegno del consolato\".\nL'azione di Marco Porcio Catone Uticense, Quinto Cecilio Metello Celere, Lucio Licinio Lucullo ed altri leader ottimati, stigmatizzata tuttavia da Cicerone, ebbe conseguenze decisive per il futuro della res publica. Infatti rifiutando di accogliere le richieste di Pompeo, ma anche simultaneamente quelle di Cesare e di Crasso, di fatto il senato li spinse l'uno nelle braccia dell'altro, avvicinandoli fortemente e inducendoli a formare l'accordo segreto passato alla storia con il nome di \" Primo Triumvirato \". Non \u00e8 un caso che l'oratore e storico Asinio Pollione, molto vicino politicamente a Cesare, faccia iniziare la sua storia della guerra civile romana (opera perduta) proprio con il consolato di Metello e Afranio, ci\u00f2 a riprova dell'importanza rivestita, a suo modo, dalla fallimentare esperienza politica del legato pompeiano, che ebbe ricadute fondamentali nella formazione degli assetti politici degli anni immediatamente successivi ad esso. Infatti, quando l'anno dopo (59 a.C.) il mandato dei consoli termin\u00f2, i giochi erano ormai fatti, ed il destino dello stato romano appariva deciso dall'accordo segreto fra i tre importanti uomini politici. Cesare, Pompeo e Crasso, appoggiati dalla plebe urbana, dall'esercito e da molti esponenti del ceto equestre, imposero il loro volere esautorando il potere del senato, controllando di fatto lo stato e l'accesso alle magistrature pi\u00f9 importanti. \nFu anche pretore nel 72 o nel 71 a.C., mentre fu eletto console per il 60 a.C. insieme a Quinto Cecilio Metello Celere. Ottenne come provincia consolare la Gallia, forse la Cisalpina, ma non \u00e8 sicuro il suo soggiorno nella provincia. Dal 53 a.C. fu in Spagna, sempre come legato di Pompeo, alla testa di tre legioni, e nel 49 a.C. difese Ilerda durante la guerra civile tra Cesare e Pompeo. Dopo la presa della citt\u00e0 ad opera dell'esercito di Gaio Giulio Cesare, ottenne il perdono di quest'ultimo, ma successivamente torn\u00f2 da Pompeo. Partecip\u00f2, sempre nelle file dei pompeiani, alle battaglie di Farsalo e Tapso, e, proprio qui, caduto prigioniero, venne messo a morte."}
{"id": "1964628", "revid": "1442080", "url": "https://it.wikipedia.org/wiki?curid=1964628", "title": "Rub\u00e9n Galv\u00e1n", "text": "Colpito nel 2007 da epatite che richiese un trapianto di fegato e sofferente di cirrosi, \u00e8 scomparso nel 2018 all'et\u00e0 di 66 anni.\nCarriera.\nTrascorse la maggior parte della sua carriera nel Club Atl\u00e9tico Independiente, con cui vinse quattro Coppe Libertadores consecutive, tra il 1972 ed il 1975, e due campionati Nacional, 1977 e 1978. Nel 1980 ebbe una breve esperienza nel Estudiantes de La Plata, ma si ritir\u00f2 poco tempo dopo, all'et\u00e0 di 27 anni.\nFece parte della che vinse il Campionato mondiale nel 1978."}
{"id": "1964629", "revid": "92723", "url": "https://it.wikipedia.org/wiki?curid=1964629", "title": "Diocesi di Adigrat", "text": ""}
{"id": "1964630", "revid": "110157", "url": "https://it.wikipedia.org/wiki?curid=1964630", "title": "Circondario di Soest", "text": "Il circondario di Soest (targa SO) \u00e8 uno dei circondari (\"Kreis\") della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg. Comprende 7 citt\u00e0 e 7 comuni. Il capoluogo \u00e8 Soest, il centro maggiore Lippstadt.\nSuddivisione amministrativa.\nIl circondario di Soest comprende 7 citt\u00e0 e 7 comuni."}
{"id": "1964633", "revid": "113740946", "url": "https://it.wikipedia.org/wiki?curid=1964633", "title": "Barrio Raid", "text": "Barrio Raid \u00e8 un EP della band rapcore statunitense 3rd Strike, uscito nel 2003 solo in Giappone. La canzone \"Into hell again\" \u00e8 stata inserita nella colonna sonora del film "}
{"id": "1964636", "revid": "44939", "url": "https://it.wikipedia.org/wiki?curid=1964636", "title": "Glicolato", "text": ""}
{"id": "1964653", "revid": "149727", "url": "https://it.wikipedia.org/wiki?curid=1964653", "title": "Circondario di Lippe", "text": ""}
{"id": "1964655", "revid": "767487", "url": "https://it.wikipedia.org/wiki?curid=1964655", "title": "Downthesun", "text": "I Downthesun sono stati un gruppo musicale statunitense di genere alternative metal, presentato da Shawn Crahan (percussionista degli Slipknot), anche produttore del loro unico eponimo album.\nLa band ha anche registrato un video del brano \"Medicated\".\nLa band si \u00e8 formata nel 1999 grazie all'incontro di Aaron Peltz e Satone, due appassionati di metal che hanno formato un gruppo grazie a loro conoscenze nell'ambito musicale.\nIl gruppo si \u00e8 sciolto nel 2003 a causa di un litigio fra i due cantanti.\nSatone attualmente milita nel gruppo progressive metal dei Common Diseases of Swine, detti anche CDS.\nNel 2010 \u00e8 stata annunciata la riunione del gruppo."}
{"id": "1964663", "revid": "111946447", "url": "https://it.wikipedia.org/wiki?curid=1964663", "title": "Hustler", "text": "Hustler (inglese: baro, trafficone) \u00e8 un periodico di tipo pornografico, fondato da Larry Flynt nel 1974.\nIl periodico \u00e8 uno dei pi\u00f9 importanti insieme a \"Playboy\" e \"Penthouse\", ma a differenza di questi \u00e8 molto pi\u00f9 esplicito e mostra spesso scene di sesso \"hardcore\".\nStoria.\n\u00c8 il giugno 1974 quando a Cincinnati esce il primo numero della rivista \"Hustler\". Passa poco pi\u00f9 di un anno e il giornale raggiunge la notoriet\u00e0 col numero dell'agosto 1975 nel quale vengono pubblicate foto di Jacqueline Kennedy Onassis che prende il sole nuda. Nello stesso anno Flynt affida la direzione della rivista ad Althea Leasure, una ex spogliarellista di un suo club e ora sua attuale fidanzata. Nel 1976 i due vengono incriminati per pubblicazione di materiale osceno e crimine organizzato.\nFlynt nel corso degli anni pagher\u00e0 milioni di dollari di multe, subir\u00e0 vari processi per oscenit\u00e0 e verr\u00e0 colpito all'addome da un proiettile sparato da un fanatico razzista, in quanto il giornale aveva pubblicato fotografie di una coppia interrazziale.\nNel 2007 \"Hustler\" ritorna agli onori della cronaca quando Flynt offre 1 milione di dollari a chi confesser\u00e0, avendone le prove, di avere avuto rapporti sessuali con politici.\nLo stesso Flynt dice di avere contribuito alla rivoluzione dei costumi sessuali negli Stati Uniti pubblicando \"Hustler\".\nIl processo pi\u00f9 noto e discusso, conclusosi nel 1988, \u00e8 stato intentato dal reverendo protestante George Fallwell. Il giornale in una parodia di un aperitivo, riportava una intervista in cui Fallwell raccontava la sua \"prima volta\" come un rapporto incestuoso con sua madre avvenuto in un bagno pubblico.\nLe vicende giudiziarie della rivista sono raccontate nel film di Milo\u0161 Forman \"Larry Flynt - Oltre lo scandalo\"."}
{"id": "1964666", "revid": "697352", "url": "https://it.wikipedia.org/wiki?curid=1964666", "title": "Bluebird", "text": ""}
{"id": "1964668", "revid": "38120", "url": "https://it.wikipedia.org/wiki?curid=1964668", "title": "Blue Bird", "text": ""}
{"id": "1964670", "revid": "641883", "url": "https://it.wikipedia.org/wiki?curid=1964670", "title": "Cascata ischemica", "text": "Si indica come cascata ischemica una reazione a catena tipica di stati patologici.\nFisiologia.\nQuando le cellule cerebrali coinvolte da un ictus muoiono, liberano sostanze chimiche. Queste ultime provocano la cascata ischemica. Tale reazione a catena danneggia le cellule nervose dell'area circostante la zona ischemica. L'apporto di sangue in quest'area non \u00e8 bloccato del tutto, ma appare seriamente compromesso. Le cellule della zona ischemica, senza un pronto intervento, sono destinate a morire. Il tempo a disposizione per il salvataggio di queste cellule \u00e8 di sei ore (finestra terapeutica)."}
{"id": "1964677", "revid": "124971496", "url": "https://it.wikipedia.org/wiki?curid=1964677", "title": "Riflesso tonico asimmetrico cervicale", "text": " \nPer riflesso tonico asimmetrico cervicale detto anche riflesso tonico del collo, \u00e8 in campo medico uno dei riflessi neonatali, un tipico riflesso presente anche in et\u00e0 neonatale.\nManifestazioni.\nQuando il bambino si trova in posizione supina, se il capo viene ruotato da un lato ci sar\u00e0 estensione dell'arto superiore omolaterale e flessione del controlaterale (posizione dello schermidore).\nL'acquisizione di questa capacit\u00e0 motoria \u00e8 condizione necessaria perch\u00e9 si creino le basi per il passaggio a competenze ancora pi\u00f9 elevate: il passaggio alla posizione a carponi, che permetter\u00e0, l'acquisizione dello schema motorio dinamico, frutto dell'attivazione incrociata degli arti superiori ed inferiori. Il resto del processo di maturazione neurologica avviene ed \u00e8 sostenuto dalle acquisizioni motorie fatte. Tale riflesso impedisce al bambino di rotolare. Ha inoltre la funzione di portare nel campo visivo il braccio e permettere quindi il controllo occhio-mano che porter\u00e0 ai gesti.\nPatologie correlate.\nIl riflesso dovrebbe normalmente scomparire entro i primi mesi di sviluppo del bambino (intorno al terzo-quarto mese) se invece il riflesso \u00e8 presente anche in seguito si deve presupporre un danno neurologico.\nIl riflesso pu\u00f2 essere utilizzato a scopo abilitativo e riabilitativo (metodo Bobath). Al paziente a cui bisogna insegnare il rotolamento nel letto dalla posizione supina a quella prona, in presenza di discinesie legate a problematiche encefaliche, si pu\u00f2 insegnare come utilizzare questo riflesso, variando il tono degli arti di un emisoma rispetto a quello controlaterale, per imparare a passare dalla posizione supina a quella prona."}
{"id": "1964678", "revid": "204012", "url": "https://it.wikipedia.org/wiki?curid=1964678", "title": "Riflesso tonico del collo", "text": ""}
{"id": "1964684", "revid": "767487", "url": "https://it.wikipedia.org/wiki?curid=1964684", "title": "Come le foglie al vento", "text": "Come le foglie al vento (\"Written on the Wind\") \u00e8 un film in Technicolor del 1956 diretto da Douglas Sirk. \u00c8 ispirato al romanzo \"Written on the Wind\" scritto da Robert Wilder dieci anni prima.\nTrama.\nKyle Hadley e Mitch Wayne sono cresciuti insieme; Kyle \u00e8 figlio di Jasper Hadley, un magnate del petrolio del Texas che non ha mai creduto in lui, mentre Mitch, figlio del migliore amico di Jasper, rappresenta invece tutto ci\u00f2 che Jasper avrebbe desiderato in un figlio: seriet\u00e0, onest\u00e0 e dedizione.\nKyle \u00e8 un uomo indolente, tendente all'alcolismo e con una personalit\u00e0 tormentata ma sono proprio queste debolezze ad attrarre Lucy Moore, una donna precedentemente corteggiata da Mitch. L'incontro fra i due si conclude con un matrimonio che giova a Kyle, che smette di bere e getta addirittura in mare la pistola che teneva sotto il guanciale. Tutto sembra procedere per il meglio e la famiglia, nonostante le intemperanze della sorella minore di Kyle, Marylee.\nKyle, desideroso di avere figli, viene informato dal dottor Cochrane di un problema di supposta sterilit\u00e0 e la sera stessa in un ristorante, non riuscendo a confessare la sua angoscia, si ubriaca nuovamente. Mentre il problema di Kyle comincia a trapelare, suo padre, in un dialogo con Mitch, si rimprovera il fallimento della sua vita, per non essere riuscito a impedire la morte di sua moglie e per non aver saputo crescere i due figli come avrebbe desiderato; proprio allora Marylee viene riportata a casa dalla polizia e Jasper, ascoltato il resoconto del giovane con cui la ragazza era in compagnia, scopre la vita di dissolutezza della figlia, fino a quel momento appena sospettata. L'uomo, affranto, salendo la scalinata viene colpito da un infarto e muore all'istante. Kyle non riesce a riprendersi dal colpo autoaccusandosi per la morte del padre e l'amore di Lucy non sembra aiutarlo mentre Mitch intende abbandonare l'azienda. Ancora una volta il destino si accanisce contro la famiglia: Marylee genera in Kyle il sospetto di una relazione fra Lucy e Mitch che una sera confessa a Lucy il suo amore ma lei lo informa di essere incinta di Kyle, il quale si presenta ubriaco e viene accompagnato in camera sua dalla moglie, la quale gli comunica comunque la bella notizia; naturalmente il marito non le crede e la aggredisce pensando che il figlio sia in realt\u00e0 dell'amico che accorre e, dopo averlo indotto ad allontanarsi, chiama il medico che riscontra la perdita del bambino, che era di Kyle. Kyle corre in un bar malfamato dove \u00e8 solito recarsi per acquistare whisky di contrabbando, poi torna a casa e nella libreria trova il revolver del padre con cui minaccia Mitch rinfacciandogli di averlo sempre sminuito agli occhi di tutti; Marylee cerca di fermarlo e, nella lotta che ne segue, parte un colpo che lo uccide.\nMarylee cerca di ricattare Mitch per indurlo a sposarla, minacciandolo di sostenere con la polizia che sia stato lui a sparare al fratello ma lui rifiuta. Durante il processo che segue il medico, i domestici, il barista e Lucy testimoniano delle minacce di Mitch a Kyle, proferite per\u00f2 nel momento di collera dopo l'aggressione dell'amico a sua moglie. Al momento della sua testimonianza Marylee, racconta come sono andate realmente le cose. Mitch viene cos\u00ec assolto e pu\u00f2 finalmente coronare il suo sogno d'amore con Lucy."}
{"id": "1964688", "revid": "400694", "url": "https://it.wikipedia.org/wiki?curid=1964688", "title": "Metti una sera a cena", "text": ""}
{"id": "1964690", "revid": "35707", "url": "https://it.wikipedia.org/wiki?curid=1964690", "title": "Sal Borgese", "text": ""}
{"id": "1964691", "revid": "113591", "url": "https://it.wikipedia.org/wiki?curid=1964691", "title": "Mainardini", "text": ""}
{"id": "1964697", "revid": "767487", "url": "https://it.wikipedia.org/wiki?curid=1964697", "title": "Im Kwon-Taek", "text": ""}
{"id": "1964704", "revid": "17654", "url": "https://it.wikipedia.org/wiki?curid=1964704", "title": "The Blue Bird (film 1976)", "text": ""}
{"id": "1964708", "revid": "1609279", "url": "https://it.wikipedia.org/wiki?curid=1964708", "title": "Alexandra Vandernoot", "text": "Figlia d'arte, suo padre \u00e8 direttore d'orchestra e sua madre ballerina. Ha passato tutta la sua infanzia a Waterloo e successivamente si \u00e8 formata come attrice al Conservatorio d'Arte Drammatica di Bruxelles. La sua prima interpretazione cinematografica risale al 1985 in \"Babel Opera\" di Andr\u00e9 Delvaux. \nNel 1986 interpreta Elisa, la sorella maggiore del protagonista Roger nel film \"L'Iniziazione\" di Gianfranco Mingozzi tratto dal libro \"Les exploits d'un jeune Don Juan\" di Guillaume Apollinaire. Dopo qualche ruolo in alcuni lungometraggi belgi, tenta di far carriera negli Stati Uniti con il film \"Strangers\" di Joan Tewkesbury (1991). In questi anni partecipa in Canada alla serie tv \"Highlander\" (1992 - 1998), nella quale interpreta il ruolo di Tessa No\u00ebl, che la rende famosa a livello internazionale.\nA partire dagli anni novanta partecipa a numerose produzioni televisive della televisione francese, senza tuttavia abbandonare il cinema.\nAlexandra Vandernoot vive a Parigi e ha due figli, avuti col suo compagno, il regista Bernard Uzan."}
{"id": "1964711", "revid": "118834", "url": "https://it.wikipedia.org/wiki?curid=1964711", "title": "Virtuous Sin", "text": ""}
{"id": "1964717", "revid": "38120", "url": "https://it.wikipedia.org/wiki?curid=1964717", "title": "La dame aux camelias", "text": ""}
{"id": "1964718", "revid": "741067", "url": "https://it.wikipedia.org/wiki?curid=1964718", "title": "La Dame aux cam\u00e9lias (disambigua)", "text": ""}
{"id": "1964728", "revid": "287204", "url": "https://it.wikipedia.org/wiki?curid=1964728", "title": "The Blue Bird", "text": ""}
{"id": "1964736", "revid": "1652635", "url": "https://it.wikipedia.org/wiki?curid=1964736", "title": "Abasiofilia", "text": "L'abasiofilia \u00e8 una parafilia che consiste nell'attrazione sessuale nei confronti di coloro che sono costretti a utilizzare, a causa di disabilit\u00e0 fisiche, sedie a rotelle o altri apparecchi ortopedici, come ad es. arti artificiali.\nStoria.\nIl termine fu utilizzato per la prima volta da John Money, nel 1990, su una rivista scientifica.\nLa maggior parte dei soggetti coinvolti in questo tipo di feticismo avrebbe avuto un'et\u00e0 compresa fra i 50 e i 70 anni, secondo alcuni studi svolti negli anni Novanta; si tratterebbe cio\u00e8 di persone che hanno vissuto la loro infanzia negli ultimi anni di diffusione della poliomielite, a cavallo fra gli anni '40 e '50."}
{"id": "1964738", "revid": "287204", "url": "https://it.wikipedia.org/wiki?curid=1964738", "title": "Dendrofilia", "text": "La dendrofilia \u00e8 una parafilia, ovvero una forma di feticismo, che consiste nell'attrazione sessuale per gli alberi. Essa pu\u00f2 comportare il desiderio di congiungersi sessualmente, fisicamente, con gli alberi stessi, ovvero l'adorazione degli alberi come simboli fallici.\nBrenda Love, nel suo libro sulle \"pratiche sessuali inusuali\", sostiene che anticamente gli alberi erano simbolo di fertilit\u00e0 e riporta alcuni racconti tratti dal libro dell'antropologo Thomas Gregor, in cui narra che gli uomini di alcune trib\u00f9 del Sud America usassero, occasionalmente, eiaculare ed annusare sia le piante sia i tronchi degli alberi come rituale."}
{"id": "1964745", "revid": "123531760", "url": "https://it.wikipedia.org/wiki?curid=1964745", "title": "Yasuo Yamada", "text": "Il suo ruolo pi\u00f9 famoso \u00e8 stato Lupin III, che ha doppiato fin dalla prima serie, dal 1971 fino alla morte. \u00c8 stato anche la voce ufficiale giapponese di Clint Eastwood e Jean-Paul Belmondo.\nMuore a 62 anni a causa di un ictus, dopo una battaglia di due anni con l'Ipokaliemia. Alla fine del film \"Lupin III - Le profezie di Nostradamus\" (il primo senza la sua voce), vi \u00e8 un tributo:\nDopo la sua morte, Kan'ichi Kurita ha assunto il ruolo di Lupin III."}
{"id": "1964748", "revid": "287204", "url": "https://it.wikipedia.org/wiki?curid=1964748", "title": "Ratko Peric", "text": ""}
{"id": "1964754", "revid": "1576347", "url": "https://it.wikipedia.org/wiki?curid=1964754", "title": "S\u00e9tanta", "text": ""}
{"id": "1964756", "revid": "125248549", "url": "https://it.wikipedia.org/wiki?curid=1964756", "title": "Governo Adenauer I", "text": "Il primo governo Adenauer \u00e8 stato il primo governo federale della storia della Repubblica Federale Tedesca, in carica dal 20 settembre 1949 al 6 ottobre 1953 durante la prima legislatura del Bundestag.\nLe istituzioni della Repubblica vennero formate dopo l'approvazione della Costituzione tedesca il 23 maggio ed Adenauer form\u00f2 il suo governo il 20 settembre. Il governo era sostenuto da una coalizione di centro-destra formata da: CDU/CSU, Partito Liberale Democratico e Partito Tedesco.\nSar\u00e0 il primo dei cinque governi guidati da Konrad Adenauer."}
{"id": "1964760", "revid": "1711941", "url": "https://it.wikipedia.org/wiki?curid=1964760", "title": "Deichtine", "text": "Nella mitologia irlandese Deichtine o Deichtire \u00e8 la sorella (o la figlia) di Conchobar mac Nessa e la madre di C\u00fa Chulainn. Suo marito \u00e8 S\u00faaltam, ma il vero padre dell'eroe C\u00fa Chulainn \u00e8 il dio L\u00fag.\nNella versione della storia riportata dal \"Leabhar na hUidhre\", Deichtine \u00e8 l'auriga di re Conchobar nonch\u00e9 sua figlia. Quando un magico stormo di uccelli cala su Emain Macha, sede della corte dell'Ulster, e divora tutta l'erba, gli uomini del paese decidono di dargli la caccia inseguendoli a bordo dei loro carri. Ma l'inseguimento si protrae fino a notte fonda e quando inizia a nevicare essi cercano un riparo. Trovano allora una casa, dove ricevono ospitalit\u00e0 da un giovane uomo. La moglie dell'ospite \u00e8 in gravidanza, e cos\u00ec lui stesso serve da mangiare e da bere per tutti. Proprio durante questa visita inaspettata la donna d\u00e0 alla luce un maschietto, contemporaneamente al parto della sua cavalla, che genera due puledri. Gli uomini dell'Ulster vanno a dormire, ma al risveglio si ritrovano magicamente al Br\u00fa na B\u00f3inne (presso Newgrange). Tutto \u00e8 sparito, eccetto che il neonato e i due puledri. Deichtine prende il piccolo come figlio adottivo e tutti insieme tornano a Emain. Tuttavia poco dopo il neonato si ammala e muore. Deichtine beve qualcosa e una piccola creatura scivola dalla coppa nella sua bocca. Quando va a dormire sogna L\u00fag che le rivela di essere il giovane ospite di quella sera e che ora nel suo grembo \u00e8 deposto il figlio del dio. Dopo qualche tempo, diviene evidente a tutti che Deichtine aspetta un figlio, ci\u00f2 che preoccupa molto gli uomini dell'Ulster, fra cui si sussurra che a mettere incinta Deichtine sia stato Conchobar, ubriaco, che era solito dormire vicino a lei. Conchobar ignora le maldicenze e combina il matrimonio tra Deichtine e S\u00faaltam mac Roich, che gli doveva un favore. Deichtine, la notte del matrimonio, vergognandosi di portare in s\u00e9 il figlio di un altro, \"\"schiacci\u00f2 il bambino dentro di s\u00e9 finch\u00e9 non ritorn\u00f2 come vergine. Poi giacque con suo marito, ne fu messa incinta, e diede alla luce un figlio\"\". \nIn un'altra versione Deichtine scompare da Emain Macha. Come nell'altra uno stormo di uccelli invade la corte e guida i suoi uomini dal dio L\u00fag, ma questa volta la donna in travaglio \u00e8 la stessa rediviva Deichtine. Di nuovo al mattino tutto scompare e la compagnia si ritrova al Br\u00fa na B\u00f3inne, eccetto che Deichtine e suo figlio. Anche qui segue il ritorno a Emain ed il matrimonio riparatore con S\u00faaltam."}
{"id": "1964767", "revid": "1305772", "url": "https://it.wikipedia.org/wiki?curid=1964767", "title": "Test Drive (videogioco)", "text": "Test Drive \u00e8 un videogioco del genere simulatore di guida prodotto da Distinctive Software e pubblicato da Accolade nel 1987 per i computer Amiga, Apple II, Atari ST, Commodore 64 e MS-DOS. In Giappone la Pony Canyon lo pubblic\u00f2 per PC-98. \u00c8 il primo titolo della serie \"Test Drive\".\nModalit\u00e0 di gioco.\nIn \"Test Drive\" si devono vincere delle gare su strada, facendo per\u00f2 attenzione a non essere fermati dalla polizia; questa pu\u00f2 essere evitata grazie a un radar. La visuale di gioco \u00e8 in prima persona, con specchietto retrovisore a disposizione, mentre il motore grafico utilizza una modalit\u00e0 poligonale per rappresentare la strada, e sprite per rappresentare le altre automobili e vari ostacoli.\nLe auto utilizzabili sono cinque:"}
{"id": "1964768", "revid": "1776051", "url": "https://it.wikipedia.org/wiki?curid=1964768", "title": "Nicola Bruni Grimaldi", "text": "Fu senatore del Regno d'Italia nella XVII legislatura.\nBiografia.\nFiglio di Francesco Bruni e di Acheropita Carramone, nacque nel quartiere di Pietraccetta. Spos\u00f2 \"Luisa Benevento\".\nFu sindaco di Nocera Inferiore dal 21 luglio 1860 alla fine dell'anno, e dal 1888 al 1\u00ba luglio 1893, giorno del decesso avvenuto in via Quartiere (oggi Via Aurelio Bosco Lucarelli). Realizz\u00f2 il primo acquedotto comunale con le acque della sorgente di Santa Marina.\nFu senatore del Regno dal 4 dicembre 1880.\nCon Real Decreto del 3 settembre 1891 fu autorizzato ad aggiungere al proprio il cognome Grimaldi, nobile famiglia genovese, di cui un ramo si trasfer\u00ec in Campania."}
{"id": "1964771", "revid": "254059", "url": "https://it.wikipedia.org/wiki?curid=1964771", "title": "Giuseppe Cadenazzi", "text": "Biografia.\nFu senatore del Regno d'Italia dalla XVII legislatura. Fu assessore comunale supplente, consigliere comunale di Mantova (1866-1899) e consigliere provinciale.\nLaureato in giurisprudenza, svolse la professione di avvocato. Nel 1850 acquis\u00ec la propriet\u00e0 della Torre della Gabbia, fino a quando in occasione di una divisione condominiale, la torre fu donata al comune di Mantova, bisognosa di restauri.\nPartecip\u00f2 come volontario garibaldino alla campagna per l'indipendenza e l'Unit\u00e0 d'Italia, alla spedizione in Aspromonte del 1862 e alla terza guerra d'indipendenza italiana.\nFu tra i fondatori del quotidiano \"La Provincia di Mantova\"."}
{"id": "1964776", "revid": "108985063", "url": "https://it.wikipedia.org/wiki?curid=1964776", "title": "Mosaico con atleti dalle Terme di Caracalla", "text": "Il grande mosaico con atleti dalle Terme di Caracalla \u00e8 un grande pavimento musivo oggi conservato ai Musei vaticani nella Citt\u00e0 del Vaticano.\nStoria e descrizione.\nNell'800 il nobile vicentino Girolamo Egidio di Velo, appassionato di archeologia, intraprese uno scavo archeologico nelle Terme di Caracalla, che gli consent\u00ec di riconoscere gli ambienti del corpo centrale delle terme, scoprendo anche due importanti pavimenti musivi: i mosaici furono oggetto di un contenzioso con lo Stato pontificio, concessionario dello scavo, che si concluse con la cessione dei mosaici in cambio di alcune sculture minori in deposito nei Musei Vaticani, ora esposte nel Museo naturalistico archeologico di Vicenza.\nIl grande mosaico delle Terme proviene da una delle due grandi esedre semicircolari dei vasti cortili laterali, dove le tessere policrome disegnavano vari riquadri, alternativamente rettangolari (con figure intere) e quadrati (con busti), incorniciati da un motivo a treccia e dentelli. Non possediamo tutta la superficie, ma i resti sono comunque molto abbondanti.\nI soggetti sono atleti vittoriosi e figure di arbitri (togati, con in mano premi o le verghette che simboleggiano il loro ruolo). Gli atleti in particolare sono nudi e tengono in mano gli attributi della loro specialit\u00e0 sportiva (disco, pancrazio, ecc.) o i premi vinti (palme, corone, ecc.). Talora sopra la testa dei personaggi \u00e8 scritto il nome.\nLe figure atletiche sono rappresentate in modo realistico, evidenziando la poderosa muscolatura, anche le teste sono veri ritratti, resi con efficaci tratti fisiognomici, con tratti angolosi e brutali, gli occhi grandi, l'espressivit\u00e0 intensa. Le capigliature sono rasate o a ciuffo.\nI colori pi\u00f9 usati sono prevalentemente di tonalit\u00e0 bruna o bruno-rossastra, con contrasti violenti che sottolineano l'espressivit\u00e0 delle figure. \nQuesta scuola di mosaicisti fu attiva a Roma tra il 210 e il 230 e produsse anche i mosaici rinvenuti presso Porta Maggiore con soggetti simili."}
{"id": "1964777", "revid": "1728", "url": "https://it.wikipedia.org/wiki?curid=1964777", "title": "Andrea Calenda di Tavani", "text": "Fu senatore del Regno d'Italia dalla XVII legislatura."}
{"id": "1964778", "revid": "111319", "url": "https://it.wikipedia.org/wiki?curid=1964778", "title": "Nuoto ai Giochi della XXIV Olimpiade - 800 metri stile libero femminili", "text": "Hanno partecipato alle batterie di qualificazione 27 atlete: le prime 8 si sono qualificate per la finale.\nBatterie di qualificazione.\n23 settembre 1988\nFinale A.\n24 settembre 1988"}
{"id": "1964780", "revid": "174925", "url": "https://it.wikipedia.org/wiki?curid=1964780", "title": "San Maurilio di Angers", "text": ""}
{"id": "1964781", "revid": "1442080", "url": "https://it.wikipedia.org/wiki?curid=1964781", "title": "Lotta libera ai Giochi della XXVIII Olimpiade - 55 kg femminile", "text": "Il torneo si \u00e8 svolto il 22 e il 23 agosto.\nLegenda:"}
{"id": "1964782", "revid": "1337443", "url": "https://it.wikipedia.org/wiki?curid=1964782", "title": "Francesco Caligaris", "text": "Fu senatore del Regno d'Italia nella XVII legislatura."}
{"id": "1964786", "revid": "599013", "url": "https://it.wikipedia.org/wiki?curid=1964786", "title": "Badminton ai Giochi della XXIX Olimpiade - Singolo maschile", "text": ""}
{"id": "1964789", "revid": "1776051", "url": "https://it.wikipedia.org/wiki?curid=1964789", "title": "Giovanni Camerini", "text": "Fu senatore del Regno d'Italia nella XVII legislatura."}
{"id": "1964791", "revid": "61051", "url": "https://it.wikipedia.org/wiki?curid=1964791", "title": "Badminton ai Giochi della XXIX Olimpiade - Singolo femminile", "text": ""}
{"id": "1964792", "revid": "547034", "url": "https://it.wikipedia.org/wiki?curid=1964792", "title": "Canottaggio ai Giochi della XXIX Olimpiade - Otto maschile", "text": "Batterie.\nHanno partecipato alle batterie di qualificazione 8 equipaggi, suddivisi in 2 batterie: i primi di ogni batteria sono passati direttamente alla finale A, mentre gli altri hanno effettuato i ripescaggi.\nLuned\u00ec 11 agosto 2008, ore: 15:10-15:30\nRipescaggi.\nI primi 4 equipaggi del ripescaggio si sono qualificati per la finale A.\nMarted\u00ec 12 agosto 2008, ore: 17:10-17:20\nFinali.\nFinale B.\nSabato 16 agosto 2008, ore 15:20-15:30\nFinale A.\nDomenica 17 agosto 2008, ore 17:30-17:40"}
{"id": "1964793", "revid": "373458", "url": "https://it.wikipedia.org/wiki?curid=1964793", "title": "Medioevali", "text": ""}
{"id": "1964794", "revid": "1543377", "url": "https://it.wikipedia.org/wiki?curid=1964794", "title": "Ciclismo ai Giochi della XXIX Olimpiade - Keirin", "text": "La gara di Keirin dei Giochi della XXIX Olimpiade fu corsa il 16 agosto al Laoshan Velodrome. La medaglia d'oro fu vinta dal britannico Chris Hoy.\nVide la partecipazione di 25 atleti. La prova consiste nell'effettuare otto giri di pista (2\u00a0km); i primi cinque giri e mezzo venivano effettuati dietro un mezzo motorizzato che aumentava gradualmente la velocit\u00e0 fino a 50\u00a0km/h, lasciando quindi la pista; gli ultimi due giri e mezzo di pista venivano quindi effettuati liberamente dai ciclisti.\nRisultati.\nPrimo turno.\nSi svolsero quattro batterie: i primi due atleti di ognuna passarono al turno successivo, mentre gli altri effettuarono i ripescaggi.\nRipescaggi primo turno.\nI vincitori di ogni ripescaggio passarono al secondo turno.\nSemifinali.\nI 12 atleti qualificati si affrontarono in due batterie da sei ognuna; i primi 3 si qualificarono per la finale."}
{"id": "1964795", "revid": "1776051", "url": "https://it.wikipedia.org/wiki?curid=1964795", "title": "Diego D'Amico", "text": "\u00c8 stato deputato all'Assemblea Costituente.\nFu Alto Commissario Aggiunto per l'igiene e la Sanit\u00e0 pubblica nel III e IV Governo De Gasperi."}
{"id": "1964798", "revid": "83549", "url": "https://it.wikipedia.org/wiki?curid=1964798", "title": "Eszterh\u00e1zy", "text": ""}
{"id": "1964802", "revid": "123603861", "url": "https://it.wikipedia.org/wiki?curid=1964802", "title": "Emain Macha", "text": "Emain Macha o Emuin Macha (antico irlandese, pronuncia ), Eamhain Mhacha (irlandese moderno, pronuncia ), a volte latinizzato o anglicizzato in Emania, conosciuto in inglese col nome Navan Fort, \u00e8 un antico monumento nel County Armagh, in Nord Irlanda. Nonostante l'appellativo inglese \"Fort\", forte, non sembra essere stato un sito difensivo ma un luogo rituale e di cerimonie, apparentemente abbandonato dal I secolo d.C. Riveste un ruolo particolare nella mitologia irlandese, specie nel Ciclo dell'Ulster.\nEmain Macha / Navan Fort \u00e8 considerato un monumento nazionale.\nRovine.\nIl sito, su di una bassa collina approssimativamente a 2.6\u00a0km della citt\u00e0 di Armagh, ha un recinto circolare di 250\u00a0metri di diametro, circondato da un terrapieno ed un fossato. La posizione inusuale del fossato, dietro il terrapieno, suggerisce la mancanza di valore militare del sito.\nAll'interno del recinto sono visibili due monumenti. Decentrato verso nord-ovest si trova un bastione di terra di 40\u00a0metri di diametro e alto 6\u00a0metri. Decentrata verso sud-est rimane l'impronta circolare di un monumento preistorico di carattere cerimoniale o sepolcrale, con un diametro di circa 30\u00a0metri.\nGli scavi archeologici hanno rivelato che il bastione di terra data (grazie alla dendroconologia) al 95 a.C. Vi si ritrova una struttura circolare, consistente di quattro anelli concentrici di pali disposti attorno ad un tronco di quercia, con l'entrata rivolta verso ovest (mentre le abitazioni preistoriche sono rivolte con l'entrata invariabilmente ad est, rivolte verso la direzione dell'alba). Il pavimento della struttura \u00e8 coperto da pietre disposte in segmenti radiali. L'intero edificio fu deliberatamente bruciato prima di essere sepolto nella terra e nell'erba (evidenze archeologiche rimandano a simili rituali di immolazione di edifici per Tara e Allen). Il terrapieno e il fossato che circondano la cima della collina appartengono alla stessa epoca.\nNon si pu\u00f2 invece assegnare una data sicura all'impronta ad anello, anche se gli scavi e le indagini geofisiche hanno rivelato i resti di una struttura lignea sottostante a forma di otto. \nL'anello maggiore dell'otto ha 30\u00a0metri di diametro, quello minore 20. La struttura \u00e8 stata ricostruita due volte.\nCostruzioni simili, ma inferiori per dimensioni, ognuna con un pavimento centrale, sono state rinvenute sotto il bastione di terra. Gli artefatti rinvenuti in questi depositi mostrano che il sito fu abitato nella tarda et\u00e0 del bronzo e nella prima et\u00e0 del ferro (circa dal 600 al 250 a.C.). Il pi\u00f9 inusuale dei ritrovamenti \u00e8 il teschio di una bertuccia.\nUna struttura della prima et\u00e0 del bronzo, il fossato circolare che circonda il bastione di terra, di diametro 45\u00a0metri, largo 5 metri e profondo 1 metro, contiene strumenti in pietra e frammenti di ceramica che attestano l'abitazione del sito sin dal Neolitico (c. dal 4000 al 2500 a.C.).\nIl complesso di Navan.\nAltri significativi siti preistorici nelle vicinanze includono Haughey's Fort, un forte della prima et\u00e0 del bronzo 1\u00a0km ad ovest, le \"stalle del re\", una fossa artificiale sempre dell'et\u00e0 del bronzo, e Loughnashade, un lago da cui sono stati tratti manufatti dell'et\u00e0 del ferro.\nEmain Macha nella mitologia irlandese.\nSecondo la mitologia irlandese e la tradizione storica Emain Macha fu la capitale degli Ulaid, il popolo da cui prese il nome l'Ulster. Sarebbe stata fondata verso il VII o V secolo a.C. dalla dea Macha. Nel Ciclo dell'Ulster figura come la sede di re Conchobar mac Nessa. Di Conchobar si dice avesse tre case ad Emain: \nIl nome \"Emain Macha\" \u00e8 stato variamente interpretato: \"il fermaglio di Macha\", usato dalla dea per tracciare i confini del sito, oppure \"i gemelli di Macha\", dove avrebbe dato alla luce due gemelli in seguito ad una gara di carri.\nGli \"Annali dei quattro maestri\" ricordano che Emain Macha fu abbandonata dopo l'incendio appiccato dai Tre Colla nel 331 d.C., dopo aver sconfitto Fergus Foga, re dell'Ulster, nella battaglia di Achadh Leithdheirg"}
{"id": "1964804", "revid": "301255", "url": "https://it.wikipedia.org/wiki?curid=1964804", "title": "Navan Fort", "text": ""}
{"id": "1964807", "revid": "76963", "url": "https://it.wikipedia.org/wiki?curid=1964807", "title": "Todd Lowe", "text": "\u00c8 un attore statunitense da Humble, Texas, a circa quindici miglia da Houston.\nLowe \u00e8 principalmente conosciuto per il ruolo di Zach van Gerbig, marito di Lane Kim nella serie televisiva \"Una mamma per amica\". Inoltre \u00e8 il cantante ed il chitarrista dei Pilbilly Knights, un gruppo country di Los Angeles, con il quale ha pubblicato un CD, \"California Night Club\" nel 2007.\nLowe \u00e8 laureato all'universit\u00e0 a Austin (Texas) in Arte nel 1999. Prima di fare l'attore, ha lavorato anche come sostituto insegnante.\nDal 2008 al 2014 ha lavorato nella serie televisiva \"True Blood\", nel ruolo di Terry Bellefleur."}
{"id": "1964810", "revid": "196390", "url": "https://it.wikipedia.org/wiki?curid=1964810", "title": "Articolo definito", "text": ""}
{"id": "1964813", "revid": "120841566", "url": "https://it.wikipedia.org/wiki?curid=1964813", "title": "Nikolaj Stepanovi\u010d Gumil\u00ebv", "text": "Figura centrale del movimento acmeista assieme alla poetessa Anna Achmatova, con la quale fu brevemente sposato e dalla quale ebbe il figlio Lev, la sua poesia conserva sempre un aroma adolescente, per la passione del viaggio e dell'esotico e per il frequente tono fatalistico. Molto popolare in vita, esercit\u00f2 un influsso intenso sui poeti pi\u00f9 giovani. Fucilato nel 1921 con l'accusa di attivit\u00e0 controrivoluzionaria, la sua poesia fu proibita durante il regime sovietico.\nBiografia.\nFiglio del medico Stepan Jakovlevi\u010d Gumil\u00ebv (1836-1920) e di Anna Ivanovna L'vova (1854-1942), studi\u00f2 nel liceo di Carskoe Selo, diretto dal poeta Innokentij F\u00ebdorovi\u010d Annenskij (1855-1909). Dopo la maturit\u00e0, si trasfer\u00ec a Parigi per studiare alla Sorbona.\nCominci\u00f2 a pubblicare poesie a partire dal 1902: nel 1905 apparve la sua prima raccolta poetica, \"\u041f\u0443\u0442\u044c \u043a\u043e\u043d\u043a\u0432\u0438\u0441\u0442\u0430\u0434\u043e\u0440\u043e\u0432\" (Il cammino dei conquistatori) e durante la sua permanenza nella capitale francese collabor\u00f2 anche alla rivista letteraria \"Sirius\", della quale uscirono solo tre numeri.\nDal 1907 viaggi\u00f2 attraverso la Francia, l'Italia e l'Africa, da cui fu particolarmente attratto, ritornandovi pi\u00f9 volte, partecipando a safari e raccogliendo prodotti dell'artigianato locale per il Museo di Antropologia e Etnografia di San Pietroburgo. Quelle esperienze gli ispirarono il suo secondo libro \"\u0420\u043e\u043c\u0430\u043d\u0442\u0438\u0447\u0435\u0441\u043a\u0438\u0435 \u0446\u0432\u0435\u0442\u044b\" (Fiori romantici), pubblicato nel 1908.\nRitornato in Russia, collabor\u00f2 al periodico d'arte \"A\u043f\u043e\u043b\u043b\u043e\u043d\" (Apollon). Nel 1909 fu protagonista di un duello con un altro collaboratore della rivista, il poeta Maksimilian Aleksandrovi\u010d Volo\u0161in (1877-1932), a motivo della relazione con la poetessa Cherubina de Gabriak.\nNel 1910, partecipando alle celebrazioni del poeta simbolista Vja\u010deslav Ivanovi\u010d Ivanov (1866-1949), conobbe la giovane poetessa Anna Achmatova (Anna Adreevna Gorenko, 1889-1966), che spos\u00f2 il successivo 25 aprile; nello stesso anno pubblic\u00f2 la raccolta \"\u0416\u0435\u043c\u0447\u0443\u0433\u0430\" (Le perle), che contiene poesie ispirate alle sue esperienze africane.\nNel 1911, in reazione all'aura di misticismo che circondava la poesia simbolista, fond\u00f2 con Sergej Mitrofanovi\u010d Gorodeckij (1884-1967) l'associazione \"\u0426\u0435\u0445 \u043f\u043e\u044d\u0442\u043e\u0432\" (\"Gilda dei poeti\"), propugnando una poesia che fosse espressione di lavoro artigianale, che chiunque, provvisto del necessario bagaglio tecnico, avrebbe potuto coltivare; si unirono a loro anche Anna Achmatova e Osip Mandelstam (1891-1938). Il movimento - che fu chiamato dai fondatori anche \u00abadamismo\u00bb, in riferimento al ritorno a un'originaria purezza di visione della realt\u00e0, dalla quale doveva scaturire la nuova poesia - fu battezzato \u00abacmeismo\u00bb (da acm\u00e9, vertice) da un suo oppositore poeta simbolista, che intendeva deridere la presunta pretesa di elevamento di questi poeti. Il termine fu comunque accettato da Gumil\u00ebv che intese ribadire la necessit\u00e0 di immagini poetiche chiare e di un'espressione moderna e quotidiana, mentre Gorodeckij lo defin\u00ec una lotta contro il simbolismo, \u00ablotta per questo mondo sonoro, multicolore, mondo della forma, del peso e del tempo, lotta per il nostro pianeta la terra\u00bb.\nNumerosi giovani furono attratti da questa nuova scuola poetica: fu il caso di Georgij Ivanov (1894-1958) e di Vladimir Nabokov (1899-1977). Gumil\u00ebv scrisse anche articoli teorici e pubblic\u00f2 traduzioni di poeti francesi contemporanei, oltre alla versione francese di sue poesie. Nel 1912 apparve la raccolta \"\u0427\u0443\u0436\u043e\u0435 \u043d\u0435\u0431\u043e\" (Il cielo lontano), lo stesso anno della nascita del figlio Lev.\nAllo scoppio della Prima guerra mondiale, Gumil\u00ebv si arruol\u00f2 volontario \u2013 unico caso di scrittore russo di un qualche nome \u2013 come soldato semplice, guadagnandosi il 24 dicembre 1914 e il 5 gennaio 1915, due Croci di San Giorgio al valore e la promozione a ufficiale di cavalleria.\nSeparatosi dalla moglie, durante la rivoluzione del febbraio 1917 si trovava distaccato in Macedonia e in occasione di quella d'ottobre era a Parigi, nel corpo di spedizione russo sul fronte francese. Malgrado il suo dichiarato anticomunismo, Gumil\u00ebv volle tornare in Russia nel 1918 - \u00abho cacciato i leoni in Africa e non credo che i bolscevichi siano molto pi\u00f9 pericolosi\u00bb, dichiar\u00f2 - e partecip\u00f2 alla fondazione del Sindacato degli scrittori russi. Scrisse le sue cose migliori negli ultimi libri \"\u041a\u043e\u0441\u0442e\u0440\" (Il fal\u00f2) e \"\u0428\u0430\u0442e\u0440\" (La tenda) del 1918 e \"\u041e\u0433\u043d\u0435\u043d\u043d\u044b\u0439 \u0441\u0442\u043e\u043b\u043f\" (Colonna di fuoco) del 1921.\nArrestato il 3 agosto 1921 con l'accusa di partecipazione a un complotto monarchico, fu fucilato con altri 60 compagni. Le precise circostanze della detenzione e della condanna non sono note, cos\u00ec come s'ignora dove sia stato sepolto.\nNe \"Il fal\u00f2\" \u00e8 contenuto un indirizzo al lettore, nel quale Gumil\u00ebv \u00abafferma di voler fornire al lettore una dieta poetica non debilitante o distensiva, ma esaltante e virilizzante, che insegni a restare calmi di fronte alla morte. In un altro poema egli esprime il desiderio di morte violenta \"e non nel mio letto, fra il dottore e il notaio\"\u00bb. Altrove, come ne \"Il tram smarrito\", dialogo del poeta con l'anima e il corpo, Gumil\u00ebv fa dire al suo corpo:\nL'acmeismo fu, in Gumil\u00ebv, \u00abun curioso miscuglio di ricordi simbolisti con ispirazioni realistiche, realizzando contro i vecchi miti nuovi miti, stilisticamente rifacendosi a Gautier\u00bb."}
{"id": "1964814", "revid": "599013", "url": "https://it.wikipedia.org/wiki?curid=1964814", "title": "Du\u0161ko Vujo\u0161evi\u0107", "text": ""}
{"id": "1964815", "revid": "599013", "url": "https://it.wikipedia.org/wiki?curid=1964815", "title": "Suore oblate di San Luigi Gonzaga", "text": "Le Suore Oblate di San Luigi Gonzaga sono un istituto religioso femminile di diritto pontificio: i membri di questa congregazione, dette popolarmente Luigine, pospongono al loro nome la sigla O.S.L.\nStoria.\nLe Oblate di San Luigi Gonzaga (Suore Luigine) vennero fondate il 15 ottobre del 1815 dal venerabile Giovanni Battista Rubino (La Morra, 12 febbraio 1776 - 11 febbraio 1853) e dalle cofondatrici Maria Teresa Moscone e Maria Luisa Caminale. L'istituto fu approvato dall'allora vescovo di Alba monsignor Giovanni Antonio Nicola il 30 luglio 1819.\nLa congregazione ha ottenuto il riconoscimento di istituzione di diritto pontificio con decreto del 29 gennaio 1958.\nAttivit\u00e0 e diffusione.\nL'attivit\u00e0 apostolica di queste suore \u00e8 il campo educativo femminile: portano un abito nero e una cuffietta plissettata.\nIl 7 agosto 2004 \u00e8 stata eletta superiora generale della congregazione Sr. Caterina (Maria Xaveria) Bertola: la sede generalizia \u00e8 ad Alba (Cuneo).\nAl 31 dicembre 2005 l'istituto contava 239 religiose in 46 case"}
{"id": "1964817", "revid": "287204", "url": "https://it.wikipedia.org/wiki?curid=1964817", "title": "Dusko Vujosevic", "text": ""}
{"id": "1964821", "revid": "76963", "url": "https://it.wikipedia.org/wiki?curid=1964821", "title": "Michael Winters", "text": "Winters \u00e8 principalmente conosciuto per il ruolo di Taylor Doose nel serial televisivo statunitense \"Una mamma per amica\". Prima del suo ruolo ricorrente in \"Una mamma per amica\" Winters aveva interpretato dozzine di ruoli minori in altri importanti serie televisive come \"Ally McBeal\", \"Days of Our Lives\", \"NYPD Blue\", \"Law &amp; Order\", \"Frasier\",\" Mr. &amp; Mrs. Smith\", \"Quell'uragano di pap\u00e0\", \"La tata\", \"Friends\", \"The Practice\", \"The Guardian\", \"Dharma &amp; Greg\" e \"Providencs\"."}
{"id": "1964830", "revid": "120813785", "url": "https://it.wikipedia.org/wiki?curid=1964830", "title": "Fritz Sauckel", "text": " Fu generale plenipotenziario del Lavoro dal 1942 sino alla fine della guerra.\nPrimi anni di vita.\nSauckel nasce nel 1894 ad Ha\u00dffurt, nel Regno di Baviera, figlio unico di un postino e di una sarta. Studi\u00f2 nella scuola locale fino a quando sua madre si ammal\u00f2, e dovette arruolarsi, a quindici anni, nella marina mercantile prima su una goletta norvegese e poi su navi svedesi e tedesche. Allo scoppio della Prima guerra mondiale, si trovava su una nave tedesca in rotta verso l'Australia quando venne catturata dalla marina francese. Venne internato in Francia dall'agosto 1914 al novembre 1919.\nTornato in patria, trov\u00f2 lavoro presso una fabbrica di Schweinfurt, e studi\u00f2 ingegneria a Ilmenau dal 1922 al 1923. Nel 1924 si spos\u00f2 con Elisabeth Wetzel; la coppia ebbe dieci figli.\nNazista della prima ora, entr\u00f2 a far parte del Partito Nazionalsocialista dei Lavoratori Tedeschi nel 1923 (tessera numero 1395). Rimase esponente del partito nazista anche dopo il suo scioglimento, rientrandovi nel 1924 quando venne riorganizzato.\nSauckel venne nominato gauleiter della Turingia nel 1927 e divenne membro del governo regionale nel 1929. Dopo la presa del potere da parte dei nazisti nelle elezioni del 1933, venne promosso reggente del Reich della Turingia e membro del Reichstag. Venne anche elevato al grado Obergruppenf\u00fchrer onorario (l'equivalente del grado di Generale di corpo d'armata) delle SA e delle SS.\nSeconda guerra mondiale.\nDurante la seconda guerra mondiale, Sauckel venne nominato commissario per il distretto di Kassel (\"Reichsverteidigungskommissar Wehrkreis IX\") e generale plenipotenziario per la distribuzione del lavoro (\"Generalbevollm\u00e4chtigter f\u00fcr den Arbeitseinsatz\") il 21 marzo 1942, su raccomandazione di Albert Speer. In quanto tale, \u00e8 stato responsabile della deportazione di circa cinque milioni di lavoratori stranieri in Germania, che svolsero lavori forzati per l'industria e per l'agricoltura tedesca.\nProcesso ed esecuzione.\nPortato davanti alla corte del processo di Norimberga, Sauckel venne accusato di crimini contro la pace, pianificazione di guerre d'aggressione e crimini contro l'umanit\u00e0. Sauckel si difese sostenendo che la sua non fu opera di schiavizzazione, bens\u00ec un processo economico di fornitura di manodopera. Neg\u00f2 anche il maltrattamento dei lavoratori e le condizioni disumane in cui erano costretti a lavorare.\nSauckel venne dichiarato colpevole dai giudici e condannato a morte tramite impiccagione; la condanna fu eseguita il 16 ottobre 1946 e fu l'ottavo a salire sul patibolo. \nLe sue ultime parole furono: \n\"Ich sterbe unschuldig, mein Urteil ist ungerecht. Besch\u00fctze Deutschland Gott!\" \n(Io muoio innocente, la mia condanna \u00e8 ingiusta. Dio protegga la Germania!).\nLa sua condanna rimane controversa, dal momento che il suo superiore, Albert Speer, venne condannato a solo 20 anni di carcere. Bisogna ricordare per\u00f2 che nel marzo 1943 Speer voleva trasferire agli armamenti forze lavoro sottoposte ai gauleiter del partito. Serviva una delega specifica e Martin Bormann impose Sauckel, il quale non fu mai sottoposto al ministro della produzione."}
{"id": "1964832", "revid": "1305772", "url": "https://it.wikipedia.org/wiki?curid=1964832", "title": "Self Control (album Raf)", "text": "Self Control \u00e8 il primo album del cantante italiano Raf.\nIl primo album di Raf \u00e8 realizzato completamente in lingua inglese, e contiene la prima grande hit del cantautore pugliese, \"Self Control\", un brano italo disco che ebbe successo in tutta Europa e di cui fu eseguita una cover ad opera della cantante statunitense Laura Branigan \nche \u00e8 stata un grande successo commerciale, raggiungendo il numero quattro della Billboard Hot 100 degli Stati Uniti e raggiungendo la vetta delle classifiche in Canada e in diversi paesi europei\nL'album fu pubblicato in Italia con il titolo \"Raf\", in Spagna, Argentina, Brasile, Portogallo, Francia, Giappone e Sud Corea col titolo \"Change your mind\", e \"Raff\" per il mercato tedesco, dove fu pubblicato, oltre che in vinile, anche in una rara versione CD..\nL'album, composto inizialmente da nove tracce, fu ristampato a partire dal 1987 col titolo Self Control, su CD, LP ed MC, con l'aggiunta di due nuovi brani: \"Hard\", pubblicato come singolo nel 1986, e \"London Town\", anch'esso pubblicato come singolo nel 1987. La tracklist della ristampa fu disposta in maniera diversa rispetto alla versione originale del 1984. La traccia \"Madeleine O\", fu indicata semplicemente come \"Madeleine\"..\nA partire dall'album successivo \"Svegliarsi un anno fa\" Raf inizi\u00f2 ad incidere in italiano. Saranno anche gli ultimi brani in inglese di Raf fino al 30 giugno 2015, quando inserir\u00e0 nel nuovo album \"Sono io\" una canzone inedita in lingua inglese dal titolo \"Show me the way to heaven\"."}
{"id": "1964847", "revid": "125680206", "url": "https://it.wikipedia.org/wiki?curid=1964847", "title": "Produzione di massa", "text": "La produzione di massa (detta anche: \"a flusso\", \"ripetitiva\", \"in serie\" o \"seriale\", \"continua\") \u00e8 la realizzazione di grandi quantit\u00e0 di prodotti standardizzati, spesso compiuta con catene di montaggio o linee a trasferimento.\nBasata sui principi formulati da Frederick Taylor, sull'utilizzo di parti intercambiabili prodotte con macchine utensili rispettando tolleranze di lavorazione, fu grandemente diffusa da Henry Ford nel XX secolo, specie con la sua proverbiale Ford Modello T.\nDescrizione.\nSi contrappone alla produzione artigianale ed alle produzioni per lotti, rispetto alle quali si differenzia per il fatto che il prodotto non viene realizzato in un'unica postazione n\u00e9 da un unico operatore che ne esegua le varie fasi di produzione dall'inizio alla fine, ma piuttosto la lavorazione viene suddivisa in attivit\u00e0 elementari affidate ad una predeterminata catena di stazioni, sulle quali operi una moltitudine di operatori, ciascuno dei quali chiamato ad eseguire soltanto una piccola parte (parcellizzazione), altamente ottimizzata, della lavorazione totale. \nStrumenti utilizzati.\nGli operatori, che in origine erano operai umani ma che oggi possono essere almeno in parte rimpiazzati da robot industriali, eseguono un determinato insieme di operazioni elementari, sequenziate e descritte in un ciclo di lavorazione, la cui durata o tempo ciclo viene determinata con esattezza. In fase di progettazione della linea di produzione di massa, il tempo ciclo di ogni stazione deve essere reso uguale o il pi\u00f9 possibile prossimo al tempo ciclo delle altre stazioni, ricorrendo ad opportuni accorpamenti e suddivisioni delle attivit\u00e0, in modo che la linea sia in grado di funzionare senza fermate e senza accavallamenti; qualora in alcune stazioni ci\u00f2 non sia possibile per ragioni tecniche/tecnologiche (ad es. perch\u00e9 determinate operazioni indivisibili non possono che avvenire in un certo tempo tecnico, non riducibile), occorrer\u00e0 ricorrere alla duplicazione / moltiplicazione delle stazioni che dovranno operare in parallelo, interponendo dei buffer intermedi per disaccoppiare le stazioni a monte da quelle a valle.\nSul piano logistico-operativo, la produzione di massa si caratterizza per la meccanizzazione e la riduzione al minimo indispensabile dei tempi morti di trasferimento e il conseguente ampio ricorso a nastri trasportatori e simili congegni per trasferire \u2014 lungo lo stabilimento \u2014 particolari semilavorati, che raggiungono di volta in volta le postazioni in cui lavoratori specializzati eseguono la rispettiva semplice operazione di assemblaggio (sempre la medesima per ciascun binomio lavoratore/postazione). In tal modo, si possono raggiungere frequenze produttive assai elevate. Al crescere della complessit\u00e0 del prodotto, si passa da un layout a linea continua ad uno a \"lisca di pesce\", nel quale varie diramazioni (linee di assemblaggio sottogruppi) convergono in una linea finale.\nVantaggi e svantaggi.\nLa produzione di massa permette di abbattere i costi di produzione grazie alle economie di scala, consente un efficace impiego di manodopera non particolarmente formata (la natura parcellizzata ed elementare delle attivit\u00e0 ripetitive affidate a ciascun operatore rende molto ridotte le esigenze di formazione e spesso \u00e8 sufficiente un breve addestramento per mettere in grado l'operatore di svolgere le attivit\u00e0 che gli sono affidate).\nTuttavia, essendo basata sulla standardizzazione spinta dei componenti e dei prodotti, e sulla natura dedicata delle attrezzature di produzione, la produzione di massa nelle sue implementazioni pi\u00f9 tipiche soffre di alcuni limiti fisiologici quali scarsa flessibilit\u00e0, alto costo di investimento iniziale, che la rendono adatta solo a prodotti la cui domanda sia ampiamente prevedibile e soprattutto sia tale da permettere di superare il punto di pareggio in tempi ragionevolmente brevi.\nOltre che un'elevata organizzazione, per raggiungere la produzione seriale bisogna in ogni caso passare (temporaneamente) per la piccola serie che nasce con un'attenta fase metaprogettuale, di prototipizzazione e la creazione di almeno un lotto pilota."}
{"id": "1964849", "revid": "57342", "url": "https://it.wikipedia.org/wiki?curid=1964849", "title": "Itinerarium", "text": "Un itinerarium (plurale: itineraria) era una sintesi, con finalit\u00e0 pratiche, di un itinerario stradale dell'antichit\u00e0 romana, con indicazioni delle citt\u00e0, delle stazioni di sosta e di cambio dei cavalli e delle relative distanze. Potevano essere in forma sia testuale (\"itineraria scripta\") che grafica (\"itineraria picta\").\nIl termine pu\u00f2 riferirsi anche alle guide redatte da viaggiatori medioevali, molte delle quali sono racconti di pellegrinaggi in Terra santa:\nEsempi.\nEsempi di itinerari, sia romani sia cristiani, sono:\nUn'opera che viene spesso accostata a quella degli \"Itineraria\" \u00e8 l\"'Itinerarium Alexandri\", che, in realt\u00e0, \u00e8 una biografia di Alessandro Magno che contiene una descrizione del percorso compiuto in Persia.\nAltro esempio di itinerario sono i cosiddetti \"Bicchieri di Vicarello\", vasi in argento riportanti il tragitto da Gades (Cadice) a Roma indicante le varie stazioni e le relative distanze."}
{"id": "1964855", "revid": "167080", "url": "https://it.wikipedia.org/wiki?curid=1964855", "title": "Itineraria", "text": ""}
{"id": "1964857", "revid": "75435", "url": "https://it.wikipedia.org/wiki?curid=1964857", "title": "Ordine religioso femminile", "text": ""}
{"id": "1964860", "revid": "1115371", "url": "https://it.wikipedia.org/wiki?curid=1964860", "title": "Baltic Basketball League", "text": "La Baltic Basketball League, conosciuta in Italia anche come Lega Baltica, \u00e8 stata un'importante competizione per club di pallacanestro.\nSi trattava una manifestazione curata dalla ULEB \"(Union of European Leagues of Basketball)\" che vedeva partecipare club provenienti dall'Estonia, Lettonia e Lituania, e periodicamente da altre nazioni.\nStoria.\nLa Lega venne fondata nel 2004, prendendo a modello la gi\u00e0 esistente Lega Adriatica.\nDalla stagione 2006-2007 la Lega \u00e8 stata divisa in due gironi: la \"Elite Division\" vede confrontarsi le 10 pi\u00f9 forte squadre dei Paesi Baltici; mentre la \"Challenge Cup\" vede affrontarsi altre 11 squadre, la prima delle quali, al termine della \"regular season\" viene promossa nell\"'Elite Division\".\nDalla stagione 2008-2009, il numero delle squadre \u00e8 stato aumentato da 21 a 26, con club provenienti anche dalla Svezia.\nDal 2010 la \"Challenge Cup\" ha visto la partecipazione di squadre provenienti dal Kazakistan, e dal 2012, la Svezia \u00e8 stata sostituita dalla Russia.\nAl termine della regular season, le prime otto squadre della \"Elite Division\" si affrontano nei play-off per decretare il vincitore della Lega.\nLa stagione 2012-2013 vede grandi cambiamenti: la fusione tra \"Elite Division\" e \"Challenge Cup\", con la partecipazione di 23 squadre suddivise in quattro gironi, e la successiva ammissione alla \"TOP-16\", sul modello della ULEB Cup, e soprattutto la non partecipazione dello \u017dalgiris Kaunas e del Lietuvos Rytas, che avevamo dominato le edizioni precedenti che preferirono partecipare alla VTB United League.\nNel 2013 alla competizione partecipano per la prima volta nella storia squadre finlandesi; e l'anno successivo squadre russe. Nel 2016 vi partecipano per la prima volta squadre bielorusse.\nAl termine della stagione 2017-2018 la lega ha annunciato la cessazione delle attivit\u00e0"}
{"id": "1964864", "revid": "4711", "url": "https://it.wikipedia.org/wiki?curid=1964864", "title": "Lega Baltica", "text": ""}
{"id": "1964867", "revid": "76963", "url": "https://it.wikipedia.org/wiki?curid=1964867", "title": "Kan'ichi Kurita", "text": "\u00c8 famoso soprattutto per essere la voce di Lupin III e ha cominciato ad interpretarlo in seguito alla morte di Yasuo Yamada, avvenuta nel 1995. Il primo prodotto in cui gli ha dato la voce \u00e8 stato il film \"Le profezie di Nostradamus\"."}
{"id": "1964880", "revid": "110157", "url": "https://it.wikipedia.org/wiki?curid=1964880", "title": "Ni\u017enjaja Tura", "text": "Ni\u017enjaja Tura \u00e8 una citt\u00e0 della Russia siberiana estremo occidentale (Oblast' di Sverdlovsk), situata sulla sponda sinistra del fiume Tura, 306\u00a0km a nord del capoluogo Ekaterinburg; dal punto di vista amministrativo dipende direttamente dalla Oblast'.\nStoria.\nLa cittadina venne fondata nel 1754 annessa ad una grande stabilimento siderurgico; nel sito dove sorge ora la citt\u00e0 fu trovato un santuario dei Mansi.\nLa citt\u00e0 si svilupp\u00f2 successivamente come centro minerario: nel 1824 furono scoperti nei dintorni (sui monti Is, Vyja, Tura) grandi giacimenti di oro e platino; in quel periodo, le miniere di \"Isovskie\" aperte per lo sfruttamento di questi giacimenti producevano pi\u00f9 della met\u00e0 di oro e platino degli Urali attirando cos\u00ec numerosi abitanti.\nDal 1852 al 1862 funzion\u00f2 anche una fabbrica di armi. In seguito, per qualche anno, furono qui esiliati diversi prigionieri politici.\nNel 1906 fu aperta al traffico una ferrovia che univa la cittadina alla pi\u00f9 importante citt\u00e0 di Serov.\nNi\u017enjaja Tura ricevette lo \"status\" di citt\u00e0 nel 1949.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1964881", "revid": "287204", "url": "https://it.wikipedia.org/wiki?curid=1964881", "title": "Niznjaja Tura", "text": ""}
{"id": "1964882", "revid": "80339", "url": "https://it.wikipedia.org/wiki?curid=1964882", "title": "Nizhnjaja Tura", "text": ""}
{"id": "1964883", "revid": "80339", "url": "https://it.wikipedia.org/wiki?curid=1964883", "title": "Nizhnyaya Tura", "text": ""}
{"id": "1964886", "revid": "6923", "url": "https://it.wikipedia.org/wiki?curid=1964886", "title": "Folie \u00e0 Deux (album)", "text": "Folie \u00e0 Deux \u00e8 il quarto album della band statunitense Fall Out Boy. L'album \u00e8 stato pubblicato il 13 dicembre 2008 in Australia e Nuova Zelanda e il 16 dicembre nel resto del mondo. .\nSingoli.\nNumerosi sono stati i singoli pubblicati dai Fall Out Boy su iTunes prima dell'effettiva uscita dell'intero album. Il primo singolo, pubblicato l'8 settembre 2008, \u00e8 stato \"I Don't Care\"; successivamente, il 7 ottobre 2008, \u00e8 stato pubblicato il secondo singolo, \"Headfirst Slide into Cooperstown on a Bad Bet\". Il terzo singolo pubblicato \u00e8 stato \"What a Catch, Donnie\", pubblicato il 15 ottobre 2008 e, infine, l'ultimo singolo pubblicato finora \u00e8 \"America's Suitehearts\", che \u00e8 stato pubblicato il 2 dicembre 2008. \nFormazione.\nCollaborazioni"}
{"id": "1964888", "revid": "1318658", "url": "https://it.wikipedia.org/wiki?curid=1964888", "title": "I Drove All Night", "text": "I Drove All Night \u00e8 una canzone scritta e composta da Billy Steinberg e Tom Kelly e resa famosa dalla cantante americana Cyndi Lauper. La canzone era originariamente destinata a Roy Orbison, che la registr\u00f2 nel 1987, l'anno prima della sua morte, ma la sua versione non fu rilasciata fino al 1992, dopo che la versione della Lauper divenne una hit mondiale.\nNel 1990 Cindy Lauper ricevette una nomination ai \"Grammy Award\" nella categoria Migliore performance vocale rock femminile.\nLa canzone \u00e8 stata incisa anche da Pinmonkey (2002) e C\u00e9line Dion (2003) tra gli altri.\nAntefatti, contenuti e videoclip musicale.\nCyndi Lauper dichiar\u00f2 di aver tanto desiderato di registrare il brano perch\u00e9 le piaceva l'idea \"di una donna alla guida, di una donna al comando\". La cantante inser\u00ec \"I Drove All Night\" nel suo terzo album da solista pubblicato nel 1989, \"A Night to Remember\" e lo pubblic\u00f2 nell'aprile 1989 come primo singolo promozionale dell'album.\n\"I Drove All Night\" fu prodotto dalla stessa Cindy e dal suo collaboratore Lennie Petze e pubblicato su vari supporti. In Europa, Australia e nel continente americano il singolo presentava come traccia lato B, \"Maybe He'll Know\", brano tratto dall'album \"True Colors\" (1986). Altri brani erano presenti nel singolo, come la versione live di \"Boy Blue.\"\nPer la promozione del singolo fu realizzato anche un videoclip musicale, diretto da Scott Kalvert e Cyndi Lauper. Il videoclip presenta scatti di un'auto d'epoca, danze tipicamente maniacali interpretate dalla Lauper e film proiettati sul corpo nudo della cantante.\nSuccesso commerciale.\nLa canzone raggiunse la top ten negli Stati Uniti, posizionandosi alla numero 6 e diventando la sua ultima hit presente in top 40 negli Stati Uniti.\nIl singolo raggiunse la top ten anche in paesi come Regno Unito (numero 7), Canada (numero 8), Francia (numero 10), Nuova Zelanda (numero 10).\nTracce.\nCD Singolo (Europa; Regno Unito) (Epic: 654837 3; Epic: CYN C4)\nCD Singolo (Giappone; Stati Uniti) (Epic: 10\u30fb8P-3063; Epic: 34K 68759)\nCD Singolo (Regno Unito) (Epic: CYN CD4)\nLP Singolo 7\" (Australia; Canada) (Epic: 654837 7; Epic: 34-68759)\nLP Singolo 7\" (Ecuador) (CBS: 45-133-1157)\nLP Singolo 7\" (Europa; Filippine) (Epic: EPC 654837 7; Epic: QEL45-20165 (34-68759))\nLP Singolo Promo 7\" (Giappone) (Epic: QY\u30fb5P-90047)\nLP Singolo 7\" (Irlanda; Regno Unito) (Epic: CYN 4)\nLP Singolo Promo 7\" (Messico) (CBS: PR-95060)\nLP Singolo Promo 7\" (Spagna; Stati Uniti) (Epic: ARIE 2158; Epic: 34-68759)\nLP Singolo 7\" (Stati Uniti) (Epic: 34-68759)\nLP Singolo 12\" (Australia; Europa) (Epic: 654837 6; Epic: EPC 654837 6)\nLP Singolo Promo 12\" (Brasile) (CBS: 52.152)\nLP Singolo Promo 12\" (Giappone) (Epic: QY\u30fb3P-90132)\nLP Singolo 12\" (Messico) (Epic: LPMI-653309)\nLP Singolo 12\" (Regno Unito; Spagna) (Epic: CYN T4; CBS: EPC 654837)\nLP Singolo 12\" (Regno Unito) (Epic: CYN QT4)\nMC Singolo (Australia; Canada) (Epic: 654837 4; Epic: 38T 68759)\nMC Singolo (Messico) (Epic: CTMI-653309)\nMC Singolo (Regno Unito; Stati Uniti) (Epic: CYN M4; Epic: 34T 68759)\nCrediti e personale.\nPersonale\n\"I Drove All Night\" (versione di Roy Orbison).\nJeff Lynne campion\u00f2 le registrazioni di Roy Orbison del 1987 per l'album postumo del 1992, \"King of Hearts\", in cui I Drove All Night era presente come una delle tracce. Tuttavia, la versione di Orbison apparve per la prima volta nella compilation del 1991, \"Nintendo: White Knuckle Scorin'\". Il brano fu pubblicato come primo singolo singolo promozionale dell'album nel 1991.\nContenuti, successo commerciale e videoclip musicale.\nIl brano fu rilasciato negli Stati Uniti, in Europa e in altri paesi del mondo come singolo promozionale della compilation \"Nintendo: White Knuckle Scorin'\" e come tracce secondarie includeva altri due brani dell'album ovvero, \"Forever Friends\" della cantante britannica Sheena Easton e \"Line of Fire\" dei Trixter. Altre versioni del singolo che furono rilasciate per la promozione dell'album postumo, \"King of Hearts\", includevano come tracce lato B, canzoni dello stesso Roy Orbison quali: \"Crying\" o la famosa \"Oh, Pretty Woman\".\n\"I Drove All Night\" ebbe un notevole successo nel Regno Unito, raggiungendo la posizione numero 7 della classifica dei singoli pu\u00f9 venduti nel Regno Unito, eguagliando la posizione pi\u00f9 alta raggiunta dalla versione di Cindy Lauper tre anni prima.\nPer il singolo fu realizzato un videoclip musicale con protagonisti Jason Priestley e Jennifer Connelly. La canzone fu inserita anche nel film \"Paperback Hero\" (1999) dove il protagonista \u00e8 l'attore australiano Hugh Jackman.\nTracce.\nCD Maxi-Singolo (Germania; Regno Unito) (MCA Records: MCD 17859; MCA Records: MCSTD 1652)\nCD Maxi-Singolo (Regno Unito) (Virgin America: VUSCD 79)\nCD Singolo Promo (Stati Uniti) (MCA Records: CD45-2025)\nCD Singolo (Stati Uniti) (MCA Records: MCADS-54419)\nLP Singolo 7\" (Europa; Regno Unito) (MCA Records: MCS 17858; MCA Records: MCS 1652)\nLP Singolo 7\" (Regno Unito) (Virgin America: VUS 79)\nLP Singolo 12\" (Grecia) (MCA Records: MCT 01652)\nMC Singolo (Europa; Regno Unito) (Virgin: VUSC 79)\nMC Singolo (Regno Unito)(MCA Records: MCSC 1652)\nMC Singolo (Stati Uniti) (MCA Records: MCACS-54287)\nCrediti e personale.\nPersonale\n\"I Drove All Night\" (versione di C\u00e9line Dion).\nI Drove All Night fu registrata dalla cantante canadese C\u00e9line Dion per il suo ottavo album in studio in lingua inglese, \"One Heart\" (2003), e pubblicata come primo singolo promozionale il 3 marzo 2003. La canzone, prodotta da Peer \u00c5str\u00f6m e Vito Luprano, ebbe un successo commerciale raggiungendo la prima posizione in Canada, Belgio e Svezia.\nIl videoclip musicale di \"I Drove All Night\" \u00e8 stato diretto da Peter Arnell e pubblicato i concomitanza con l'uscita del singolo.\nNell'ottobre 2008, \"I Drove All Night\" fu inclusa nel greatest hits della Dion, \"\".\nAntefatti e composizione.\nNel 2003, la casa automobilistica statunitense Chrysler firm\u00f2 con la Dion un accordo da $ 14 milioni per sostenere una campagna pubblicitaria a favore delle loro auto. A causa di ci\u00f2 fu cercato un brano da utilizzare nella campagna e pubblicarlo come singolo. Billy Steinberg che conosceva C\u00e9line e che fu autore del brano \"Falling into You\", title-track dell'album del 1996, invi\u00f2 una copia della versione di \"I Drove All Night\" di Roy Orbison alla sua casa discografica, la quale fu da subito piaciuta e poi registrata dalla cantante con il produttore svedese Peer \u00c5str\u00f6m. C\u00e9line utilizz\u00f2 la sua versione del brano nel suo residency-show \"A New Day...\" di Las Vegas per dare altro spazio alla campagna Chrysler. Gli spot pubblicitari furono un'ottima esposizione per la canzone e contribuirono alla vendita di molte copie del singolo anche se non furono vendute abbastanza automobili. La Chrysler ritir\u00f2 l'accordo a seguito delle lamentele di molti dei loro rivenditori e diventando chiaro che la campagna pubblicitaria non funzionava.\nMusicalmente la cover della Dion di \"I Drove All Night\" \u00e8 stata arrangiata e prodotta in versione dance-pop in chiave Sol diesis minore. Presenta un tempo moderatamente veloce di 135 battiti al minuto e la sua voce va da Fa diesis maggiore a Mi maggiore.\nVideoclip musicale.\nIl videoclip musicale girato a Las Vegas, negli Stati Uniti, il 2 febbraio 2003, \u00e8 stato diretto dal dirigente pubblicitario Peter Arnell, filmato da Rolf Kestermann e montato da Bee Ottinger. Un piccolo numero in bianco e nero artistico presenta la Dion, alcune braccia si allungano e si piega la schiena mentre una coppia da qualche altra parte sembra allegramente farsi strada.\nIl videoclip fu nominato ai \"MuchMusic Video Award\" nel 2003, nella categoria \"MuchMoreMusic Award.\"\nIl videoclip \u00e8 stato incluso nella versione del singolo \"One Heart\" pubblicata nel Regno Unito.\nRecensioni da parte della critica.\nLa canzone ricevette un'accoglienza positiva dalla critica musicale. Secondo Stephen Thomas Erlewine, editore di \"AllMusic\", la canzone \u00e8 \"una cover ironica e neo-house\" e la scelse come una delle sue tracce preferite dell'album, insieme alla title track e \"Have You Ever Been in Love\". Rebecca Wallwork di Amazon, defin\u00ec il brano una \"canzone commerciale adatta ad una guida in macchina\", mentre Darryl Sterdan di \"Jam!\" la defin\u00ec \"un rinnovamento della hit di Roy Orbison ad Eurodisco in stile Cher\". Su \"Slant Magazine,\" Sal Cinquemani fece eco allo stesso pensiero, scrivendo:\"La Dion ottiene il trattamento Cher sulla sfolgorante cover di Roy Orbison.\" \"People\" scrisse:\"Questo set soddisfacente, che include la sua cover da guida di Cyndi Lauper \"I Drove All Night\", mostra una sorprendente moderazione per una diva che aveva appena costruito un colosseo su misura per lei\".\nBetty Clarke del \"The Guardian\" scrisse una recensione negativa, dicendo: \"La sua cover di \"I Drove All Night\" di Roy Orbison \u00e8 piena di note riverberanti e sensuali parti laterali, ma rivela una fondamentale mancanza di sincerit\u00e0 che la rende minacciosa quando cerca di fare un'offerta.\" David Browne di \"Entertainment Weekly\" diede come voto una C+, scrisse:\"La sua consegna gelida non pu\u00f2 eguagliare il dolore nelle voci di Lauper e Orbison, ma almeno non canta in modo eccessivo e l'accordo - un po' dance-club, un po' rock &amp; roll - \u00e8 blandamente competente. Tuttavia, il legame fa capire che questo ha meno a che fare con il gusto stravagante di Dion nelle cover e pi\u00f9 con il piacere dei suoi sponsor aziendali.\"\nSuccesso commerciale.\nIn Canada, la canzone debutt\u00f2 direttamente alla posizione numero uno della classifica dei singoli pi\u00f9 venduti e trascorrendo 5 settimane consecutive in cima. Negli Stati Uniti il singolo raggiunse la 45\u00aa posizione della \"Billboard Hot 100\" e la numero 7 della \"Hot Adult Contemporary Tracks\". Della canzone furono prodotti molte versioni remixate che le permisero di raggiungere la seconda posizione della classifica \"Hot Dance Club Songs\".\nIn Australia, la canzone debutt\u00f2 alla numero 22 nella classifica \"ARIA\", il 16 marzo 2003. La settimana seguente, la canzone scese alla numero 35 e ha continuato a fluttuare sulla classifica per le successive due settimane, fino a quando pass\u00f2 dalla numero 44 alla 43. Pi\u00f9 tardi, la canzone scese alla 49\u00aa posizione, salendo alla numero 38, la settimana successiva. In totale trascorse 10 settimane in classifica ottenendo la certificazione di disco d'oro. In Nuova Zelanda invece la canzone debutt\u00f2 alla numero 48 per poi salire la settimana seguente alla numero 46. Il 20 aprile 2003, la canzone sal\u00ec ancora e raggiunse il picco alla 24\u00aa posizione. Il singolo trascorse 9 settimane totali in classifica.\nLa canzone ebbe ancora pi\u00f9 successo nella classifica dei singoli pi\u00f9 venduti in Belgio Fiandre, dove debutt\u00f2 alla numero 14, l'8 marzo 2004. La settimana seguente, la canzone sal\u00ec alla numero 4, mentre alla sua terza settimana, la canzone sal\u00ec in cima alla classifica. \"I Drove All Night\" rimase in top ten per dieci settimane consecutive e quindici settimane complessive in classifica. Il singolo fu certificato disco di platino per aver venduto 50.000 copie. Anche in Svezia, il singolo ottenne un enorme successo debuttando direttamente in cima alla classifica il 20 marzo 2003. Tuttavia, la settimana seguente, la canzone scese in 12\u00aa posizione per poi risalire in top ten nella sua quarta settimana, raggiungendo la numero 7. In totale trascorse 17 settimane in classifica. \"I Drove All Night\" raggiunse anche la top ten della classifica danese, debuttando direttamente alla numero 2, dove rimase per tre settimane consecutive. Successivamente, il singolo scese in quinta posizione e poi alla numero 6, dove rimase per un'altra settimana. In totale trascorse 9 settimane in classifica.\nInterpretazioni dal vivo e pubblicazioni.\nC\u00e9line Dion ha eseguito \"I Drove All Night\" durante il suo residency-show \"A New Day...\" e lo ha incluso nell'album \"A New Day... Live in Las Vegas\" (2004) e nel DVD \"Live in Las Vegas - A New Day...\" (2007). La bonus-track presente in quest'ultimo album e chiamata \"One Year... One Heart,\" contiene la sessione di registrazione della canzone e alcuni frammenti del videoclip.\nCon \"I Drove All Night\" la cantante ha aperto i concerti della sua tourn\u00e9e del 2008 - 2009, \"Taking Chances World Tour.\" La performance era preceduta da un videoclip introduttivo che utilizzava una versione remix del brano. L'interpretazione registrata al TD Garden di Boston e al Bell Centre di Montr\u00e9al nell'agosto 2008, fu pubblicata nel'album live \"\" (2010). La canzone \u00e8 stata eseguita anche nel tour europeo \"Celine Dion Live 2017\".\nTracce.\nCD Singolo Promo (Australia) (Epic: SAMP 2537)\nCD Maxi-Singolo (Australia) (Epic: 673558 2)\nCD Singolo Promo (Brasile; Canada) (Epic: 2 900213; Columbia: CSK 58547)\nCD Singolo (Canada) (Columbia: 38K 3402)\nCD Maxi-Singolo (Corea del Sud; Europa) (Columbia: CPK 2889; Columbia: COL 673560 2)\nCD Singolo Promo (Europa; Messico) (Columbia: SAMPCS 12568 1; Epic: PRCD 98835)\nCD Singolo (Europa) (Columbia: COL 673560 1)\nCD Singolo (Francia) (Columbia: COL 6738081)\nCD Singolo Promo (Stati Uniti) (Sony Music: ESK 58547)\nCD Singolo (Stati Uniti) (Epic: 34K 79931)\nCD Maxi-Singolo (Sud Africa) (Columbia: CDSIN 545)\nCD Singolo (Taiwan) (Columbia: 673560.2)\nLP Singolo Promo 12\" (Francia) (Columbia: SAMPMS 12628)\nLP Singolo Promo 12\" (Francia) (Columbia: SAMPMS 12644 6)\nLP Singolo Promo 12\" (Regno Unito) (Columbia: XPR3660)\nLP Singolo Promo 12\" (Regno Unito) (Columbia: XPR 3674)\nLP Singolo Promo 12\" (Stati Uniti) (Epic: EAS 59576)\nLP Singolo Promo 12\" (Stati Uniti) (Epic: EAS 59993)\nCrediti e personale.\nRegistrazione\nPersonale"}
{"id": "1964896", "revid": "767487", "url": "https://it.wikipedia.org/wiki?curid=1964896", "title": "Chop Chop Band", "text": "La Chop Chop Band \u00e8 un gruppo reggae formato nel 1992 a Barletta dall'unione di sei musicisti amanti della musica giamaicana guidato dal cantante e compositore Pino Pepsee.\nStoria.\nNel 1995 il gruppo registra il primo demo di quattro brani \"Revolution Reggae\", un brano \u00e8 stato incluso nella raccolta \"Sonica 96\". Nel 1997 pubblica il primo album, \"Fiore di terra\", autoprodotto e distribuito come allegato al settimanale \"Avvenimenti\". Partecipano al Rototom Sunsplash per ben 6 edizioni.\nNel 1999 pubblica il secondo disco, \"Sveglia!\", pupplicato per Sottosuono e distribuito dalla Good Stuff.\nNel 2001 esce il singolo \"L'isola che c'\u00e8\" in collaborazione con i Sud Sound System inserito nella compilation \"Reggae Radio Station\" curata dal dj Vitowar di Radio Popolare.\nNel 2004 esce il terzo album \"Ci sei o no!?\" per la V2 Records. Dall'album viene estratto il brano \"Credo nella musica\" (a cui partecipano anche i Sud Sound System). \nIl tour promozionale di quest'album dura pi\u00f9 di un anno in giro in tutta Italia e in alcuni paesi europei\nNel 2009 esce l'album \"Sunshine\" con un nuovo sound e la partecipazione di numerosi Dj nazionali e internazionali\nA maggio del 2015 esce il singolo \"Un po' di volume\", accompagnato dal videoclip ufficiale, che riscuote subito un buon successo nelle radio e anticipa l'uscita del nuovo album, \"Rialimenta\", uscito il 15 aprile 2016 per Fridge Records con la collaborazione di Puglia Sound Records distribuito da Goodfellas.\nStile musicale.\nIl loro stile musicale ricorda quello dei Sud Sound System differenziandosi per l'uso dell'italiano invece del dialetto."}
{"id": "1964898", "revid": "125185569", "url": "https://it.wikipedia.org/wiki?curid=1964898", "title": "Accademia di belle arti di Palermo", "text": "L'Accademia di belle arti di Palermo \u00e8 un istituto universitario di tipo statale per la formazione artistica. Fondata nel 1780, \u00e8 una fra le pi\u00f9 antiche accademie di belle arti d'Italia.\nIl direttore \u00e8 il prof. Umberto De Paola.\nSecondo l'offerta formativa del MUR, l'Accademia di belle arti di Palermo \u00e8 compresa nel comparto universitario nel settore dell'alta formazione artistica, musicale e coreutica (AFAM) e rilascia diplomi accademici di 1\u00ba livello (laurea) e di 2\u00ba livello (laurea magistrale).\nL'Accademia di Belle Arti \u00e8 un'istituzione universitaria indipendente dall'Universit\u00e0 degli Studi di Palermo, ed \u00e8 ubicata nelle storiche sedi di palazzo Molinelli di Santa Rosalia e Palazzo Fernandez, situate in Piazza e Via Papireto, nel centro storico del capoluogo siciliano. Fruisce inoltre di alcuni spazi dei Cantieri Culturali alla Zisa.\nStoria.\nL'Accademia venne istituita nel 1780 nel regno di Sicilia. In origine nacque come Scuola di disegno con il corso della durata di tre anni, ed era considerata tra le dieci cattedre di Studi minori che insieme alle altre venti cattedre costituiva l'Accademia degli Studi. Pochi anni dopo, nel 1783 venne istituita anche l'Accademia dell'uomo ignudo, detta anche \"Accademia del nudo\".\nDal 1805 l'Accademia del Nudo venne associata alla cattedra di Architettura civile della Regia universit\u00e0, mentre la Scuola del Disegno rest\u00f2 invece fra le \"scuole minori\". Nel 1815 veniva istituita anche la cattedra di Scultura..\nAlla formazione del Regno d'Italia si prevede la formazione dell'Accademia con annesse gallerie per mostre temporanee e permanenti, ma tale decreto non viene portato avanti e solo nel 1879 venne riaperta e denominata \"Regio istituto di belle arti\", ma sprovvisto delle gallerie; inoltre il corso passa da tre a quattro anni. Nel 1886 Palazzo Fernendez divenne sede del Regio Istituto.\nL'unificazione di tutti gli studi d'arte in Italia avviene solo nel 1918 con l'attuazione della legge Baccelli. Durante il fascismo diviene \"Regia Accademia di belle arti\" e con il R.D. 31 dicembre 1923, n. 3123 del ministro Giovanni Gentile viene definito l'ordinamento, ancora in vigore.\nL'ultima norma di riforma \u00e8 avvenuta con la legge 508/1999, e con il D.M. 23 Luglio 2004, n. 73 si \u00e8 istituita l'attivazione presso le Accademie del corso sperimentale triennale in \"Arti visive e discipline dello spettacolo\" per gli indirizzi di pittura, scultura, scenografia, decorazione e grafica, disciplinando una riforma degli insegnamenti.\nCorsi.\nI vigenti corsi accademici di I e II livello sono:\nDipartimento di Arti visive\nDipartimento di Progettazione ed Arti applicate\nDipartimento di Comunicazione e Didattica dell'arte\nOltre ai corsi accademici, \u00e8 attivo il corso \"Scuola libera del Nudo\".\nSedi.\nL'Accademia ha sede tra due edifici storici posti su due fianchi della via Papireto ed una sezione presso i Cantieri Culturali alla Zisa."}
{"id": "1964900", "revid": "115345922", "url": "https://it.wikipedia.org/wiki?curid=1964900", "title": "Prealpi Slovene", "text": "Le Prealpi Slovene (in sloveno \"Slovenske Predalpe\") sono una sezione delle Alpi. Secondo la classificazione SOIUSA, appartengono al settore delle Alpi Sud-orientali. Si trovano in Slovenia e, in minima parte, in Austria (Stiria). La vetta pi\u00f9 alta \u00e8 il Porsena (\"Porezen\") (1630\u00a0m).\nClassificazione.\nSecondo la Partizione delle Alpi le aree geografiche qui descritte erano considerate al di fuori del sistema alpino oppure inglobate in altre sezioni. Secondo la letteratura slovena pi\u00f9 recente queste aree devono invece essere considerate come settori prealpini. Le pi\u00f9 moderne classificazioni alpine, compresa la SOIUSA, istituiscono una sezione delle Prealpi Slovene.\nSuddivisione.\nSi possono suddividere in tre sottosezioni e quattro supergruppi:\nLe Prealpi Slovene occidentali sono collocate tra le Alpi Giulie e la citt\u00e0 di Lubiana. Le Prealpi Slovene orientali sono ad est di Lubiana. Infine le Prealpi Slovene nord-orientali sono tra le Alpi di Carinzia e di Slovenia e la citt\u00e0 di Maribor.\nMonti.\nI monti principali delle Prealpi Slovene sono:"}
{"id": "1964902", "revid": "167080", "url": "https://it.wikipedia.org/wiki?curid=1964902", "title": "Quinarii", "text": ""}
{"id": "1964903", "revid": "827882", "url": "https://it.wikipedia.org/wiki?curid=1964903", "title": "Gouwe", "text": "Il Gouwe \u00e8 un fiume canalizzato dell'Olanda Meridionale, nei Paesi Bassi. Si snoda in direzione nord-sud da Oude Rijn a Hollandse IJssel.\nDa Alphen aan den Rijn, dove inizia il Gouwe alla diga Gouw, il fiume scorre attraverso Boskoop e Waddinxveen verso Gouda. Qui si divide in un percorso attraverso la citt\u00e0 e uno nel Canale Gouwe, sul lato occidentale della citt\u00e0.\nIl Gouwe fu storicamente parte della prima via d'acqua dei Paesi Bassi, che collegava Dordrecht con Haarlem e infine con Amsterdam. Queste citt\u00e0, insieme ai Conti d'Olanda che guadagnavano con i pedaggi a Gouda e a Spaarndam, mantennero questa situazione nonostante l'insoddisfazione delle citt\u00e0 di Delft e Leida che non erano toccate da tale via.\nOggi il Gouwe \u00e8 ancora un'importante via navale. Presso Oude Rijn, il percorso del fiume pu\u00f2 essere prolungato a nord verso l'Aarkanaal. Esso funge anche da grande riserva d'acqua per la Rijnland (regione del Reno).\nPresso Alphen aan den Rijn, Boskoop e Waddinxveen vi sono tre ponti mobili verticali."}
{"id": "1964904", "revid": "339392", "url": "https://it.wikipedia.org/wiki?curid=1964904", "title": "Maq\u0101ma", "text": ""}
{"id": "1964907", "revid": "339392", "url": "https://it.wikipedia.org/wiki?curid=1964907", "title": "Maqama", "text": ""}
{"id": "1964908", "revid": "114860693", "url": "https://it.wikipedia.org/wiki?curid=1964908", "title": "Walther Funk", "text": "Funk fu Ministro per gli affari economici della Germania nazista dal 1937 al 1945.\nBiografia.\nFunk nacque a K\u00f6nigsberg, l'odierna Kaliningrad, nel 1890 da Walther Funk, commerciante, e sua moglie Sophie Urbschat. Studi\u00f2 giurisprudenza, economia e filosofia presso l'Universit\u00e0 di Berlino e l'Universit\u00e0 di Lipsia. Nella prima guerra mondiale entr\u00f2 a far parte della fanteria, ma venne dichiarato non idoneo al servizio nel 1916 . Nel 1919 Funk spos\u00f2 Luise Schmidt-Sieben in un matrimonio chiacchierato data la evidente omosessualit\u00e0 dello sposo . Dopo la guerra lavor\u00f2 come giornalista e nel 1922 divenne l'editore del giornale finanziario di centrodestra \"Berliner B\u00f6rsenzeitung\".\nVita politica.\nFunk era un nazionalista ed anti-marxista. Nell'estate del 1931 diede le dimissioni dal giornale ed entr\u00f2 a far parte del Partito nazista, diventando un uomo vicino a Gregor Strasser, che organizz\u00f2 il suo primo incontro con Adolf Hitler. Per la sua esperienza in politica economica, venne eletto deputato del Reichstag nel luglio 1932, ed all'interno del partito divenne presidente della commissione per la politica economica nel dicembre 1932. Dopo la salita al potere del Partito Nazista, si dimise da deputato e divenne capo ufficio stampa del Partito.\nLa carriera nel Terzo Reich.\nNel marzo 1933, Funk venne nominato Segretario di Stato presso il Ministero della Propaganda. \nNel 1936 teorizza il ruolo della Germania e della sua economia nel contesto europeo (\"piano Funk\").\nNel 1938, assunse l'incarico di plenipotenziario per l'Economia (\"Wirtschaftsbeauftragter\"). Divent\u00f2 ministro dell'Economia, nel febbraio dello stesso anno, in sostituzione di Hjalmar Schacht. Schacht era stato allontanato in seguito a una lotta di potere con Hermann G\u00f6ring, che voleva un ministro dell'economia pi\u00f9 fedele ai suoi piani militari. Nel gennaio 1939 divenne anche governatore della Reichsbank, sempre in sostituzione di Schacht. Venne anche nominato nel consiglio di amministrazione centrale di pianificazione, nel settembre 1943.\nProcesso di Norimberga.\nFunk venne portato davanti alla corte di Norimberga ed accusato di cospirazione contro la pace, pianificazione di guerra di aggressione, crimini di guerra e crimini contro l'umanit\u00e0. Durante la sua difesa, ha sostenuto di avere avuto poco potere all'interno del regime. G\u00f6ring, descrisse Funk come \"un insignificante subordinato\", ma per le prove documentali e per la sua biografia Funk venne condannato all'ergastolo. Imprigionato nel carcere di Spandau insieme ad altri dirigenti nazisti, venne rilasciato nel 1957 a causa di problemi di salute. Mor\u00ec tre anni dopo a D\u00fcsseldorf."}
{"id": "1964909", "revid": "339392", "url": "https://it.wikipedia.org/wiki?curid=1964909", "title": "Nome degli abitanti", "text": ""}
{"id": "1964916", "revid": "599013", "url": "https://it.wikipedia.org/wiki?curid=1964916", "title": "Maq\u0101mat", "text": ""}
{"id": "1964917", "revid": "1543377", "url": "https://it.wikipedia.org/wiki?curid=1964917", "title": "Thomas Cavalier-Smith", "text": "Fu autore di molti lavori sulla classificazione sistematica dei protisti e dei procarioti.\nNel 2004 vinse l'International Prize for Biology.\nNel 2007 la Linnean Society of London confer\u00ec la Medaglia Linneana a lui e a Phil Cribb."}
{"id": "1964919", "revid": "599013", "url": "https://it.wikipedia.org/wiki?curid=1964919", "title": "Maqam\u0101t", "text": ""}
{"id": "1964920", "revid": "18748558", "url": "https://it.wikipedia.org/wiki?curid=1964920", "title": "Birra Duff", "text": ""}
{"id": "1964921", "revid": "767487", "url": "https://it.wikipedia.org/wiki?curid=1964921", "title": "Metamorfosi (Raf)", "text": "Metamorfosi \u00e8 il dodicesimo album di inediti di Raf. Anticipato dal singolo \"Ossigeno\", in radiodiffusione dal 29 agosto, \u00e8 pubblicato il 26 settembre del 2008.\nSingoli estratti.\n\"Ossigeno\", \"Non \u00e8 mai un errore\", \"Ballo\""}
{"id": "1964924", "revid": "228587", "url": "https://it.wikipedia.org/wiki?curid=1964924", "title": "Diritto di sequela", "text": "Il diritto di sequela \u00e8 un istituto dell'ordinamento giuridico italiano che concerne i diritti reali. In particolare \u00e8 il diritto di sottoporre il bene ad un'esecuzione forzata, anche se divenuto di propriet\u00e0 di un terzo; particolarmente rilevante in materia di pegno e ipoteca. Es: articoli 924 e 925 del codice civile italiano. Caratteristiche peculiari dei diritti reali sono: l'assolutezza, cio\u00e8 possono essere fatti valere erga omnes, contro tutti, e non solo contro l'alienante; l'immediatezza del potere sulla cosa; tipicit\u00e0, cio\u00e8 sono stabiliti dalla legge e patrimonialit\u00e0, in quanto il contenuto \u00e8 prevalentemente economico.\nIl diritto di sequela \u00e8 la diretta conseguenza della titolarit\u00e0 di un diritto reale che si traduce nella opponibilit\u00e0 di quest'ultimo a chiunque possieda o vanti diritto sulla cosa. Ed infatti, per esempio, l'iscrizione dell'ipoteca da parte del mutuatario a garanzia del debito da quest'ultimo contratto con il mutuante, attribuisce a quest'ultimo il potere di espropriazione del bene sul quale l'ipoteca \u00e8 costituita e, soprattutto, il privilegio di essere soddisfatto con preferenza (rispetto ad altri eventuali creditori) sul prezzo ricavato."}
{"id": "1964929", "revid": "339392", "url": "https://it.wikipedia.org/wiki?curid=1964929", "title": "Aggettivo etnico", "text": ""}
{"id": "1964930", "revid": "767487", "url": "https://it.wikipedia.org/wiki?curid=1964930", "title": "Demetrio Pianelli", "text": "Demetrio Pianelli \u00e8 un romanzo scritto da Emilio De Marchi nel 1890.\nTrama.\nParte prima. Lord Cosmetico.\nCesarino Pianelli, detto \"Lord Cosmetico\" per l'eleganza e la bellezza, \u00e8 un quasi quarantenne sposato con la bellissima Beatrice e con tre figli, la dodicenne Arabella e due maschi pi\u00f9 piccoli, Mario e Naldo.\nCesarino gestisce il circolo \"Mons\u00f9 Travet\", al quale sottrae duemila lire per pagare debiti di gioco. Per non essere scoperto prende mille lire alla posta, dove lavora come cassiere, approfittando dell'assenza dell'altro cassiere Martini, partito per assistere la moglie morente. Al rientro di Martini, Cesarino viene scoperto: cerca disperatamente di trovare il denaro per restituirlo ma nessuno lo aiuta, n\u00e9 il ricco Melchisedecco Pardi, proprietario di una fabbrica di nastri di seta, con cui \u00e8 molto amico, n\u00e9 il suocero, che deve ancora versargli una parte della dote. Cesarino viene denunciato e si toglie la vita impiccandosi nel solaio della casa. Alla famiglia viene fatto credere che \u00e8 morto per un malore. A Milano in quei giorni si festeggia il Carnevale, e Beatrice \u00e8 tra le donne pi\u00f9 ammirate alle feste.\nCesarino lascia una lettera per il fratello Demetrio, in cui gli chiede di occuparsi della famiglia e di riparare il debito di mille lire. Demetrio \u00e8 figlio dello stesso padre di Cesarino, ma hanno avuto madri diverse. Demetrio \u00e8 pi\u00f9 anziano di oltre dieci anni e i due fratelli hanno avuto un'educazione assai diversa, rozza quella di Demetrio, raffinata per Cesarino. Demetrio \u00e8 uno scapolo non bello con abitudini da contadino, vive con uno stipendio da impiegato del Demanio di mille e quattrocento lire annue. Da anni tra Demetrio e Cesarino erano cessati i rapporti, e Cesarino parlava del fratello come di una persona avara e bigotta.\nParte seconda. Le tribolazioni di un pover'uomo.\nDemetrio accetta di farsi carico della famiglia del fratello, scoprendo che \u00e8 pieno di debiti. Il suocero, Isidoro Chiesa, non \u00e8 in grado di versare ci\u00f2 che resta della dote, perch\u00e9 ha perduto i suoi averi ed \u00e8 impegnato in un grosso processo contro l'ospedale di Melegnano, nel quale sono in ballo ottantamila lire ma di cui non si vede la fine. Anzi, il Chiesa vorrebbe che Demetrio gli versasse settecento lire promesse tempo prima da Cesarino.\nDemetrio, anche su consiglio del suo capo cavaliere Balzalotti, per un po' non si fa pi\u00f9 vedere in casa della cognata, ridotta quasi alla fame. Una domenica, per\u00f2, Arabella, che ha intuito dai discorsi dei vicini che Cesarino \u00e8 morto suicida, si presenta a casa dello zio e lo supplica di aiutare lei e la famiglia. Demetrio non sa resistere e le regala del denaro. Demetrio si impone su Beatrice, e comincia a vendere mobili e altri oggetti per fronteggiare i debiti. Ottiene anche l'aiuto di Paolino, un cugino benestante che ha ospitato per alcuni giorni Beatrice dopo la morte di Cesarino. Paolino presta i soldi per restituire le mille lire al Martini che, a causa della sua negligenza nella gestione della cassa, ha dovuto risarcire il danno e verr\u00e0 trasferito in Sardegna. Demetrio va a consegnare il denaro con Arabella, che \u00e8 ormai al corrente di tutta la vicenda.\nParte terza. Paolino delle Cascine.\nPaolino \u00e8 un ricco agricoltore che abita fuori Milano, in una localit\u00e0 detta \"Le Cascine\". Rimasto colpito da Beatrice, pensa di sposarla: chiede a Demetrio di preparargli il terreno e continua a dargli sostegno economico. \nDopo Pasqua, Arabella fa la prima comunione. Demetrio trascorre una domenica serena con lei, Beatrice e i due maschietti, e per la prima volta riesce a pensare a Beatrice come ad una donna desiderabile. \nBeatrice, nascondendolo a Demetrio e con l'aiuto della moglie del Pardi, Palmira, che si sente un po' colpevole per avere impedito al marito di aiutare Cesarino, e del Balzalotti, cerca di mandare avanti il processo del padre. Quando si reca dal Balzalotti per chiedergli consigli, questi sostiene che per lui la causa \u00e8 persa, poi cerca di corteggiare Beatrice e prima che lei se ne vada la obbliga ad accettare un braccialetto.\nDemetrio comincia ad affezionarsi a Beatrice: gli costa molta fatica portarle una lettera di Paolino con la proposta di matrimonio. Durante l'incontro, Beatrice gli confessa la storia col Balzalotti, a cui chiede a Demetrio di restituire il braccialetto. Demetrio se ne va furioso col Balzalotti, da cui si sente ingannato, poi si accorge di avere perso la lettera di Paolino, che la rabbia gli aveva fatto dimenticare.\nParte quarta. Dalla sonnambula.\nPaolino, spazientito per la mancanza di notizie da Demetrio, si reca a Milano da una veggente, una sonnambula che predice il futuro, portandole una ciocca di capelli di Beatrice, rinvenuta alle \"Cascine\". La maga gli assicura che entro agosto sar\u00e0 felice. \nDemetrio ha perso la lettera in casa di Beatrice, che l'ha trovata e letta. Dice a Demetrio che ci penser\u00e0, ma le pare una buona proposta. Demetrio \u00e8 triste, vede svanire le illusioni che si stava facendo nei confronti della cognata. Restituisce il braccialetto al Balzalotti, ma finiscono per litigare: viene sospeso dal lavoro per due mesi, poi sar\u00e0 trasferito a Grosseto. Nel frattempo, per sopravvivere, \u00e8 costretto a vendere un vecchio orologio, ricordo del padre.\nQualche giorno dopo, quando \u00e8 ormai fine maggio, Demetrio va a trovare Beatrice, trova da lei anche Paolino e cos\u00ec scopre che tutto \u00e8 combinato per il matrimonio, che si celebrer\u00e0 il ventiquattro di agosto, e che la famiglia, col denaro di Paolino, \u00e8 tornata a vivere nel lusso.\nUn giovane vicino di casa dei Pianelli, Ferruccio, parte per studiare in seminario: Arabella, che ne era segretamente innamorata, scoppia in lacrime tra le braccia di Demetrio, l'unico nel quale ha sentito di poter cercare consolazione. \nParte quinta. Alle Cascine.\nDemetrio, non avendo detto nulla del futuro trasferimento, resta solo a Milano in compagnia di Gioved\u00ec, il cane dei Pianelli che all'inizio detestava, mentre alle \"Cascine\" si prepara il matrimonio. Paolino, insospettito dal suo strano comportamento, lo va a cercare in ufficio, e qui un collega gli racconta la storia del litigio col Balzalotti, a cui molti hanno assistito. Paolino rimane sorpreso e pensa di avere un rivale in Demetrio. \nBeatrice, temendo che Paolino voglia annullare il matrimonio, va a trovare Demetrio: lo trova pronto a partire e gli chiede di scrivere a Paolino per chiarire la situazione, ma si rende conto che anche Demetrio \u00e8 innamorato di lei e rimane vivamente colpita. \nIl matrimonio viene rinviato a causa di un articolo di legge. Palmira Pardi, ignara del rinvio, finge di essere stata invitata per trascorrere una notte fuori casa con l'amante, un cantante su cui il marito nutre sospetti. Ma Melchisedecco, gelosissimo, scopre l'inganno e uccide la moglie quando questa rientra a casa.\nDemetrio parte, portando con s\u00e9 Gioved\u00ec. Arabella ha saputo del trasferimento e si fa accompagnare alla stazione da un vicino di Demetrio per salutarlo, portandogli una lettera con un ritratto di Beatrice. Demetrio, nonostante la partenza, non \u00e8 triste, perch\u00e9 gli pare che qualcosa di dolce sia entrato nella sua vita.\nParte sesta. Gli altri.\nA Milano si parla molto dell'omicidio Pardi. Beatrice, sentendosi un po' in colpa, passa alcuni giorni debilitata. Arriva l'inverno. Paolino \u00e8 rassicurato dalle lettere di Demetrio, che racconta di trovarsi bene a Grosseto.\nPoi giunge finalmente il giorno delle nozze. Nella festa generale solo Arabella, che pensa a chi \u00e8 morto e a chi \u00e8 lontano, e riempie l'avvenire con le ombre del passato, \u00e8 un po' malinconica.\nTrasposizione televisiva.\nNel 1963 la Rai trasse dal romanzo uno sceneggiato televisivo diretto da Sandro Bolchi con interpreti Paolo Stoppa, Raoul Grassilli, Loretta Goggi, Mara Berni, Manlio Busoni, Ave Ninchi, Gianrico Tedeschi, Tino Scotti e un giovanissimo Luca Ward. Il programma fu trasmesso sul Programma nazionale dal 22 settembre al 13 ottobre per un totale di 4 puntate."}
{"id": "1964931", "revid": "767487", "url": "https://it.wikipedia.org/wiki?curid=1964931", "title": "Rebecca Romero", "text": "Carriera.\nHa vinto medaglie ai mondiali in entrambi gli sport.\nAi Giochi della XXIX Olimpiade di Pechino 2008 ha dominato la gara dell'inseguimento individuale, conquistando l'oro con oltre due secondi di vantaggio sull'altra britannica Wendy Houvenaghel. Ha partecipato anche alla corsa a punti, dove ha concluso in undicesima posizione."}
{"id": "1964932", "revid": "54193", "url": "https://it.wikipedia.org/wiki?curid=1964932", "title": "Santi Berardo, Ottone, Pietro, Accursio e Adiuto", "text": ""}
{"id": "1964934", "revid": "54193", "url": "https://it.wikipedia.org/wiki?curid=1964934", "title": "Sant'Arsenio da Armo", "text": ""}
{"id": "1964936", "revid": "870065", "url": "https://it.wikipedia.org/wiki?curid=1964936", "title": "Rosario Cancellieri", "text": "Fu senatore del Regno d'Italia dalla XVII legislatura."}
{"id": "1964937", "revid": "124317285", "url": "https://it.wikipedia.org/wiki?curid=1964937", "title": "Lan\u00fas", "text": "Lan\u00fas \u00e8 una citt\u00e0 argentina di 212.152 abitanti, capoluogo dell'omonimo partido nella Provincia di Buenos Aires. \u00c8 uno dei principali centri dell'area sud della conurbazione della Grande Buenos Aires.\nGeografia.\nLan\u00fas \u00e8 situata a 12 km a sud della capitale argentina Buenos Aires.\nStoria.\nLan\u00fas fu fondata ufficialmente il 20 ottobre 1888 da Guillermo Gaebeler; deve per\u00f2 il suo nome all'antico proprietario delle terre dove ora sorge la citt\u00e0, ossia Anacarsis Lanusse, che mut\u00f2 il suo cognome ispanizzandolo in Lan\u00fas.\nInfrastrutture e trasporti.\nFerrovie.\nLan\u00fas \u00e8 servita da una propria stazione ferroviaria posta lunga la linea suburbana Roca che unisce Buenos Aires con l'area sud-orientale della conurbazione bonaerense.\nSport.\nLa citt\u00e0 \u00e8 sede di una societ\u00e0 polisportiva, il Club Atl\u00e9tico Lan\u00fas, principalmente nota per la squadra di calcio, attualmente militante nella Primera Divisi\u00f3n Argentina, e per quella di basket. In questa citt\u00e0, inoltre, \u00e8 nato uno fra pi\u00f9 grandi calciatori di tutti i tempi, Diego Armando Maradona.\nAmministrazione.\nGemellaggi.\n&lt;br&gt;\nLanus \u00e8 gemellata con la cittadina italiana di Amendolara, sita in provincia di Cosenza. A Lanus \u00e8 presente una folta comunit\u00e0 di amendolaresi che si ritrovano periodicamente in un centro ricreativo, noto come \"Circulo de Amendolara, che\" tramanda da generazioni le tradizioni tipiche della cittadina delle mandorle. In occasione del gemellaggio, la citt\u00e0 di Lanus ha onorato la citt\u00e0 calabrese dedicandole una piazza, \"Plaza Amendolara\"."}
{"id": "1964938", "revid": "54193", "url": "https://it.wikipedia.org/wiki?curid=1964938", "title": "Sant'Arsenio il Grande", "text": ""}
{"id": "1964940", "revid": "599013", "url": "https://it.wikipedia.org/wiki?curid=1964940", "title": "Santi Anna e Gioacchino", "text": ""}
{"id": "1964944", "revid": "54193", "url": "https://it.wikipedia.org/wiki?curid=1964944", "title": "Sant'Angelo da Gerusalemme", "text": ""}
{"id": "1964946", "revid": "54193", "url": "https://it.wikipedia.org/wiki?curid=1964946", "title": "Sant'Abibo di Edessa", "text": ""}
{"id": "1964953", "revid": "339392", "url": "https://it.wikipedia.org/wiki?curid=1964953", "title": "San Cumiano abate", "text": ""}
{"id": "1964954", "revid": "54193", "url": "https://it.wikipedia.org/wiki?curid=1964954", "title": "San Dallan Forgaill", "text": ""}
{"id": "1964955", "revid": "47767", "url": "https://it.wikipedia.org/wiki?curid=1964955", "title": "San Cesario di Terracina", "text": ""}
{"id": "1964956", "revid": "54193", "url": "https://it.wikipedia.org/wiki?curid=1964956", "title": "San Daniele di Padova", "text": ""}
{"id": "1964957", "revid": "54193", "url": "https://it.wikipedia.org/wiki?curid=1964957", "title": "Santi Boris e Gleb", "text": ""}
{"id": "1964958", "revid": "34060", "url": "https://it.wikipedia.org/wiki?curid=1964958", "title": "Peregrino Anselmo", "text": "Carriera.\nClub.\nDi ruolo attaccante, Anselmo Di origine del ponente ligure, fu uno dei massimi calciatori uruguaiani dell'anteguerra. Gioc\u00f2 l'intera sua carriera nel Pe\u00f1arol, di cui divenne una bandiera e con cui vinse 5 titoli nazionali.\nNazionale.\nCon la maglia dell'Uruguay, Anselmo partecip\u00f2 da riserva alle olimpiadi di Amsterdam del 1928 e vinse la medaglia d'oro.\nDue anni dopo fu tra i protagonisti che trascinarono la \"Celeste\" alla vittoria del primo mondiale di calcio disputato in Uruguay nel 1930. Anselmo, stavolta tra i titolari del \"team\" guidato da Suppici, and\u00f2 a segno nell'ultima partita del primo turno contro la Romania (vinta per 4-0 dall'Uruguay) e sigl\u00f2 una doppietta nella semifinale contro la Jugoslavia (conclusasi 6-1 per i sudamericani).\nTra i protagonisti pi\u00f9 attesi alla vigilia della finalissima contro l'Argentina, Anselmo si rifiut\u00f2 di giocare, in preda ad un attacco di panico: fu degnamente sostituito da un altro grande centravanti, H\u00e9ctor Castro, che and\u00f2 anche a segno (suo il 4-2 finale che regal\u00f2 il titolo all'Uruguay).\nNel 1935 fece parte della rosa dell'Uruguay che vinse il campeonato sudamericano in Per\u00f9, tuttavia senza scendere mai in campo.\nAllenatore.\nDopo la fine della carriera agonistica, Anselmo guid\u00f2 il \"suo\" Pe\u00f1arol."}
{"id": "1964959", "revid": "54193", "url": "https://it.wikipedia.org/wiki?curid=1964959", "title": "Santa Degna di Roma", "text": ""}
{"id": "1964960", "revid": "54193", "url": "https://it.wikipedia.org/wiki?curid=1964960", "title": "Santa Degna di Todi", "text": ""}
{"id": "1964961", "revid": "54193", "url": "https://it.wikipedia.org/wiki?curid=1964961", "title": "Santi Claudio, Ilaria, Giasone e Mauro", "text": ""}
{"id": "1964962", "revid": "54193", "url": "https://it.wikipedia.org/wiki?curid=1964962", "title": "San Caio di Corinto", "text": ""}
{"id": "1964964", "revid": "54193", "url": "https://it.wikipedia.org/wiki?curid=1964964", "title": "San Diomede il Giovane", "text": ""}
{"id": "1964966", "revid": "339392", "url": "https://it.wikipedia.org/wiki?curid=1964966", "title": "San Dionisio di Milano", "text": ""}
{"id": "1964967", "revid": "54193", "url": "https://it.wikipedia.org/wiki?curid=1964967", "title": "Santi Vittore e Corona", "text": ""}
{"id": "1964968", "revid": "54193", "url": "https://it.wikipedia.org/wiki?curid=1964968", "title": "San Caro di Malcesine", "text": ""}
{"id": "1964971", "revid": "54193", "url": "https://it.wikipedia.org/wiki?curid=1964971", "title": "Santi Crispino e Crispiniano", "text": ""}
{"id": "1964972", "revid": "1543377", "url": "https://it.wikipedia.org/wiki?curid=1964972", "title": "Teleimpiantista", "text": "Un teleimpiantista \u00e8 un addetto operativo specializzato che realizza presso l'utenza impianti di Telecomunicazioni sia posando le parti passive, cablate o wireless, sia allacciando e programmando gli apparati attivi di ricetrasmissione, sia interconnettendo gli impianti alla \"rete pubblica di comunicazione elettronica\".\nIl luogo di realizzazione dell'impianto pu\u00f2 essere un sito produttivo (fabbrica, stabilimento, magazzino), commerciale (ufficio, negozio, centro commerciale, hotel), una pubblica amministrazione o una civile abitazione. Il luogo, se aperto, deve comunque essere definito e individuato sia in fase progettuale che realizzativa.\nIn senso lato le imprese di teleimpiantisti operano nella realizzazione di impianti per la telefonia e la telematica. La sempre maggiore diffusione della banda larga e la crescente diffusione dei mezzi informatici ha aumentato considerevolmente la richiesta di teleimpianti e conseguentemente di aziende con personale dotato di specifica formazione professionale.\nIn Italia.\nTra gli impianti di telecomunicazioni, gli impianti: \"Radiotelevisivi, le Antenne, gli impianti elettronici in genere\" (cfr: DM 37/08, art.1, comma2, lett.b) devono essere realizzati da imprese abilitate secondo il Decreto 22 gennaio 2008 n. 37. In particolare \u201cRadiotelevisivi ed Elettronici\u201d sono definiti quegli impianti dotati di:\u201dcomponenti impiantistiche necessarie alla trasmissione ed alla ricezione dei segnali e dei dati, anche relativi agli impianti di sicurezza, ad installazione fissa alimentati a tensione inferiore a 50V in corrente alternata e 120V in corrente continua...[omissis].(cfr: DM 37/08, art.2, comma1, lett.f).\nL'entrata in vigore della Legge 28 marzo 1991, n.109 (G.U. 6 aprile 1991 nr.81) \nche dispone: \"Nuove disposizioni in materia di allacciamenti e collaudi degli impianti telefonici interni\"\n e conseguente DM 314/92 di attuazione della stessa ha stabilito, esclusivamente per gli impianti telefonici interni collegati alla rete pubblica con pi\u00f9 di due linee urbane, che ogni intervento di allacciamento e collaudo di impianti telefonici interni collegati alla rete pubblica, deve essere eseguito da personale specializzato dipendente di impresa che abbia adeguati requisiti tecnico professionali, concretizzati in una Autorizzazione Ministeriale rilasciata dagli Ispettorati Territoriali per le Comunicazioni del Ministero dello Sviluppo Economico.\nGli Ispettorati territoriali sono 16 organi tecnici, presenti a livello regionale, con i quali il ministero esplica un adeguato servizio di monitoraggio e controllo delle telecomunicazioni e delle frequenze radio.\nTra le altre varie attivit\u00e0 provvedono anche al rilascio di autorizzazioni e licenze per:"}
{"id": "1964973", "revid": "54193", "url": "https://it.wikipedia.org/wiki?curid=1964973", "title": "Santa Cristina di Bolsena", "text": ""}
{"id": "1964975", "revid": "54193", "url": "https://it.wikipedia.org/wiki?curid=1964975", "title": "Sant'Efrem il Siro", "text": ""}
{"id": "1964978", "revid": "54193", "url": "https://it.wikipedia.org/wiki?curid=1964978", "title": "Sant'Elia Speleota", "text": ""}
{"id": "1964980", "revid": "54193", "url": "https://it.wikipedia.org/wiki?curid=1964980", "title": "Sant'Elia di Enna", "text": ""}
{"id": "1964981", "revid": "54193", "url": "https://it.wikipedia.org/wiki?curid=1964981", "title": "Sant'Epifanio di Pavia", "text": ""}
{"id": "1964983", "revid": "54193", "url": "https://it.wikipedia.org/wiki?curid=1964983", "title": "Sant'Erc di Slane", "text": ""}
{"id": "1964985", "revid": "54193", "url": "https://it.wikipedia.org/wiki?curid=1964985", "title": "Sant'Agostino Erlendsson", "text": ""}
{"id": "1964986", "revid": "54193", "url": "https://it.wikipedia.org/wiki?curid=1964986", "title": "Santi Ermagora e Fortunato", "text": ""}
{"id": "1964987", "revid": "594360", "url": "https://it.wikipedia.org/wiki?curid=1964987", "title": "Aronne Abulrabi", "text": "Studioso rabbinico e cabalista chiamato anche Aldabi o Alrabi, Aronne Abulrabi \u00e8 stato il primo ebreo della storia ad essere invitato al cospetto di un pontefice (papa Martino V) per discutere liberamente e senza censura di argomenti di natura religiosa.\nVita.\nEra genero di Don Mos\u00e8 Gabbai, un esule originario di Maiorca. Aronne era il pi\u00f9 giovane di cinque fratelli, tutti studiosi rabbinici; gli altri erano \"Shallum\" (\"Sellum\"), \"Baruch\" (\"Benedetto\"), \"Moses\" (\"Mos\u00e8\") e \"Isaac\" (\"Isacco\").\nStudi\u00f2 a Treviso, capoluogo dell'allora Marcha Tarvisina, ed aveva familiarit\u00e0 con la letteratura scientifica e filosofica del suo tempo; era un ottimo grammatico ed aveva una naturale predisposizione nell'esprimersi anche in lingua araba.\nCome suo padre, s'interess\u00f2 di astrologia ed amava studiare e consultare l'oroscopo. Era poi un cultore della Cabala, bench\u00e9 a volte il suo spirito critico andava in conflitto con le sue dottrine.\nDurante i suoi viaggi visit\u00f2 la Turchia, l'Egitto, la Palestina, Damasco e Caffa in Crimea. A Gerusalemme si ciment\u00f2 in numerose dispute con i Caraiti, per fronteggiare i quali aveva con irremovibile orgoglio redatto un Commentario sul Pentateuco allo scopo di rendersi il principale fautore della difesa della causa teologica rabbinica.\nDurante una visita a Roma fu convocato in udienza dal papa Martino V che lo accolse con il suo stuolo di cardinali. Martino V era notoriamente tollerante e ben disposto nei confronti degli Ebrei e spesso affrontava discussioni di natura religiosa con loro in maniera amichevole.\nIn questa occasione sottopose ad Aronne una serie di argute osservazioni concernenti passaggi Biblici e Talmudici.\nTra le altre cose chiese al suo interlocutore se l'utilizzo dei \"\"Cherubini\" nel \"Santo dei Santi\"\" non fosse alquanto contraddittorio se messo in relazione con il Secondo Comandamento, che proibisce l'idolatr\u00eca.\nAronne nel suo Commentario fa riferimento numerose volte a tale argomentazione ed alle risposte che diede al Pontefice."}
{"id": "1964988", "revid": "54193", "url": "https://it.wikipedia.org/wiki?curid=1964988", "title": "Santa Faustina di Como", "text": ""}
{"id": "1964989", "revid": "54193", "url": "https://it.wikipedia.org/wiki?curid=1964989", "title": "Santi Faustino e Giovita", "text": ""}
{"id": "1964990", "revid": "54193", "url": "https://it.wikipedia.org/wiki?curid=1964990", "title": "San Faustino martire", "text": ""}
{"id": "1964991", "revid": "287204", "url": "https://it.wikipedia.org/wiki?curid=1964991", "title": "San Felice (martire)", "text": ""}
{"id": "1964993", "revid": "54193", "url": "https://it.wikipedia.org/wiki?curid=1964993", "title": "San Felice di Como", "text": ""}
{"id": "1964995", "revid": "643662", "url": "https://it.wikipedia.org/wiki?curid=1964995", "title": "San Felice da Nola", "text": ""}
{"id": "1964996", "revid": "643662", "url": "https://it.wikipedia.org/wiki?curid=1964996", "title": "San Felice di Nola", "text": ""}
{"id": "1965000", "revid": "486946", "url": "https://it.wikipedia.org/wiki?curid=1965000", "title": "San Felice (vescovo di Luni)", "text": ""}
{"id": "1965002", "revid": "37401", "url": "https://it.wikipedia.org/wiki?curid=1965002", "title": "San Ferdinando d'Aragona", "text": ""}
{"id": "1965004", "revid": "106456", "url": "https://it.wikipedia.org/wiki?curid=1965004", "title": "San Filippo Siriaco", "text": ""}
{"id": "1965005", "revid": "54193", "url": "https://it.wikipedia.org/wiki?curid=1965005", "title": "Santa Francesca Romana", "text": ""}
{"id": "1965007", "revid": "54193", "url": "https://it.wikipedia.org/wiki?curid=1965007", "title": "Santi Gervasio e Protasio", "text": ""}
{"id": "1965008", "revid": "125078631", "url": "https://it.wikipedia.org/wiki?curid=1965008", "title": "Corpo direttivo dei Testimoni di Geova", "text": "Il Corpo direttivo dei Testimoni di Geova \u00e8 l'organo collegiale dei Testimoni di Geova che stabilisce direttive per la funzionalit\u00e0, in ogni campo, dell'organizzazione dei Testimoni nel mondo. Tale composito consiglio esercita le diverse mansioni sia operando direttamente che delegando \"anziani\" nelle diverse filiali e congregazioni.\nRisiede e si riunisce nella sede centrale dei Testimoni di Geova a Warwick negli Stati Uniti d'America.\nIl numero degli appartenenti al \"Corpo Direttivo\" \u00e8 variato negli anni; ad esempio, nell'ultimo trentennio, si \u00e8 passato dai diciotto membri del 1980 ai sette membri del 2014. Tale consiglio \u00e8 presieduto ad ogni adunanza da un presidente che cambia fra gli stessi membri di anno in anno.\nCompiti e caratteristiche.\nSecondo i Testimoni di Geova, lo scopo e le relative attivit\u00e0 del Corpo Direttivo sono basate sul modello dell'organizzazione dei cristiani primitivi. A loro avviso, il Corpo Direttivo ricalcherebbe l'esempio del consiglio degli Apostoli risiedenti a Gerusalemme nel I secolo, consiglio che decideva e organizzava non solo l'opera di evangelizzazione, ma stabiliva principi cristiani di comportamento delle nuove congregazioni che si andavano man mano formando, non solo fra gli stessi giudei ma anche fra i gentili, salvaguardando cos\u00ec l'unit\u00e0 di comportamento e pensiero cristiano. (). I Testimoni di Geova ritengono che gli appartenenti al Corpo direttivo costituiscono lo Schiavo fedele e saggio e come tale autorizzato a dispensare quello che le Scritture definiscono \"cibo spirituale\" a suo tempo (Matteo 24:45).\nIl principale compito del Corpo Direttivo \u00e8 sovrintendere all'opera mondiale di evangelizzazione compiuta dai Testimoni di Geova in 240 paesi e compiuta, come descritto nel \"Rapporto mondiale dei Testimoni di Geova per l\u2019anno di servizio 2020,\" da 8.695.808 Testimoni. Altri compiti riguardano la realizzazione, la pubblicazione, la stampa e la distribuzione di vario materiale biblico (bibbie, riviste, libri, opuscoli, volantini) per cui il consiglio sovrintende ad un \"Comitato degli Scrittori\" e all'organizzazione delle 87 filiali in cui lavorano volontariamente 20.994 Testimoni. Si interessa inoltre di stabilire assemblee annuali di circoscrizione e congressi di zona in cui ogni nazione \u00e8 suddivisa, nonch\u00e9 di stabilire l'organizzazione e il materiale di studio delle congregazioni che settimanalmente si riuniscono in ogni parte della Terra.\nComposizione.\nIl Corpo Direttivo dei testimoni di Geova da gennaio 2018 \u00e8 composto dai seguenti otto membri (tra parentesi l'anno di nomina): \nI sei comitati cui sovrintendono i membri del corpo direttivo.\nI membri del corpo direttivo curano sei diversi comitati dell'organizzazione internazionale dei Testimoni di Geova, questi sono:\nI Testimoni che lavorano in questo comitato si occupano di tutte le questioni legali dell'organizzazione, dei media, delle persecuzioni nel mondo ed altre emergenze, come per esempio, la gestione \"del dopo\" i disastri naturali e dei relativi soccorsi.\nSovrintende ai bisogni di tutte le famiglie Betel (il personale di una filiale dei Testimoni di Geova) del mondo presso le filiali dei Testimoni di Geova. Gestisce e cura tutte le questioni che riguardano \"il servizio\" e l'accoglimento e la cura dei nuovi membri beteliti (coloro che abitano, collaborano e lavorano volontariamente in una filiale dei Testimoni di Geova).\nSovrintende alla stampa e alla spedizione nel mondo di tutte le pubblicazioni dei Testimoni di Geova. Si occupa delle necessit\u00e0 di tutti gli stabilimenti tipolitografici del mondo. Ulteriore compito: sovrintende alle nuove costruzioni di Sale del Regno e Sale di Assemblee di ogni angolo della terra. Questo comitato gestisce le contribuzioni per l'\"Opera del Regno\" (contribuzioni volontarie che vengono centralizzate e quindi usate per la predicazione nel mondo).\n\u00abSovrintende a tutti gli aspetti dell'opera di evangelizzazione\u00bb compiuta dai Testimoni nel mondo. Congregazioni, anziani, servitori di ministero, sorveglianti viaggianti, pionieri, proclamatori e missionari sono supervisionati dall'operato di questo comitato. Il comitato sovrintende anche i \"comitati sanitari\" delle congregazioni (comitati di pi\u00f9 anziani nella congregazione che assistono coloro i quali sono ammalati e li indirizzano presso ospedali e cliniche che rispettano la posizione dei Testimoni su terapie da questi accette). Prepara inoltre il contenuto della pubblicazione \"Ministero del Regno\" (una pubblicazione interna alla congregazione che programma la preparazione dei Testimoni per la predicazione del messaggio biblico).\n\u00c8 un comitato che sovrintende i programmi delle assemblee, congressi, adunanze della congregazione e le varie scuole: Scuola di Galaad (Watch Tower Bible School of Gilead), Scuola per gli Evangelizzatori del Regno, Scuola per gli anziani di congregazione, Scuola di Ministero del RegnoScuola del Servizio di Pioniere, Scuola di Ministero Teocratico ed altre scuole. Sotto la responsabilit\u00e0 di questo comitato \u00e8 inoltre il coordinamento per la produzione di materiale biblico audio e video.\nTutto ci\u00f2 che viene prodotto in forma stampata e digitale per i Testimoni e per il pubblico \u00e8 sotto la responsabilit\u00e0 di questo comitato. Gestisce il sito ufficiale web dei testimoni e sovrintende il lavoro di traduzione in pi\u00f9 lingue delle pubblicazioni dei Testimoni nelle varie parti del mondo. Questo comitato risponde inoltre a qualsiasi domanda di natura biblica e dottrinale posta ai Testimoni."}
{"id": "1965009", "revid": "92723", "url": "https://it.wikipedia.org/wiki?curid=1965009", "title": "Matthew Guglielmetti", "text": "Ex-malfattore di alto rango di Cranston, Rhode Island, fu uno dei capi che guid\u00f2 la cricca criminale \"\"La Cosa Nostra\", sotto-famiglia della cricca criminale \"famiglia Patriarca\"\", nel New England. Si dice che Guglielmetti lavora tuttora con Luigi Mannochio, capo mafioso di una famiglia criminale.\nCarriera criminale.\nGuglielmetti \u00e8 considerato come un bandito di seconda generazione, che cominci\u00f2 la sua carriera criminale nel 1984, quando lui e suo padre furono arrestati per aver tentato di dirottare un aereo. Nel 1989, mentre la famiglia Patriarca era nel mezzo di una guerra di fazione, Guglielmetti tent\u00f2 di fare da mediatore di pace, venendo all'attenzione di autorit\u00e0 di rafforzamento. Il 20 ottobre 1989, Guglielmetti fu registrato dall'FBI mentre la famiglia Patriarca condusse una cerimonia di insediamento mafiosa a Medford (Massachusetts). Guglielmetti fece quasi cinque anni di prigione a Sandstone (Minnesota), dopo aver ricattato un suo complice a Hartford, Connecticut. Dopo la scarcerazione, riprese le sue attivit\u00e0 criminali e divent\u00f2 presto proprietario di sale di giochi d'azzardo, apportando ulteriore denaro per la famiglia Patriarca.\nLa Hemphill Construction e la Capital City.\nNell'aprile 2002, l'FBI mand\u00f2 una sentinella in una fabbrica del Rhode Island. Si scopr\u00ec che si stava creando una societ\u00e0 fasulla chiamata \"Hemphill Construction\" a Johnston. Guglielmetti fece da assistente per la \"Laborers' International Union of North America\" (LIUNA), nel Locale 271. Dopo che Hemphill apr\u00ec la fabbrica, un agente segreto dell'FBI s'incontr\u00f2 con Guglielmetti e gli offr\u00ec l'opportunit\u00e0 di comprare la societ\u00e0. Infatti, Guglielmetti era socio di Hemphill, i quali videro, nella loro societ\u00e0, molte azioni di profitti e, quindi, molti incassi attraverso affari segreti.\nNel 2003, Guglielmetti divenne capo di una societ\u00e0 edile (la \"Capital City\") e fu scelto come imprenditore; la societ\u00e0 fu selezionata per la costruzione di un parcheggio, a Warwick, nel Rhode Island, del valore di 5,8 milioni di dollari e di un tunnel, a Narragansett Bay, Rhode Island, del valore di 7 milioni di dollari. Su entrambi i lavori, degli ufficiali statali segnalarono la presenza di alcuni imprenditori locali che, in precedenza, conducevano reati sui loro stessi impiegati. La \"Capital City\" era fra le ultime societ\u00e0 imprenditrici che facevano, di nascosto, questa richiesta. Per\u00f2, nulla emerse negli archivi statali, dato Guglielmetti aveva cariche espunte non specificate.\nNell'ottobre 2003, nel Rhode Island, la polizia del Massachusetts visit\u00f2 il luogo di costruzione di Warwick, segnalando a Guglielmetti di essere stato registrato riguardo ai giochi d'azzardo truccati e di alcuni debiti accumulati. L'FBI ispezion\u00f2 la sede centrale del Locale 271 e della \"Capital City\" il 20 gennaio 2005, a Cranston, Rhode Island. Primi, quel giorno, Guglielmetti e un paio di soci furono arrestati a Johnston.\nIl 31 marzo 2005, Matthew Guglielmetti firm\u00f2 una dichiarazione in cui ammise di aver spacciato pi\u00f9 di cinque chilogrammi di cocaina. Qualche mese dopo, Guglielmetti fu condannato ad 11 anni di prigione."}
{"id": "1965010", "revid": "1529788", "url": "https://it.wikipedia.org/wiki?curid=1965010", "title": "San Giovanni Battista (disambigua)", "text": ""}
{"id": "1965012", "revid": "123256578", "url": "https://it.wikipedia.org/wiki?curid=1965012", "title": "Monfiorito da Coderta", "text": "Proveniva da una nobile famiglia trevigiana residente a Conegliano (il Compagni sbaglia a ritenerlo da Padova) di parte guelfa e fu un fedelissimo dei Caminesi.\nAlla fine del 1298 fece la sua comparsa a Firenze, associato al podest\u00e0 Cante Gabrielli come paciere fra il comune di Bologna e gli Estensi. Poco dopo venne lui stesso eletto podest\u00e0 e, secondo Robert Davidsohn, non fu altro che uno \"strumento\" di Corso Donati e della sua fazione nell'ambito delle sanguinose lotte tra guelfi bianchi e neri.\nApprofittando di questa situazione, si macchi\u00f2 di gravissimi abusi che finirono per compromettere la sua stessa posizione: ai primi di maggio fu quindi costretto alle dimissioni (gli succedette Ugolino da Correggio) e venne sottoposto a un durissimo processo. Messo sotto tortura, confess\u00f2 di aver coperto molte malefatte compiute da cittadini influenti. Tra questi vi era Niccol\u00f2 Acciaiuoli che, con l'aiuto dell'avvocato Baldo d'Agugliano, distrusse i verbali che riportavano la confessione che lo riguardava; a questo episodio accenna Dante nel XII canto del \"Purgatorio\".\nCondannato alla prigione, Monfiorito riusc\u00ec a fuggire con un compagno di cella (tal Arrigucci) e torn\u00f2 a Treviso. Qui continu\u00f2 ad appoggiare i Caminesi sino alla loro caduta, nel 1317, allorch\u00e9 fu condannato all'esilio. Fu in seguito riabilitato e nel 1330 test\u00f2 a favore del figlio Gualpertino, noto come uomo politico e poeta. Mor\u00ec certamente dopo questa data."}
{"id": "1965013", "revid": "54193", "url": "https://it.wikipedia.org/wiki?curid=1965013", "title": "Santi Giovanni e Paolo", "text": ""}
{"id": "1965015", "revid": "54193", "url": "https://it.wikipedia.org/wiki?curid=1965015", "title": "San Giuliano l'ospitaliere", "text": ""}
{"id": "1965016", "revid": "54193", "url": "https://it.wikipedia.org/wiki?curid=1965016", "title": "San Giuliano di Brioude", "text": ""}
{"id": "1965017", "revid": "54193", "url": "https://it.wikipedia.org/wiki?curid=1965017", "title": "San Giulio di Orta", "text": ""}
{"id": "1965020", "revid": "54193", "url": "https://it.wikipedia.org/wiki?curid=1965020", "title": "Santa Giustina di Padova", "text": ""}
{"id": "1965021", "revid": "339392", "url": "https://it.wikipedia.org/wiki?curid=1965021", "title": "Santa Giustina vergine e martire", "text": ""}
{"id": "1965023", "revid": "54193", "url": "https://it.wikipedia.org/wiki?curid=1965023", "title": "San Giustino di Chieti", "text": ""}
{"id": "1965029", "revid": "486946", "url": "https://it.wikipedia.org/wiki?curid=1965029", "title": "San Giusto martire", "text": ""}
{"id": "1965031", "revid": "54193", "url": "https://it.wikipedia.org/wiki?curid=1965031", "title": "San Gregorio Taumaturgo", "text": ""}
{"id": "1965032", "revid": "54193", "url": "https://it.wikipedia.org/wiki?curid=1965032", "title": "San Gregorio Illuminatore", "text": ""}
{"id": "1965034", "revid": "2121138", "url": "https://it.wikipedia.org/wiki?curid=1965034", "title": "Distretto di Dongjak", "text": "Dongjak \u00e8 uno dei 25 gu della citt\u00e0 di Seul, Corea del Sud. Si trova a sud del fiume Han. Il suo nome deriva dal Dongjaegi Naruteo Ferry. \u00c8 il diciassettesimo distretto creato a Seul, in seguito alla separazione dal distretto, Gwanak, il 1\u00ba aprile 1980.\nSuddivisioni amministrative.\nDongjak \u00e8 diviso in 17 \"dong\":"}
{"id": "1965036", "revid": "47767", "url": "https://it.wikipedia.org/wiki?curid=1965036", "title": "Sant'Imerio Vescovo", "text": ""}
{"id": "1965037", "revid": "54193", "url": "https://it.wikipedia.org/wiki?curid=1965037", "title": "Sant'Isidoro di Chio", "text": ""}
{"id": "1965038", "revid": "339392", "url": "https://it.wikipedia.org/wiki?curid=1965038", "title": "Sant'Ivan Rilski", "text": ""}
{"id": "1965040", "revid": "54193", "url": "https://it.wikipedia.org/wiki?curid=1965040", "title": "Santa Laura di Cordova", "text": ""}
{"id": "1965042", "revid": "486946", "url": "https://it.wikipedia.org/wiki?curid=1965042", "title": "San Laverio martire", "text": ""}
{"id": "1965044", "revid": "54193", "url": "https://it.wikipedia.org/wiki?curid=1965044", "title": "San Lazzaro di Betania", "text": ""}
{"id": "1965046", "revid": "54193", "url": "https://it.wikipedia.org/wiki?curid=1965046", "title": "San Lazzaro mendicante", "text": ""}
{"id": "1965047", "revid": "196390", "url": "https://it.wikipedia.org/wiki?curid=1965047", "title": "San Lazzaro Pittore", "text": ""}
{"id": "1965049", "revid": "196390", "url": "https://it.wikipedia.org/wiki?curid=1965049", "title": "Lazzaro Pittore", "text": ""}
{"id": "1965050", "revid": "54193", "url": "https://it.wikipedia.org/wiki?curid=1965050", "title": "Santa Liberata da Como", "text": ""}
{"id": "1965051", "revid": "54193", "url": "https://it.wikipedia.org/wiki?curid=1965051", "title": "San Lidano d'Antena", "text": ""}
{"id": "1965053", "revid": "267975", "url": "https://it.wikipedia.org/wiki?curid=1965053", "title": "San Lorenzo I Litta", "text": ""}
{"id": "1965054", "revid": "54193", "url": "https://it.wikipedia.org/wiki?curid=1965054", "title": "San Luca di Demenna", "text": ""}
{"id": "1965055", "revid": "54193", "url": "https://it.wikipedia.org/wiki?curid=1965055", "title": "San Luca di Melicucc\u00e0", "text": ""}
{"id": "1965057", "revid": "54193", "url": "https://it.wikipedia.org/wiki?curid=1965057", "title": "Santi Luciano, Massimiano e Giuliano di Beauvais", "text": ""}
{"id": "1965058", "revid": "54193", "url": "https://it.wikipedia.org/wiki?curid=1965058", "title": "San Lucio di Cavargna", "text": ""}
{"id": "1965059", "revid": "54193", "url": "https://it.wikipedia.org/wiki?curid=1965059", "title": "San Lupo di Troyes", "text": ""}
{"id": "1965061", "revid": "647919", "url": "https://it.wikipedia.org/wiki?curid=1965061", "title": "Suore Luigine", "text": ""}
{"id": "1965062", "revid": "95168", "url": "https://it.wikipedia.org/wiki?curid=1965062", "title": "Sala del Regno dei Testimoni di Geova", "text": ""}
{"id": "1965063", "revid": "486946", "url": "https://it.wikipedia.org/wiki?curid=1965063", "title": "Giovanna di Francia (regina di Navarra)", "text": ""}
{"id": "1965064", "revid": "1776051", "url": "https://it.wikipedia.org/wiki?curid=1965064", "title": "Alerino Como", "text": "Fu senatore del Regno d'Italia nella XVII legislatura.\nMassone, fu membro della loggia di Cuneo \"Vagenna\" del Grande Oriente d'Italia, della quale fu il deputato all'Assemblea generale del 1863 a Firenze. "}
{"id": "1965065", "revid": "33277", "url": "https://it.wikipedia.org/wiki?curid=1965065", "title": "Santa Giovanna di Valois", "text": ""}
{"id": "1965069", "revid": "118902799", "url": "https://it.wikipedia.org/wiki?curid=1965069", "title": "Prealpi Luganesi", "text": "Le Prealpi Luganesi (dette anche \"Prealpi Lombarde Occidentali\" oppure \"Prealpi del Ceresio\") sono una sezione delle Alpi che interessa la Svizzera (Canton Ticino) e l'Italia (Lombardia).\nCollocazione.\nSi estendono tra il lago Maggiore a ovest, la linea Locarno-Bellinzona-Gravedona a nord, il lago di Como a est e la pianura padana a sud. Non si collocano lungo la catena principale alpina, ma si staccano a sud dalle Alpi Lepontine al passo San Jorio. La vetta pi\u00f9 alta \u00e8 il Pizzo di Gino (2245\u00a0m).\nClassificazione.\nSecondo la Partizione delle Alpi del 1926 le Prealpi Luganesi erano inserite nella sezione pi\u00f9 ampia delle Prealpi Lombarde.\nSecondo la classificazione SOIUSA del 2005 esse formano una sezione a parte appartenente al settore delle Alpi Nord-occidentali .\nSuddivisione.\nIn accordo con la SOIUSA, si possono suddividere in due sottosezioni e cinque supergruppi:\nNascita e declino degli sport invernali.\nCome in tutto l'arco alpino anche nelle Prealpi Luganesi, negli anni sessanta, sorsero diverse piccole stazioni sciistiche, a quote inferiori ai 2000 metri, molte delle quali composte da un solo skilift. Tra queste si ricordano il Monte Tamaro, il Monte Lema, il Campo dei Fiori di Varese, il Monte Sette Termini, l'Alpe Forcora, il monte Sasso del Ferro, Parco Monte San Primo, Lanzo-Sighignola, il Passo Cuvignone, il Monte Crocione, il Piano Rancio, Pian del Tivano, Bedea Novaggio, il Monte Boletto di Brunate, Consonno di Olginate, l'Alpe di Neggia ed il Mottarone (appartenente in realt\u00e0 alle Alpi Pennine, ma rilievo tipicamente prealpino). A partire dai primi anni novanta le nevicate sempre pi\u00f9 scarse hanno causato la chiusura di quasi tutte le localit\u00e0, eccetto Mottarone, Lanzo-Sighignola, Monte San Primo, Alpe Forcora, Alpe di Neggia e Bedea Novaggio."}
{"id": "1965071", "revid": "47767", "url": "https://it.wikipedia.org/wiki?curid=1965071", "title": "Santa Lucia da Siracusa", "text": ""}
{"id": "1965072", "revid": "24099", "url": "https://it.wikipedia.org/wiki?curid=1965072", "title": "Chiesa di San Niccol\u00f2 e Oratorio della Compagnia del Santissimo Sacramento", "text": ""}
{"id": "1965075", "revid": "287204", "url": "https://it.wikipedia.org/wiki?curid=1965075", "title": "Difesa siciliana, variante Scheveningen", "text": "La variante Scheveningen \u00e8 un'apertura degli scacchi, variante della difesa siciliana, caratterizzata dalle mosse\nPrende il nome dal torneo di Scheveningen 1923, in cui questa variante venne giocata in diverse partite. \nFa parte delle varianti della siciliana aperta ed \u00e8 una linea molto ambiziosa, sebbene pi\u00f9 posizionale rispetto ad altre (come la variante del dragone). \u00c8 un'apertura molto popolare, giocata da molti forti giocatori, tra cui Garry Kasparov.\nIl Nero, con 5...e6, imposta subito la struttura pedonale al centro, controllando entrambe le case d5 ed e5, lasciandosi tuttavia aperta la possibilit\u00e0 di una spinta di rottura di uno dei due pedoni centrali. Il Bianco ha diverse possibili repliche, che danno origine a diverse varianti.\nVariante classica.\nQuesta variante, giocata spesso tra gli altri da Anatoly Karpov, \u00e8 caratterizzata da 6. Ae2. Il Bianco prepara un attacco sul lato di re: il suo piano consiste nell'eseguire l'arrocco corto, poi giocare Ae3, f4, a4 (generalmente in quest'ordine), per poi continuare con la spinta del pedone \"g\" (dopo aver giocato Rh1), con il trasferimento della donna in h4 e dell'alfiere in f3.\nIl Nero, per contrastare questo attacco, generalmente ricorre alla pressione sulla colonna \"c\", gi\u00e0 semi-aperta, sviluppando la donna in c7 e successivamente portando anche una torre su questa colonna. Il piano generalmente include le spinte di pedone in a6 e b5.\nAttacco Keres.\nNell'attacco Keres (da Paul Keres) il bianco gioca subito 6. g4, con l'intenzione di portare un attacco pi\u00f9 rapido di quello con la variante classica. In questa variante il Nero \u00e8 spesso costretto ad una posizione piuttosto passiva, in quanto il suo unico pezzo sviluppato (il cavallo in f6) viene minacciato dall'avanzata dei pedoni (il Bianco generalmente continua con h4 e g5). Il Nero risponde quindi generalmente con 6...h6, e la variante continua con\nPer evitare questa variante, a volte il Nero gioca 5...a6, entrando momentaneamente nella variante Najdorf, per poi giocare ...e6 alla sesta mossa. Questo, naturalmente, offre al Bianco la possibilit\u00e0 di deviare verso altre linee.\nAttacco inglese.\nL\"attacco inglese\" (6. Ae3) \u00e8 per certi versi analogo all'attacco jugoslavo nella variante del dragone: il Bianco progetta di giocare f3, g4, h4 e di arroccare sul lato di donna. Questo causa un gioco spesso molto tattico e tagliente, in quanto il Nero non \u00e8 costretto alla passivit\u00e0 ma ha diverse possibilit\u00e0 di contrattacco, che comprendono la possibilit\u00e0 di effettuare dei sacrifici sul lato di donna. La linea principale continua con"}
{"id": "1965076", "revid": "110157", "url": "https://it.wikipedia.org/wiki?curid=1965076", "title": "Oratorio della Compagnia del Santissimo Sacramento (Calenzano)", "text": "L'oratorio della Compagnia del Santissimo Sacramento \u00e8 un edificio sacro situato nel comune di Calenzano.\nStoria e descrizione.\n\u00c8 situato nei pressi della Chiesa di San Niccol\u00f2 e al suo interno \u00e8 custodita la tavola di Domenico Cresti detto il Passignano raffigurante l'\"Incoronazione di spine\"."}
{"id": "1965078", "revid": "36426", "url": "https://it.wikipedia.org/wiki?curid=1965078", "title": "Stazione San Giovanni", "text": ""}
{"id": "1965080", "revid": "212348", "url": "https://it.wikipedia.org/wiki?curid=1965080", "title": "Variante del dragone", "text": ""}
{"id": "1965082", "revid": "212348", "url": "https://it.wikipedia.org/wiki?curid=1965082", "title": "Variante Najdorf", "text": ""}
{"id": "1965084", "revid": "212348", "url": "https://it.wikipedia.org/wiki?curid=1965084", "title": "Variante Scheveningen", "text": ""}
{"id": "1965088", "revid": "24823", "url": "https://it.wikipedia.org/wiki?curid=1965088", "title": "Variante Sveshnikov", "text": ""}
{"id": "1965090", "revid": "729019", "url": "https://it.wikipedia.org/wiki?curid=1965090", "title": "Guerre bizantino-georgiane", "text": "Le guerre bizantino-georgiane furono una serie di conflitti durante l'XI secolo, combattuti principalmente su diversi punti strategici al confine dell'impero bizantino, del regno georgiano e dell'Armenia. La maggior parte di queste terre furono date dall'imperatore bizantino, Basilio II (976-1025) al re georgiano Davide III di Tao, in ricompensa per il suo fondamentale contributo nella lotta contro i ribelle bizantino, il generale Barda Sclero (978/979), che s\u00ec era proclamato imperatore. Tuttavia, Davide sostenne un altro generale bizantino, Barda Foca, che s\u00ec era proclamato imperatore bizantino (980). Ma Bardas Foca fu sconfitto e Davide fu costretto a diventare tributario di Basilio II. Questo accordo ne ruppe uno che Davide, aveva fatto col suo figlio adottivo, Bagrat III di Georgia, erede al trono di Georgia. Quando Davide mor\u00ec nei primi mesi del 1000, Basilio II eredit\u00f2 Tao, Teodosiopoli (\"alias\" Karin, Karnu; oggi Erzurum), Phasiane e la regione del lago di Van (Apahunik) insieme alla citt\u00e0 di Manzicerta. L'anno seguente, il principe georgiano Gurgen, padre naturale di Bagrat, marci\u00f2 per prendere le terre che i bizantini avevano ereditato alla morte di Davide, ma la sua avanzata fu vanificata dal generale bizantino Niceforo Urano, \"dux\" d'Antiochia. Nonostante questi insuccessi, Bagrat fu in grado di diventare il primo re della Georgia unificata, nel 1008. Bagrat mor\u00ec nel 1014, suo figlio, Giorgio I, voleva riconquistare i territori ceduti da Davide III ai bizantini."}
{"id": "1965094", "revid": "1573940", "url": "https://it.wikipedia.org/wiki?curid=1965094", "title": "Verchnij Tagil", "text": "Verchnij Tagil () \u00e8 una citt\u00e0 della Russia siberiana estremo occidentale (Oblast' di Sverdlovsk), situata lungo l'alto corso del fiume Tagil sul fianco orientale degli Urali, 111\u00a0km a nordest del capoluogo Ekaterinburg; dal punto di vista amministrativo dipende direttamente dalla citt\u00e0 (\"gorod\") di Kirovgrad.\nStoria.\nLa citt\u00e0 nacque nel 1716 insieme ad uno stabilimento siderurgico fondato dai Demidov una ricca famiglia di industriali russi; questa fabbrica funzion\u00f2 dal 1718 al 1917.\nLa cittadina ottenne lo \"status\" di citt\u00e0 nel 1966.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1965095", "revid": "1305772", "url": "https://it.wikipedia.org/wiki?curid=1965095", "title": "Oratorio della Compagnia del Santissimo Sacramento", "text": "Diversi oratori sono dedicati al Santissimo Sacramento:"}
{"id": "1965096", "revid": "80339", "url": "https://it.wikipedia.org/wiki?curid=1965096", "title": "Verhnij Tagil", "text": ""}
{"id": "1965098", "revid": "80339", "url": "https://it.wikipedia.org/wiki?curid=1965098", "title": "Verkhnij Tagil", "text": ""}
{"id": "1965099", "revid": "80339", "url": "https://it.wikipedia.org/wiki?curid=1965099", "title": "Verkhny Tagil", "text": ""}
{"id": "1965101", "revid": "80339", "url": "https://it.wikipedia.org/wiki?curid=1965101", "title": "Verhni Tagil", "text": ""}
{"id": "1965108", "revid": "599013", "url": "https://it.wikipedia.org/wiki?curid=1965108", "title": "Chiesa di Sant'Andrea (Quartu Sant'Elena)", "text": "La chiesa di Sant'Andrea \u00e8 una delle chiese di Quartu Sant'Elena.\n\u00c8 ubicata in via Leonardo da Vinci, al centro del parco Andrea Parodi, nella frazione di Sant'Andrea.\nStoria.\nLa chiesa, risalente al XV secolo, sorge probabilmente su un precedente tempio romano.\nFin dal XVI secolo, quando le sagre campestri erano numerose, la chiesa era meta di scorrerie dei pirati tant'\u00e8 che nel 1621 il vicer\u00e9 viet\u00f2 che i pellegrinaggi avvenissero di notte. Nel XVII secolo la chiesa sub\u00ec un importante restauro.\nNel 1793, quando le truppe della Francia rivoluzionaria sbarcarono a Quartu e occuparono la chiesa come fortino, qui avvenne il combattimento che determino la cacciata dei francesi dal territorio quartese.\nLa chiesa \u00e8 stata ristrutturata.\nDescrizione.\nLa chiesa \u00e8 in stile gotico catalano. La facciata termina con una cornice coronata da merli dentati ed \u00e8 sormontata da un piccolo campanile a vela. Al centro \u00e8 presente un rosone da cui entra la luce all'interno della chiesa.\nAi lati del tempio sono presenti tre contrafforti. Prima del presbiterio, che \u00e8 sollevato rispetto alla navata di qualche gradino, \u00e8 presente una porta per ogni lato. Nel lato destro tra i contrafforti sono ricavate la dispensa (sala utilizzata per la Sagra di san Giovanni Battista) e la sacrestia.\nAll'interno della chiesa \u00e8 presente una sola navata. Dieci pilastri in muratura si allargano verso l'alto e sostengono il tetto.\nNel tempio sono presenti elementi di epoca romana come una base di colonna su cui \u00e8 posto un capitello corinzio.\nGli arredi lignei pi\u00f9 importanti sono le statue lignee di Sant'Andrea, di San Giovanni Battista e di Sant'Antonio da Padova.\nLe celebrazioni liturgiche pi\u00f9 importanti che si svolgono nella chiesa sono a dicembre per la festa di Sant'Andrea e il 24 giugno e l'ultima domenica di luglio per la festa di San Giovanni."}
{"id": "1965111", "revid": "155634", "url": "https://it.wikipedia.org/wiki?curid=1965111", "title": "Silvia Berger", "text": "Era specialista di supergigante e slalom gigante, anche se a volte disputava anche gare di discesa libera.\nBiografia.\nStagioni 1996-1999.\nSilvia Berger, attiva in gare FIS dal dicembre del 1995, esord\u00ec in Coppa Europa il 18 dicembre 1997 ad Altenmarkt-Zauchensee, piazzandosi 24\u00aa in discesa libera. Il 14 e il 15 dicembre 1998 ottenne a Bardonecchia in slalom gigante il suo primo podio (2\u00aa) e la sua prima vittoria nel circuito continentale, che in quella stagione avrebbe chiuso aggiudicandosi sia la classifica generale, sia quelle di discesa libera e di slalom gigante.\nSempre nel 1999 esord\u00ec in Coppa del Mondo, il 2 gennaio nello slalom gigante di Maribor in cui si piazz\u00f2 al 20\u00ba posto, e due mesi dopo ai Mondiali juniores di Pra Loup vinse due medaglie d'argento, nel supergigante e nello slalom gigante.\nStagioni 2000-2009.\nIn Coppa del Mondo ottenne tre podi in carriera, dal primo del 9 dicembre 1999 nello slalom gigante di Val-d'Is\u00e8re (2\u00aa) all'ultimo del 14 gennaio 2005 a Cortina d'Ampezzo in supergigante (3\u00aa). Nel 2005 partecip\u00f2 anche ai suoi unici Campionati mondiali, arrivando 11\u00aa nel supergigante della rassegna iridata di Bormio/Santa Caterina Valfurva, e si piazz\u00f2 al 3\u00ba posto nella classifica di slalom gigante della Coppa Europa.\nNella stagione 2005-2006 in Coppa Europa vinse la sua ultima gara, lo slalom gigante di Altenmarkt-Zauchensee dell'11 marzo, e fu nuovamente 3\u00aa nella classifica di slalom gigante. Il suo ultimo podio nel circuito continentale fu il 2\u00ba posto nel supergigante di Les Orres del 10 marzo 2008; si ritir\u00f2 dall'attivit\u00e0 agonistica in occasione del supergigante di Coppa del Mondo disputato il 22 febbraio 2009 a Tarvisio, che chiuse al 42\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante"}
{"id": "1965113", "revid": "287204", "url": "https://it.wikipedia.org/wiki?curid=1965113", "title": "Locuzione interiore", "text": "La Chiesa cattolica definisce locuzione interiore il rapporto che nasce tra il cuore dell'uomo e l'ascolto della parola di Dio.\n\u00c8 di fondamentale importanza il silenzio interiore per arrivare a questa realt\u00e0.\nLa locuzione interiore \u00e8 inoltre considerata una via per ricevere parole e messaggi da Cristo o dalla Madonna.\nIl teologo A. Tanquerey definisce il fenomeno cos\u00ec: \"La locuzione interiore \u00e8 una manifestazione divina sotto forma di parola intesa dai sensi esterni ed interni o direttamente dall'intelletto umano. Esse sono parole o di Ges\u00f9 o della Madonna o dello Spirito Santo chiarissime, avvertite dalla persona che le riceve come se nascessero dal cuore, e che, collegate fra loro, formano un messaggio\"."}
{"id": "1965118", "revid": "2033069", "url": "https://it.wikipedia.org/wiki?curid=1965118", "title": "Axe (marchio)", "text": "Axe \u00e8 un marchio francese di prodotti per l'igiene maschile, di propriet\u00e0 della multinazionale olandese-britannica Unilever.\nLa principale linea di prodotti della Axe \u00e8 rappresentata dai deodoranti spray, ma il marchio include anche deodoranti stick, roll-on, anti traspiranti, dopobarba e gel per la doccia.\nStoria.\nAxe fu fondata in Francia nel 1983 dalla Faberg\u00e9, a sua volta rilevata dal gruppo Unilever nel 1989. Venne creata come una versione della Impulse, altro marchio della Unilever, ma destinata agli uomini: infatti era una linea di deodoranti che pubblicizzava l'attenzione degli uomini alle donne che lo utilizzavano.\nA causa della presenza del marchio Axe di un'altra azienda nei mercati del Regno Unito e Irlanda, Unilever commercializza i prodotti Axe con il marchio \"Lynx\".\nIl lancio in Europa dei deodoranti Axe fu seguito da un forte successo nell'America Latina e moderatamente anche in Asia e Africa. Dal 2000 in poi il marchio \u00e8 stato lanciato anche in Stati Uniti e Canada.\nVarianti e promozione.\nSin dal suo lancio, le varianti annuali dei deodoranti Axe hanno giocato un ruolo importante nel successo del marchio: il tipo di profumo offerto dai deodoranti \u00e8 cambiato di anno in anno seguendo temi specifici.\nDal 1983 al 1989 il nome dei deodoranti era semplicemente una descrizione della fragranza: \"Muschio\", \"Spezie\", \"Ambra\", ecc.\nDal 1990 al 1996 si \u00e8 optato per utilizzare nomi a richiamo ambientali, come \"Africa\", \"Alaska\", \"Nevada\" ecc.\nDal 1996 al 2002 la Axe prese ispirazione dai profumi Calvin Klein (anch'esso un marchio della Unilever), usando la stessa profumiera, Anne Gottlieb, che svilupp\u00f2 deodoranti dai nomi come \"Dimension\", \"Apollo\", \"Voodoo\" e altri.\nDal 2003 le campagne pubblicitarie dei deodoranti Axe, dai nomi tipo \"Touch\", \"Vice\" o \"Click\", mostrano come le donne siano irresisitibilmente attratte dai profumi della Axe..\nNel 2008 sono stati messi in commercio tre nuovi deodoranti dalla fragranza al cioccolato, in edizione limitata. Nel 2018 \u00e8 diventato partner del Club Atl\u00e9tico River Plate di Buenos Aires."}
{"id": "1965121", "revid": "767487", "url": "https://it.wikipedia.org/wiki?curid=1965121", "title": "The Damned Ship", "text": "The Damned Ship \u00e8 il secondo album in studio degli Arthemis, uscito nel 2001 per l'etichetta discografica Underground Symphony.\nTutte le canzoni e le liriche sono state scritte da Andrea Martongelli."}
{"id": "1965124", "revid": "1543377", "url": "https://it.wikipedia.org/wiki?curid=1965124", "title": "WampServer", "text": "WampServer \u00e8 un pacchetto software che implementa la piattaforma WAMP composta dunque da Apache, MySQL e PHP per Microsoft Windows.\nDistribuito per la prima volta il 21 novembre 2007, WampServer \u00e8 gratuito e libero ed \u00e8 distribuito sotto la GNU General Public License. \u00c8 disponibile nelle due versioni installer (auto-installante) e zip (che non richiede l'installazione), quest'ultima utile per poter avviare WampServer da una chiave USB.\nComponenti.\nPrerequisito:\nComponenti installati:\nDi fatto, la piattaforma WAMP, di cui WampServer \u00e8 un'implementazione, \u00e8 la versione adattata per Windows della piattaforma AMP, cos\u00ec come il LAMP \u00e8 quella adattata per GNU/Linux."}
{"id": "1965126", "revid": "228587", "url": "https://it.wikipedia.org/wiki?curid=1965126", "title": "Citt\u00e0 della Carolina del Nord", "text": "Questa lista delle citt\u00e0 della Carolina del Nord, Stati Uniti d'America, comprende le 739 localit\u00e0 suddivise in 76 \"city\", 456 \"town\", 21 \"villaggi\" e 186 census-designated place (CDP)."}
{"id": "1965127", "revid": "104458", "url": "https://it.wikipedia.org/wiki?curid=1965127", "title": "Mitsubishi Estate", "text": "La Mitsubishi Estate Co., Ltd. \u00e8 un'azienda del settore immobiliare appartenente alla Mitsubishi. \u00c8 maggiore azionista di alcune delle principali banche del Paese."}
{"id": "1965128", "revid": "1573940", "url": "https://it.wikipedia.org/wiki?curid=1965128", "title": "Contea di Pitt (Carolina del Nord)", "text": ""}
{"id": "1965129", "revid": "112038961", "url": "https://it.wikipedia.org/wiki?curid=1965129", "title": "Pietra di Viggi\u00f9", "text": "La pietra di Viggi\u00f9 \u00e8 una fine arenaria (pietra calcarea) di colore grigio paglierino estratta dalle cave della Val Ceresio in provincia di Varese, nei pressi del paese di Viggi\u00f9.\nLa pietra \u00e8 stata indicata in passato con numerose e diverse definizioni dai geologi, ma era comunemente suddivisa dai viggiutesi in \"pietra piombina\", la pi\u00f9 resistente e adatta all'edilizia, \"pietra grigia e rossetta\", per ornati, e \"pietra gentile\", per rivestimenti. Questo materiale era preferito dagli scultori perch\u00e9 gelivo, duttile allo scalpello e resistente nel corso degli anni, e ben si prestava a fini esecuzioni decorative.\nLe cave della Val Ceresio fornivano ai lapicidi locali molte altre variet\u00e0 di pietra rustica: a Saltrio, ad esempio, erano reperibili diverse qualit\u00e0 dell'omonima pietra: la \"pietra bianco bigia\", per vasche da bagno, esportata in tutta l'Italia settentrionale, la \"pietra cinerina\", per decorazioni, e la \"pietra nera\", per monumenti sepolcrali; ad Arzo il pregiato marmo omonimo, rosso o bel ghiaccio, per la realizzazione di arredi di interno; a Brenno la pietra grigia omonima sfruttata nel corso dell'intero Ottocento per la decorazione di prestigiosi sedi pubbliche private milanesi e piemontesi, \u201cche si presta tanto per gli usi pi\u00f9 umili della vita, come per effigiarvi il Garibaldino del Monumento dei Cacciatori delle Alpi, a Varese, ed il cavallo marino di Vincenzo Vela, che si ammira alla Veneria, presso Torino\u201d (Zanzi, 1891)."}
{"id": "1965130", "revid": "1573940", "url": "https://it.wikipedia.org/wiki?curid=1965130", "title": "Contea di Nash (Carolina del Nord)", "text": ""}
{"id": "1965132", "revid": "110157", "url": "https://it.wikipedia.org/wiki?curid=1965132", "title": "Tavda (citt\u00e0)", "text": "Tavda \u00e8 una citt\u00e0 della Russia siberiana estremo occidentale (Oblast' di Sverdlovsk), situata nel bassopiano siberiano occidentale sulla sponda destra del fiume omonimo, 360\u00a0km a nordest del capoluogo Ekaterinburg; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1965135", "revid": "124693034", "url": "https://it.wikipedia.org/wiki?curid=1965135", "title": "Babilonia la Grande", "text": "Babilonia la Grande \u00e8 l'appellativo attribuito talvolta dalla Bibbia alla citt\u00e0 di Babilonia, quando viene utilizzata come simbolo del potere umano che si considera pari o superiore a Dio.\nRiferimenti biblici.\nNella Genesi.\nNell'episodio della Torre di Babele (Gen 11) Babilonia (Babele) rappresenta semplicemente una societ\u00e0 umana incapace di raggiungere gli obiettivi che si \u00e8 posta perch\u00e9 non si cura se essi siano in accordo con i piani divini. L'obiettivo, per\u00f2, di innalzare una torre \"la cui cima tocchi il cielo e facciamoci un nome\" sembra sottintendere l'obiettivo vanaglorioso di essere alla pari con Dio.\nNei libri di Isaia e Geremia.\nPur essendo uno strumento divino per punire l'infedelt\u00e0 del popolo ebraico, Isaia e Geremia profetizzano ripetutamente la caduta di Babilonia. Nella condanna del re di Babilonia questi diventa per la prima volta un simbolo di Lucifero proprio a causa della sua superbia:\nNel Libro di Daniele.\nIn tutto l'Antico Testamento la citt\u00e0 di Babilonia \u00e8 chiamata \"grande\" solo una volta nel Libro di Daniele (), quando Nabucodonosor attribuisce solo alla propria potenza la grandezza della citt\u00e0 e si paragona implicitamente a Dio affermando che la \"gloria\" della propria maest\u00e0 abitava nella citt\u00e0 (per gli ebrei la \"gloria\" di Dio abitava nel tempio di Gerusalemme). La narrazione di questa vicenda segue immediatamente quella in cui Nabucodonosor si fece costruire una gigantesca statua d'oro e ordin\u00f2 che tutti la adorassero.\nLa vicenda narrata da Daniele sembr\u00f2 realizzarsi nuovamente sotto il regno di Domiziano. A Efeso, la prima delle sette citt\u00e0 dell'Apocalisse, negli anni 89-90 circa fu costruito un tempio per il culto imperiale della dinastia Flavia, contenente una colossale statua acrolitica di Tito Flavio, il fratello di Domiziano, che aveva conquistato Gerusalemme e distrutto il Tempio, proprio come Nabucodonosor sei secoli prima. Secondo la maggior parte dei biblisti l'Apocalisse fu scritta proprio allora e l'episodio di \"Babilonia la grande\" sarebbe ispirato da questi fatti. Il nome stesso sarebbe una citazione dell'hapax legomenon di Daniele.\nNell'Apocalisse.\nMolti paragrafi e l'intero diciottesimo capitolo dell'Apocalisse di Giovanni sono dedicati a Babilonia. Tra i passaggi pi\u00f9 importanti possono essere citati i seguenti:\nStoria, allegoria e profezia.\nCome ogni figura evocata nel Libro dell'Apocalisse anche quella di Babilonia pu\u00f2 essere interpretata in base a vari tipi di approccio cos\u00ec riassumibili:\nVisioni sincroniche.\nLa maggior parte degli esegeti interpreta l'Apocalisse alla luce del contesto storico in cui essa fu composta. L'interpretazione prevalente identifica Babilonia la Grande con l'antica Roma, centro del potere pagano con cui i primi cristiani si scontrarono. Si osservi che nell'Antico Testamento l'idolatria \u00e8 costantemente identificata con la prostituzione, in quanto tradimento del rapporto \"coniugale\" fra l'umanit\u00e0 e Dio. In quest'ottica le sette teste del mostro su cui siede la prostituta sarebbero i sette colli su cui Roma poggia e sette imperatori romani.\nNell'ipotesi prevalente secondo cui l'Apocalisse fu composta o almeno terminata ai tempi di Domiziano i sette re potenti potrebbero essere Augusto, Tiberio, Caligola, Claudio, Nerone, Vespasiano e Tito, mentre l'ottavo re sarebbe stato Domiziano, che una leggenda romana identificava come \"Nero redivivus\". Non c'\u00e8, per\u00f2, accordo fra gli esegeti sulla scelta e nemmeno su quale imperatore considerare per primo. Giancarlo Biguzzi osserva che \"il conteggio \u00e8 fatto cominciare da Cesare (E. Renan, H.J. Holtzmann, S. Giet), da Ottaviano (H.B. Swete, W. Hadorn, A. Gelin, A. Wikenhauser, J.A. Robinson), da Caligola (L. Brun, J.H. Ulrichsen, P. Prigent), o Nerone (E.-B. Allo, B. Reicke), o da Galba (W. Bossuet)\".\nAlcuni esegeti, invece, identificano \"Babilonia la grande\" con Gerusalemme, cui sembra accennare il versetto 11,8:\"la grande citt\u00e0, che simbolicamente si chiama Sodoma ed Egitto, dove appunto il loro Signore fu crocifisso\".\nVisioni diacroniche.\nSecondo il dizionario biblico \"The Interpreter's Dictionary of the Bible\" gli aspetti simbolici di quanto \u00e8 rappresentato dalla biblica Babilonia La Grande non possono essere attribuiti ad una sola entit\u00e0 politica:\n\u00abNon \u00e8 sufficiente identificare Roma come Babilonia. Babilonia abbraccia pi\u00f9 di un solo impero o una sola cultura. \u00c8 caratterizzata pi\u00f9 dalle prevalenti idolatrie che da confini geografici o temporali. Babilonia ha la stessa estensione e durata della bestia che ha corrotto e reso schiava l'umanit\u00e0, e che l'Agnello deve vincere (Riv.17:14) perch\u00e9 l'umanit\u00e0 sia resa libera\"\u00bb\nIl potere papale come Grande prostituta.\nMolti tra quanti si sono scontrati con il potere temporale del papato hanno adottato un'interpretazione diacronica dell'Apocalisse identificando la meretrice con la chiesa cattolica corrotta.\nEsempi cattolici.\nPrima della Pace di Costanza, ad esempio, Federico Barbarossa scrisse al Papa Alessandro III riferendosi alla sua Chiesa come alla Grande meretrice e a lui come \"Anticristo\". Anche Dante Alighieri fece riferimento alla Roma papale corrotta dalla simonia con questi versi:\n Nel XV secolo il domenicano Girolamo Savonarola si scagli\u00f2 contro la sua Chiesa definendola \"meretrice di Babilonia\" perch\u00e9 disapprovava la politica sociale e la corruzione morale del papato del suo tempo e venne in seguito accusato d'eresia e scomunicato.\nAncora oggi alcuni cattolici tradizionalisti e sedevacantisti che non accettano quanto emerso dal\nConcilio Vaticano II credono che l'odierna Chiesa Cattolica Romana, dopo l'elezione di Papa Giovanni XXIII possa essere effettivamente identificata con la grande Babilonia.\nInterpretazioni protestanti.\nI fondatori delle Chiese riformate, da Martin Lutero (che scrisse il trattato teologico \"Sulla cattivit\u00e0 babilonese della Chiesa\") a Giovanni Calvino e John Knox identificarono la Chiesa Cattolica romana con la meretrice di Babilonia.\nLa Confessione di fede di Westminster del 1646 arriv\u00f2 a identificare il papa con l'anticristo e l'analogia tra Babilonia e la Chiesa cattolica venne ripresa dal pastore evangelico Cyrus Scofield nella sua \"Bibbia annotata\" e da Emanuel Swedenborg nella sua \"Apocalisse Rivelata\". Nel 1853 torn\u00f2 sull'argomento il pastore scozzese Alexander Hislop in un libro, \"Le Due Babilonie\", che ebbe molte ristampe. Queste opinioni sono ancora oggi accreditate da alcuni fedeli protestanti e da figure controverse come quelle di Ian Paisley e Jack Chick. \nLe teorie cospiratorie di Hislop vengono oggi considerata frutto di un rimescolamento di \"conoscenze schematiche del Vicino Oriente antico con una fervida immaginazione\"\nI sostenitori di questa teoria cercano analogie tra la descrizione biblica della Grande prostituta e alcune caratteristiche della Chiesa romana e sottolineano, ad esempio:\nL'ecumenismo come Grande Babilonia.\nUna delle interpretazioni evangelicali pi\u00f9 diffuse su Babilonia la Grande \u00e8 che possa trattarsi dell'ecumenismo, come ha dichiarato il leader battista Tim LaHaye nel libro \"Il principio della fine\", interpretazione del giudizio universale condivisa anche da Billy Graham nel suo libro \"Avviso di tempesta\".\nInterpretazioni geopolitiche.\nGli USA.\nIl paragone tra gli Stati Uniti d'America e Babilonia pu\u00f2 trovare fondamento nel parallelismo tra l'Impero americano e l'Impero romano quali superpotenze militari egemoni nei confronti della altre nazioni. Varie organizzazioni religiose fondamentaliste statunitensi\nvedono il loro Paese come razzialmente decadente, corrotto e anticristiano e richiamano quindi l'immagine della Grande meretrice associata agli Stati Uniti o alla citt\u00e0 di New York.\nAlcuni, come lo scrittore Richard Coombes pensano che la Statua della Libert\u00e0 abbia significative somiglianze con la Grande prostituta biblica. Innanzitutto \u00e8 stata modellata sulla dea romana Libertas, che si suppone derivi dalla divinit\u00e0 babilonese Ishtar, il cui culto promuoveva la completa libert\u00e0 personale e uno stile di vita edonistico e disinibito. La caratteristica di sedere su molte acque, inoltre, potrebbe attagliarsi tanto agli Stati Uniti, che si estendono dal Pacifico all'Atlantico, quanto alla Statua stessa, la cui corona rappresenta i sette oceani e continenti del mondo.\nL'impero Ottomano.\nEsiste una teoria che collega la meretrice di Babilonia a un risorgente Impero Ottomano e all'Islam militante. Costantinopoli, l'odierna Istanbul, \u00e8 infatti nota per essere stata costruita su sette colli, come Roma. Inoltre, come vuole la metafora, \"siede su molte acque\" (si estende sullo stretto del Bosforo, che unisce il Mar Nero al Mar di Marmara) e regn\u00f2 sia sull'Impero Romano che su quello Ottomano perch\u00e9 fu capitale di entrambi.\nURSS, Gran Bretagna e Terzo Reich.\nDurante la Guerra Fredda, la cultura popolare negli Stati Uniti era portata a vedere l'URSS come una sorta di mostro da annientare e le attribuiva i caratteri della Grande Babilonia, sottolineando la simbologia che potevano richiamare i sette colli di Mosca. Gli studi dispensazionalisti della Bibbia e i commentari (come la Bibbia annotata di Scofield) identificarono inoltre nell'Unione Sovietica e nella Russia la figura del malvagio gigante biblico Gog. Varie analogie possono essere rintracciate tra la potenza sovietica e le caratteristiche attribuite alla Grande Babilonia ma simili parallelismi furono del resto tracciati in precedenza anche con l'Impero britannico e la Germania nazista.\nVisioni futuriste.\nInterpretazione dei testimoni di Geova.\nSecondo i testimoni di Geova Babilonia la Grande \u00e8 l\"'impero mondiale della falsa religione\" cio\u00e8 un sistema religioso che ha esteso la sua signoria su molti popoli e nazioni ed esercita una grande azione politica sostenendo l'idolatria, l'immoralit\u00e0, le guerre e un sistema economico avido e oppressivo.\nPu\u00f2 essere vista come un'entit\u00e0 religiosa allacciandosi al fatto che la Bibbia dice che mediante le sue pratiche spiritiche vengono \u201csviate tutte le nazioni\u201d. (Rivelazione 17:18; 18:12, 13, 23, TNM) ma comprende anche \"la parte non religiosa del mondo di Satana\" cio\u00e8 l'ateismo.\n\u00c8 considerata uno degli elementi principali dell'anticristo e l'esegesi di alcuni passi dell'Apocalisse porta i testimoni di Geova a credere che Babilonia la Grande sar\u00e0 distrutta dall'ONU e questo segner\u00e0 l'inizio della grande tribolazione (Matt. 24:21) il quale sar\u00e0 anche l'inizio di una serie di eventi che porteranno ad Armaghedon, e cio\u00e8 la guerra del gran giorno dell'Iddio Onnipotente, la qual guerra distrugger\u00e0 il sistema mondiale satanico che comprende, oltre l'impero religioso mondiale, anche l'impero commerciale e politico. \"Con una mossa improvvisa, sconvolgente, le potenze politiche del mondo attaccheranno la falsa religione e la distruggeranno completamente. Cosa li spinger\u00e0 ad agire in questo modo? Il libro biblico di Rivelazione risponde: \"Dio\" ha messo nei loro cuori di eseguire il \"suo\" pensiero\". Questo non vuol significare, tuttavia, che l'umanit\u00e0 intera \u00e8 lasciata senza una speranza, coloro che fin da ora danno prova di rispondere con la condotta e la propria vita messa in armonia con i principi e i requisiti cristiani richiesti ai futuri sudditi del prossimo governo mondiale retto da Cristo Ges\u00f9, possono sperare realisticamente di sopravvivere al giorno di Armaghedon.\nInterpretazione del mormonismo.\nSecondo la Chiesa di Ges\u00f9 Cristo dei Santi degli Ultimi Giorni la Grande meretrice descritta nel Libro dell'Apocalisse viene normalmente identificata con la \"Grande e abominevole chiesa\", una religione metaforica descritta nel Libro di Mormon e in altre opere di Joseph Smith.\nTale Chiesa si sarebbe formata subito dopo la vita di Ges\u00f9 e sarebbe responsabile dell'uccisione degli apostoli e della Grande Apostasia (Primo Nefi 13:5-6). Viene inoltre accusata di aver corrotto il testo originario della Bibbia e di aver rimosso \"la parte pi\u00f9 preziosa del Vangelo dell'Agnello\" (Primo Nefi 13:34)\nSebbene alcuni interpreti abbiano voluto vedere riferimenti diretti al cattolicesimo o al protestantesimo nel Libro di Mormon \u00e8 scritto che esistono soltanto due chiese: \"quella dell'Agnello di Dio e quella del Diavolo\" pertanto ci\u00f2 che non appartiene alla chiesa dell'Agnello fa parte dell'altra grande chiesa che \u00e8 \"la madre degli abomini\" e \"la prostituta di tutta la Terra\" (Primo Nefi 14:10-11)."}
{"id": "1965136", "revid": "827882", "url": "https://it.wikipedia.org/wiki?curid=1965136", "title": "Antoni Amatller", "text": "Biografia.\nSi form\u00f2 professionalmente in Svizzera e Belgio.\nAppassionato di pittura e disegno fin da giovane, un\u00ec alla sua attivit\u00e0 imprenditoriale un forte interesse per il collezionismo e la fotografia. Membro della Associazione Belga di Fotografia di Bruxelles, ottenne notevoli riconoscimenti per le sue opere fotografiche, soprattutto reportage dei diversi viaggi in Europa, Nordafrica e Medio Oriente.\nCome collezionista \u00e8 molto rilevante la sua collezione di vetro romano e vetro decorato, una delle pi\u00f9 importanti in mano private dell'intera Spagna.\nLa sua stessa abitazione, la Casa Amatller, \u00e8 una grande opera modernista di Barcellona. Nella stessa si trova l\"'Institut Amatller d'Art Hisp\u00e0nic\", creato dalla figlia Teresa Amatller, e in cui \u00e8 conservato il materiale fotografico di Antoni Amatller e buona parte della sua collezione d'arte."}
{"id": "1965141", "revid": "45635", "url": "https://it.wikipedia.org/wiki?curid=1965141", "title": "Processo di Marcov", "text": ""}
{"id": "1965142", "revid": "339392", "url": "https://it.wikipedia.org/wiki?curid=1965142", "title": "Lynx (azienda)", "text": ""}
{"id": "1965143", "revid": "478814", "url": "https://it.wikipedia.org/wiki?curid=1965143", "title": "Isola Okinawa", "text": ""}
{"id": "1965145", "revid": "45635", "url": "https://it.wikipedia.org/wiki?curid=1965145", "title": "Processi di Marcov", "text": ""}
{"id": "1965146", "revid": "125706570", "url": "https://it.wikipedia.org/wiki?curid=1965146", "title": "Kim Jung-joo", "text": ""}
{"id": "1965153", "revid": "709565", "url": "https://it.wikipedia.org/wiki?curid=1965153", "title": "Debbie Macomber", "text": "Pi\u00f9 di sessanta milioni di copie dei suoi libri (altre fonti gliene attribuiscono 100) sono in stampa in tutto il mondo ed uno (\"La questione del matrimonio\") divenne l'ispirazione per un film di successo del 1998. Macomber \u00e8 stata la vincitrice del Quill Award nel 2005 e gli \u00e8 stato anche assegnato un Romance Writers of America Award.\nSebbene Debbie Macomber sia dislessica e abbia solo il diploma di High School, la sua determinazione a diventare scrittrice non l'ha mai abbandonata. Madre di quattro bambini e con una casa da gestire, ha comunque trovato il tempo di sedersi nella sua cucina di fronte ad una macchina da scrivere e lavorare sullo sviluppo di alcuni suoi primi manoscritti. Per cinque anni ha continuato a scrivere, nonostante molti editori hanno rifiutato le sue opere, finch\u00e9 infine una rivista di free-lance aiut\u00f2 la famiglia a far quadrare il bilancio. Con il denaro che ha guadagnato dagli articoli sul free-lance, la Macomber ha partecipato ad una conferenza sulla scrittura romantica, in cui uno dei suoi manoscritti \u00e8 stato selezionato per essere pubblicato da Harlequin Enterprises Ltd. Anche Silhouette acquist\u00f2 il libro.\nAnche se \"Heartsong\" fu uno dei primi libri a scrivere, nessun altro venne pubblicato prima di \"Starlight\", che divenne il centoventottesimo Special Edition della casa editrice Silhouette (ora propriet\u00e0 della Harlequin). La Macomber continu\u00f2 a scrivere romanzi per categoria Silhouette, e poi Harlequin. Nel 1988, quest'ultima chiese alla scrittrice di dar vita ad una serie di storie interconnesse, che divenne noto come la serie \"Marina\". Dal 1994, ha abbandonato il progetto della Harlequin dopo il grande successo dei tre titoli. La sua prima Hardcover fu pubblicata nel 2001. Nel 2002, la Macomber cap\u00ec che voleva scrivere libri pi\u00f9 incentrati sulle donne e le loro amicizie. Nel 1986 ha pubblicato un libro a tema sul Natale e per molti anni questi romanzi sono stati parte della serie \"Angel\". L'autrice, che ama il Natale, dice che scrive libri su quel tema perch\u00e9 \"So che ogni donna ha un disegno di natale perfetto nella mente, lo stesso nostro modo di fare l'amore; ma realmente esso viene soddisfatto perci\u00f2 la cosa migliore che possiamo fare \u00e8 scavare in quella fantasia.\"\nIn generale, i romanzi della Macomber si concentrano sulla realizzazione del messaggio della storia e non comprendono passaggi descrittivi dettagliati. Le sue eroine tendono ad essere ottimiste, e le \"storie sono risolti in un modo che lascia il lettore con un sentimento di speranza e di attesa felice\". Molti dei romanzi si svolgono in piccole cittadine rurali. A causa della sua fede cristiana la Macomber non include approcci sessuali eccessivamente dettagliati o troppo espliciti nei suoi libri.\nLa sua popolarit\u00e0 \u00e8 aumentata vertiginosamente nel corso degli anni e anche nel 2006, dopo la pubblicazione di 150 romanzi, le sue vendite stanno crescendo in media del 25% all'anno. Quasi cento milioni di copie dei suoi libri sono in stampa in tutto il mondo."}
{"id": "1965156", "revid": "339392", "url": "https://it.wikipedia.org/wiki?curid=1965156", "title": "Kim Jung Joo", "text": ""}
{"id": "1965157", "revid": "339392", "url": "https://it.wikipedia.org/wiki?curid=1965157", "title": "Jung Joo Kim", "text": ""}
{"id": "1965158", "revid": "339392", "url": "https://it.wikipedia.org/wiki?curid=1965158", "title": "Jung-Joo Kim", "text": ""}
{"id": "1965162", "revid": "219123", "url": "https://it.wikipedia.org/wiki?curid=1965162", "title": "Istampitte", "text": ""}
{"id": "1965166", "revid": "47767", "url": "https://it.wikipedia.org/wiki?curid=1965166", "title": "San Giustino martire", "text": ""}
{"id": "1965169", "revid": "729019", "url": "https://it.wikipedia.org/wiki?curid=1965169", "title": "Stazione di Settimo San Pietro", "text": "La stazione di Settimo San Pietro, gi\u00e0 \"stazione di Settimo\", \u00e8 una stazione ferroviaria e tranviaria al servizio del comune di Settimo San Pietro, posta lungo la ferrovia Cagliari-Isili, nel tratto ad uso promiscuo con la linea 2 della rete tranviaria di Cagliari.\nStoria.\nLa stazione di Settimo San Pietro venne inaugurata il 15 febbraio 1888, all'atto dell'apertura al traffico della linea Cagliari-Isili, prima linea della rete della Sardegna meridionale a scartamento ridotto della Societ\u00e0 italiana per le Strade Ferrate Secondarie della Sardegna, in seguito estesa verso Arbatax e Sorgono. Le SFSS furono anche la prima concessionaria della linea, ed ebbero l'onere di gestione della stazione, che originariamente portava il nome \"Settimo\", denominazione che manterr\u00e0 sino a fine secolo e nei primi anni del Novecento.\nL'impianto, posizionato nella parte ovest di Settimo San Pietro, nel 1921 pass\u00f2 alle Ferrovie Complementari della Sardegna, a cui in seguito alla fusione di queste ultime con le Strade Ferrate Sarde, nel 1989 subentrarono le Ferrovie della Sardegna (dal 2008 ARST Gestione FdS). Dal 2010 lo scalo \u00e8 sotto il controllo diretto dell'ARST; quello stesso anno lo scalo fu inoltre sottoposto ad interventi di adeguamento in contemporanea a lavori di sostituzione dell'armamento della linea. Tali lavori portarono alla dismissione dello scalo merci della stazione (in disuso da alcuni lustri) e alla rimozione del relativo tronchino: i binari furono portati quindi da tre a due, e furono dotati di nuove banchine per l'accesso ai treni. Negli anni successivi la stazione fu interessata a lavori di trasformazione per attrezzare lo scalo al traffico sia ferroviario che tranviario, nell'ambito della trasformazione del tronco ferroviario tra Monserrato Gottardo e l'impianto in linea utilizzabile sia dai treni che dai convogli della rete tranviaria di Cagliari. La stazione \u00e8 stata cos\u00ec dotata di un nuovo binario tronco, atto a divenire il capolinea tranviario, dotato di linea aerea per l'alimentazione dei tram. Il 3 aprile 2015 l'inaugurazione della linea 2 di Metrocagliari ha cos\u00ec riguardato anche l'infrastruttura tranviaria della stazione.\nStrutture e impianti.\nCostruito come stazione passante lungo la ferrovia Cagliari-Isili, lo scalo presenta dai primi anni dieci una configurazione del piano del ferro con due binari a scartamento da 950\u00a0mm, utilizzati per il servizio ferroviario. Il binario due \u00e8 dotato di un prolungamento tronco in direzione Monserrato, inoltre dal binario uno si diramava sino a fine anni duemila un ulteriore binario, un tronchino che terminava a nord dei fabbricati della stazione dinanzi al magazzino merci dell'impianto.\nSempre dal binario uno si dirama a sud un terzo binario, sempre a scartamento ridotto, ma attrezzato per il servizio legato alla rete tranviaria di Cagliari. Per alimentare i tram che terminano le loro corse in questo tronchino il binario \u00e8 dotato di una linea aerea di contatto a corrente continua a 750 volt. La stazione \u00e8 dotata di due banchine poste alle estremit\u00e0 del sedime ferroviario, collegate da una passerella, di cui una in comune col binario tranviario.\nPer quanto concerne gli edifici dell'impianto, essi sono situati ad est dei binari: il fabbricato viaggiatori dell'impianto, chiuso al pubblico, richiama i tipici canoni delle costruzioni delle stazioni realizzate dalle SFSS a fine Ottocento, con un edificio a pianta rettangolare e sviluppo su due piani, con tre luci di apertura sui lati maggiori. Adiacente a questo \u00e8 il magazzino merci, situato sul lato nord. Lo scalo non \u00e8 presenziato.\nMovimento.\nCon riferimento all'orario 2014-2015 la stazione \u00e8 servita dai treni dell'ARST in esercizio lungo la porzione della Cagliari-Isili aperta al traffico ferroviario tra le stazioni di San Gottardo a Monserrato ed Isili.\nL'impianto \u00e8 inoltre servito dai tram in circolazione sulla linea 2 della rete tranviaria di Cagliari, aventi capolinea a San Gottardo.\nServizi.\nNel fabbricato viaggiatori dell'impianto erano ospitati alcuni servizi all'utenza, come una biglietteria a sportello ed una sala d'attesa, non pi\u00f9 a disposizione dell'utenza. In stazione \u00e8 comunque presente una biglietteria automatica.\nInterscambi.\nNel piazzale dinanzi alla stazione \u00e8 posto un piccolo terminal per i servizi di autolinee dell'ARST, che collegano lo scalo con Sinnai e Maracalagonis in un'ottica di interconnessione di questi due comuni col servizio tranviario."}
{"id": "1965171", "revid": "251304", "url": "https://it.wikipedia.org/wiki?curid=1965171", "title": "Gran Premio d'Ungheria 1997", "text": "Il Gran Premio d'Ungheria 1997 si \u00e8 disputato il 10 agosto 1997 all'Hungaroring ed ha visto la vittoria di Jacques Villeneuve, seguito da Damon Hill e Johnny Herbert.\nVigilia.\nPer la prima volta Adrian Newey si presenta ai box della McLaren, dopo aver abbandonato la Williams.\nQualifiche.\nResoconto.\nIn prova Michael Schumacher bissa la pole di un anno prima, davanti al rivale nella lotta al titolo iridato Villeneuve ed al sorprendente Hill, alla guida di una Arrows finalmente competitiva. Il Campione del mondo in carica precede H\u00e4kkinen, Irvine, Frentzen, Berger, Coulthard, Alesi e Herbert. I buoni risultati sono dovuti anche al nuovo telaio di cui dispone la monoposto italiana, pi\u00f9 leggero del precedente, ma nel corso del warm up il tedesco danneggia irreparabilmente la vettura ed \u00e8 costretto a partire con il muletto, che monta il vecchio telaio.\nGara.\nResoconto.\nAlla partenza Michael Schumacher mantiene la testa della corsa, mentre Villeneuve scatta male e viene sopravanzato da Hill, Irvine e H\u00e4kkinen. Nelle retrovie, Magnussen tampona il rientrante Morbidelli, mentre Diniz centra Marques; solo il danese della Stewart non ripartir\u00e0. In testa alla corsa, Schumacher conduce davanti a Hill, Irvine, H\u00e4kkinen, Villeneuve, Frentzen, Coulthard e Herbert. Al 7\u00ba giro Irvine \u00e8 gi\u00e0 in crisi di gomme e viene passato prima da H\u00e4kkinen e poi da Villeneuve; l'irlandese rientra subito dopo ai box per un cambio gomme. Anche Michael Schumacher \u00e8 in difficolt\u00e0: Hill ne approfitta per avvicinarsi e superarlo, nel corso dell'undicesimo passaggio. Il Campione del Mondo in carica conquista immediatamente un buon vantaggio sugli inseguitori, rallentati dal pilota tedesco. Al 14\u00ba giro Villeneuve passa Schumacher, portandosi in seconda posizione; poco dopo il ferrarista rientra ai box per un pit stop anticipato. Nel frattempo, H\u00e4kkinen si ritira per problemi elettrici.\nAl 23\u00ba giro Ralf Schumacher sopravanza Alesi; poco pi\u00f9 tardi, il pilota francese, in difficolt\u00e0 con le gomme, compie un fuoripista e viene superato anche da Nakano e Michael Schumacher. Cominciano le fermate ai box; riforniscono tutti i piloti tranne Frentzen, che ha scelto gomme pi\u00f9 dure e sta girando velocissimo. Tuttavia, al 29\u00ba giro una fiammata invade il retrotreno della sua Williams: inspiegabilmente la valvola di sicurezza del bocchettone del serbatoio si \u00e8 staccata e la benzina vaporizzata \u00e8 finita sugli scarichi, incendiandosi e costringendo il pilota tedesco al ritiro. Hill \u00e8 cos\u00ec di nuovo primo davanti a Villeneuve, Coulthard, Michael Schumacher, Herbert, Irvine, Fisichella, Nakano e Trulli. La crisi della Benetton \u00e8 confermata dalla prestazione deludente di Berger, che al 38\u00ba giro ha la meglio su Verstappen in una lotta per il quattordicesimo posto. Pi\u00f9 avanti, Fisichella sopravanza Irvine, insidiando poi da vicino Michael Schumacher; al 43\u00ba passaggio il pilota della Jordan attacca il rivale in fondo al rettilineo, ma il ferrarista chiude la traiettoria; Fisichella finisce sullo sporco ed esce di pista, dovendosi poi ritirare.\nDopo la seconda serie di rifornimenti Hill conduce senza problemi con un vantaggio di circa trentacinque secondi su Villeneuve; seguono Coulthard, Herbert ed un quartetto formato da Michael e Ralf Schumacher, Irvine e Nakano. Al 65\u00ba giro anche Coulthard si ritira per noie all'alternatore. La svolta della gara arriva nei giri finali, quando il britannico inizia a perdere diversi secondi a passaggio dal rivale canadese, il quale recupera rapidamente e lo supera all'inizio dell'ultimo giro, andando a vincere. Non ce la fa a finire invece Irvine, tamponato nel corso dell'ultima tornata da Nakano. Villeneuve coglie la sua quinta vittoria stagionale davanti a Hill, Herbert, Michael Schumacher, Ralf Schumacher e Nakano.\nFonti.\n\"Salvo indicazioni diverse le classifiche sono tratte da \"\n\"o da \""}
{"id": "1965172", "revid": "2071655", "url": "https://it.wikipedia.org/wiki?curid=1965172", "title": "Ves\u00eblye ulybki", "text": "Ves\u00eblye ulybki (in cirillico: \"\u0412\u0435\u0441\u0451\u043b\u044b\u0435 \u0443\u043b\u044b\u0431\u043a\u0438\"; traduzione: \"Sorrisi Felici\"), conosciuto anche con il titolo internazionale Happy Smiles, \u00e8 il quinto album in studio, e terzo in lingua russa, delle t.A.T.u., pubblicato il 21 ottobre 2008 dalle etichette Soyuz e T.A. Music.\nLa versione inglese di questo album s'intitola \"Waste Management\" e verr\u00e0 pubblicata un anno dopo.\nProduzione.\nIl gruppo ha iniziato le registrazioni dell'album all'inizio del 2007 in Germania. Pi\u00f9 tardi le t.A.T.u. hanno contattato Sergio Galoyan e l'hanno ingaggiato per produrre nuovamente per loro. Il 28 settembre 2007 l'incisione di tutte le tracce dell'album \u00e8 stata ultimata. Tuttavia, la sua pubblicazione dal 2007 \u00e8 stata continuamente posticipata per motivi ancora sconosciuti, per poi essere ufficializzata il 21 ottobre 2008.\nSin dall'inizio, le ragazze hanno dichiarato che volevano che il nuovo album prendesse un'altra direzione, sia nella musica che nei testi (volevano moderare i \"temi deprimenti\" del precedente album). Ma il blog ufficiale del gruppo ha chiarito che il prossimo album sar\u00e0 nient'altro che una sorta di continuazione del precedente album, \"Ljudi invalidy\". In ELLEgirl Russia, Lena ha detto: \"\u00c8 una specie di seconda parte di \"Ljudi invalidy\", il nostro secondo album. Abbiamo gi\u00e0 spiegato parecchie volte che noi chiamiamo ljudi invalidy (gente invalida \"ndr\") tutti quei crudeli e maligni esseri umani.\"\nTitolo e copertina.\nL'album era stato annunciato nel 2007 con il titolo \"Upravlenie otbrosami\" (cirillico: \"\u0423\u043f\u0440\u0430\u0432\u043b\u0435\u043d\u0438\u0435 \u043e\u0442\u0431\u0440\u043e\u0441\u0430\u043c\u0438\"; in italiano: \"Gestione di rifiuti\", traducibile allo stesso modo della versione inglese del disco \"Waste Management\"). L'anno dopo, un mese prima della pubblicazione, all'album fu cambiato nome in \"Ves\u00eblye ulybki\" (\"Happy Smiles\"). Il titolo \u00e8 una chiara allegoria che rimanda ai sorrisi ironici di chi non aveva creduto al proseguimento del gruppo. Tuttavia, attraverso alcuni interventi di Boris Rensky sul blog del duo, si scoprir\u00e0 successivamente che il messaggio era rivolto proprio alle due artiste, ormai consapevoli della fine a cui stavano andando incontro le t.A.T.u..\nSulle pi\u00f9 famose piattaforme digitali musicali, come iTunes e Spotify, l'album \u00e8 stato pubblicato con il titolo tradotto \"Happy Smiles\", e le tracce, seppur in russo, sono riportate mediante la traslitterazione anglosassone.\nLa copertina del disco ritrae, su uno sfondo bianco, un astronauta che saluta. In alto a sinistra spicca il logo del duo in rosa e pi\u00f9 in basso il titolo dell'album, colorato con i colori dell'arcobaleno. Anche se il titolo originale fu scartato, il logo con le due lettere cirilliche \u0423 ([u]) e \u041e ([o]) che si intersecano (raffiguranti proprio il titolo precedente \"Upravlenie otbrosami\") \u00e8 presente sulla tuta spaziale dell'astronauta e sul libretto del CD. La copertina per la versione iTunes del disco \u00e8 identica, ma il titolo \u00e8 riportato in inglese (\"Happy Smiles\").\nSingoli.\n\"Belyj pla\u0161\u010dik\" \u00e8 il primo singolo estratto, apparso inizialmente sulle reti televisive russe nel novembre del 2007, anche se fisicamente \u00e8 stato reso disponibile solo nel maggio del 2008. Il video del brano ottenne un buon successo in internet e nel paese d'origine, arrivando secondo nella classifica \"Video of the Year 2007\" di MTV Russia.\nA questo sono poi susseguiti i singoli \"220\", pubblicato nell'aprile del 2008 e premiato \"Video of the Year 2008\" da MTV Russia, e \"Snegopady\" (2009), il cui video, interamente realizzato utilizzando effetti speciali, arriv\u00f2 terzo nella stessa classifica l'anno successivo.\n\"You and I\", terzo estratto del disco, \u00e8 l'unico singolo dell'album a non essere correlato di video musicale, essendo un brano promozionale uscito in Russia e in Ucraina (via radio)."}
{"id": "1965174", "revid": "76963", "url": "https://it.wikipedia.org/wiki?curid=1965174", "title": "Lucie Muhr", "text": "Biografia.\nDal 1998 al 2002 studia recitazione presso l'Accademia teatrale \"August Everding\" di Monaco di Baviera. Durante il corso di studi, prende parte a diverse rappresentazioni.\nDall'ottobre 2005 all'aprile 2007 interpreta il ruolo di Patrizia Gravenberg, nella soap di ZDF \"La strada per la felicit\u00e0\". Nel 2008 ritorna sul set come guest star.\nDal dicembre 2007 \u00e8 nel cast del serial \"Die Fallers\", dove recita la parte di Eva Sch\u00f6nfeldt."}
{"id": "1965175", "revid": "6923", "url": "https://it.wikipedia.org/wiki?curid=1965175", "title": "Riserva naturale Montagna di Torricchio", "text": "La riserva naturale Montagna di Torricchio \u00e8 un'area naturale protetta situata nei comuni di Monte Cavallo e Pieve Torina, in provincia di Macerata e che il Consiglio d'Europa ha elevato a riserva biogenetica.\nTerritorio.\nSi tratta di un'area inserita nella val di Tazza, affluente del fiume Chienti, tra le pendici del Monte Fema, Monte Cetrognola e Monte Torricchio ad una altitudine che va da 820 metri s.l.m. a 1491 metri. \u00c8 un'area isolata, distante dai grandi centri abitati e priva di popolazione residente, che ricade quasi totalmente nel comune di Pieve Torina e per circa 2 ettari in quello di Monte Cavallo. La val di Tazza ha costituito, nei secoli, una fonte di legname per i paesi della vallata. Di costruito vi si trova un tabernacolo ed un casale chiamato \"Casale Piscini\", attrezzato con la strumentazione dell'Universit\u00e0 di Camerino che gestisce la Riserva.\nRipartizione del parco.\nPer un totale di 317,1312 ettari abbiamo questa suddivisione:\nFlora.\nL'elenco floristico \u00e8 costituito da 789 taxa specifici e subspecifici appartenenti a 81 famiglie e 352 generi.\nLe famiglie pi\u00f9 rappresentate sono Asteraceae (112 taxa), Poaceae (73 taxa), Fabaceae (66 taxa), Rosaceae (40 taxa), Lamiaceae (39 taxa), Caryophyllaceae (37 taxa) e Brassicaceae (36 taxa). I generi pi\u00f9 ricchi sono Trifolium (18 taxa) e Hieracium (14 taxa), Carex, Galium, Poa e Ranunculus (10 taxa) e Cerastium (9 taxa).\nTra le numerose specie notevoli ritroviamo Fritillaria montana Hoppe ex W.D.J.Koch.\nFauna.\nIn val di Tazza, uno degli elementi pi\u00f9 importanti della riserva, sono stati avvistati lupi, orso, istrice, gatto selvatico.\nAccessi.\nL'area \u00e8 una riserva quasi totalmente integrale, per non pregiudicare i processi dinamici della popolazione floristica e faunistica e quindi le attivit\u00e0 di studio ad essi connesse, perci\u00f2 non vi si pu\u00f2 accedere senza l'autorizzazione dell'ente gestore la quale viene rilasciata solo per motivi di studio, ricerca e didattici.Sono in corso alcuni interventi finalizzati a dotare la Riserva di strutture idonee da destinare a sede e centro visite tra le quali la ristrutturazione del Casale Piscini, inoltre sono presenti sentieri con cartellonistica nell'idea di aprire l'area a scuole e gruppi a fini didattici.Vi si arriva percorrendo la strada statale 209 e prendendo per le deviazioni di Fematre nei pressi di Visso oppure di Capodacqua a Pie' Casavecchia nel comune di Pieve Torina."}
{"id": "1965186", "revid": "2033069", "url": "https://it.wikipedia.org/wiki?curid=1965186", "title": "Code of Vengeance", "text": "Code of Vengeance \u00e8 una serie televisiva statunitense spin-off di \"Supercar\".\nSono stati mandati in onda due film televisivi e altri due episodi.\nTrama.\nIl protagonista \u00e8 David Dalton (Charles Taylor), un veterano del Vietnam che aiuta gli altri ad avere giustizia."}
{"id": "1965189", "revid": "287204", "url": "https://it.wikipedia.org/wiki?curid=1965189", "title": "Hawker Siddeley", "text": "LHawker Siddeley era un gruppo di aziende note per la loro produzione di aeromobili. L'Hawker Siddeley riuniva molti ben conosciuti produttori di aerei britannici, assestandosi come una delle due maggiori aziende negli anni sessanta. Nel 1977 l'Hawker Siddeley divenne una delle compagnie fondatrici della nuova British Aerospace (BAe). Nel 1993 la BAe ha venduto il settore relativo alla produzione di jet alla American Raytheon Aircraft Company (ora Hawker Beechcraft).\nStoria.\nLa Hawker Siddeley Aircraft venne fondata nel 1935 dall'acquisto da parte della Hawker Aircraft delle aziende di John Siddeley, la Armstrong Siddeley (produzione di motori) e la Armstrong Whitworth Aircraft. A quel tempo inoltre la Hawker Siddeley inglob\u00f2 la A.V. Roe and Company (Avro), la Gloster Aircraft Company e la Air Training Services. Le compagnie costituenti continuarono a produrre i loro particolari prodotti con il proprio marchio sebbene condividessero il lavoro di manifattura con l'intero gruppo.\nDurante la seconda guerra mondiale la Hawker Siddeley fu una delle maggiori industrie d'aviazione del Regno Unito, producendo numerosi aeromobili, incluso il famoso aereo da caccia Hawker Hurricane, che con il Supermarine Spitfire fu in prima linea durante la Battaglia d'Inghilterra. Fu proprio durante questa campagna che gli Hurricane furono responsabili del 55% delle perdite nell'aviazione nemica.\nNel 1945 la Hawker Siddeley acquis\u00ec la Victory Aircraft di Mississauga dal governo canadese, conosciuta come Avro Canada. Durante la sua attivit\u00e0 la Avro Canada progett\u00f2 aerei del calibro del Jetliner, CF-100, CF-105 Arrow ed il VZ-9-AV Avrocar. Soltanto il caccia CF-100 entr\u00f2 in produzione. Dopo la cancellazione dell'Arrow l'azienda inizi\u00f2 il suo declino. Nel 1962 fu dissolta e gli assetti rimanenti dell'azienda furono trasferiti alla Hawker Siddeley Canada."}
{"id": "1965197", "revid": "628767", "url": "https://it.wikipedia.org/wiki?curid=1965197", "title": "Provincia di Sancti Sp\u00edritus", "text": "La provincia di Sancti Sp\u00edritus \u00e8 una delle province di Cuba. La citt\u00e0 capoluogo della provincia \u00e8 l'omonima Sancti Sp\u00edritus.\nComuni.\nLa provincia di Sancti Sp\u00edritus \u00e8 suddivisa in 8 comuni."}
{"id": "1965201", "revid": "212348", "url": "https://it.wikipedia.org/wiki?curid=1965201", "title": "Questa \u00e8 la mia casa", "text": "Questa \u00e8 la mia casa \u00e8 una canzone di Jovanotti, lanciata da quest'ultimo come singolo nell'estate del 1997 e contenuta, come quarta traccia, nell'album \"Lorenzo 1997 - L'albero\".\nNel video della canzone Jovanotti compare su una zattera in mare aperto, a simboleggiare che la sua casa \u00e8 dappertutto e pu\u00f2 essere quindi anche su una zattera o su una spiaggia, luogo dove finisce il video.\nNel testo Jovanotti mette se stesso di fronte a delle divinit\u00e0 (il Signore, Buddha...) cercando aiuto per trovare la sua met\u00e0.\nIl pezzo \u00e8 stato poi inserito nel 2000 all'interno della raccolta \"Lorenzo live - Autobiografia di una festa\" e collocata come quarta traccia del disco 1."}
{"id": "1965205", "revid": "775372", "url": "https://it.wikipedia.org/wiki?curid=1965205", "title": "Khieu Samphan", "text": "\u00c8 di etnia cino-khmer.\nBiografia.\nGli anni parigini.\nCome molti intellettuali cambogiani, Khieu Samphan studi\u00f2 a Parigi negli anni Cinquanta, conseguendo la laurea in economia e politica nel 1959 con la tesi \"Lo sviluppo economico e industriale della Cambogia\", in cui si fece sostenitore tra l'altro dell'autodeterminazione del paese contro la dipendenza coloniale, accusando le maggiori potenze economiche occidentali di opprimere i paesi del terzo mondo.\nKhieu fu uno dei fondatori dell'Associazione degli Studenti Khmer, in cui milit\u00f2 anche Pol Pot, dove rappresent\u00f2 l'ala pi\u00f9 di sinistra e rivoluzionaria. Quando l'Associazione venne sciolta dalle autorit\u00e0 francesi nel 1956, Khieu fu tra i fondatori di un'altra organizzazione studentesca di sinistra, l'Unione degli Studenti Khmer, di fatto con gli stessi obiettivi e principi dell'ASK. Durante gli anni parigini, Khieu abbracci\u00f2 il marxismo e, successivamente, entr\u00f2 nel Partito Comunista Cambogiano (che allora si chiamava \"Partito Rivoluzionario del Popolo Khmer\").\nIl ritorno in Cambogia e la lotta rivoluzionaria.\nConseguita la laurea, Khieu lasci\u00f2 Parigi e fece ritorno in Cambogia, dove insegn\u00f2 all'Universit\u00e0 reale di Phnom Penh. Qui avvi\u00f2 le pubblicazioni de \"L'Observateur\", giornale di sinistra in lingua francese, che fu subito visto con ostilit\u00e0 dal governo cambogiano. Nel 1960, le autorit\u00e0 governative chiusero il giornale, arrestarono Khieu e lo umiliarono in pubblico, costringendolo a spogliarsi e ad essere fotografato. Questo port\u00f2 Khieu ad avvicinarsi ulteriormente al movimento comunista clandestino.\nDopo il colpo di Stato del 1970 che rovesci\u00f2 il principe Norodom Sihanouk, i Khmer rossi si unirono agli oppositori del \"golpe\" nel \"Governo Reale di Unit\u00e0 Nazionale del Kampuchea\", dove Khieu divenne vice-primo ministro, ministro della Difesa e comandante in capo delle forze armate. Il fatto che i comunisti detenessero posizioni cos\u00ec importanti dimostra quanto fosse forte la loro influenza all'interno del governo clandestino.\nLa Kampuchea Democratica.\nLa vittoria della rivoluzione nel 1975 port\u00f2 Khieu Samphan ancora pi\u00f9 in alto nell'amministrazione del nuovo Stato socialista, la Kampuchea Democratica. Egli venne nominato presidente del Presidium di Stato (capo dello Stato) e primo ministro, posto che pass\u00f2 a Pol Pot dopo solo un mese. Rimase comunque presidente del Consiglio e si dimostr\u00f2 un fedele alleato di Pol Pot, condividendone la visione maoista e i progetti per costruire il socialismo in Cambogia.\nQuando il Vietnam invase la Cambogia nel 1979, Khieu segu\u00ec i Khmer rossi in clandestinit\u00e0 nelle campagne e sostenne la formazione di un altro fronte unito anti-vietnamita. Venne nominato primo ministro dallo stesso Pol Pot (infatti, ufficialmente il governo della Kampuchea Democratica continuava ad esistere), ma lasci\u00f2 il posto nel 1982 per permettere la fondazione del Governo di Coalizione della Kampuchea Democratica, di cui divenne ministro degli Esteri, occupandosi della legittimazione e del riconoscimento internazionali del governo di coalizione.\nQuando Pol Pot lasci\u00f2 la guida del Partito del Kampuchea Democratico nel 1985, venne sostituito da Khieu Samphan, che si occup\u00f2 al contempo di mantenere il Partito fra la sua visione maoista e la formazione di un fronte unito con forze anche estranee al comunismo. Quando il governo di coalizione si arrese nel 1998, Khieu sfugg\u00ec per un soffio all'arresto e visse come privato cittadino.\nNotizie recenti.\nNel 2007, Khieu \u2014 sopravvissuto ad un infarto in novembre \u2014 pubblic\u00f2 un libro, \"Riflessione sulla storia cambogiana fino all'epoca della Kampuchea Democratica\", in cui difese le politiche del governo comunista e di Pol Pot, affermando che essi si occuparono sempre di salvaguardare il benessere della popolazione e non condussero mai dei massacri di massa. Nello stesso libro, Khieu critic\u00f2 duramente l'attuale governo cambogiano, accusandolo di corruzione e di politiche tese ad aggravare lo squilibrio sociale.\nAlla fine di novembre, Khieu fu arrestato, accusato di crimini contro l'umanit\u00e0, e messo sotto processo. Il 7 agosto 2014, assieme ad un altro gerarca di Pol Pot, Nuon Chea, \u00e8 stato condannato all'ergastolo da un tribunale ONU. L'appello contro la sentenza emessa \u00e8 stato respinto dall'Alta corte della Giustizia della Cambogia il 23 novembre 2016."}
{"id": "1965208", "revid": "628767", "url": "https://it.wikipedia.org/wiki?curid=1965208", "title": "Provincia di Santiago di Cuba", "text": "La provincia di Santiago di Cuba \u00e8 una delle province di Cuba. La citt\u00e0 capoluogo della provincia \u00e8 l'omonima Santiago di Cuba.\nComuni.\nLa provincia di Santiago di Cuba comprende 9 comuni."}
{"id": "1965215", "revid": "154639", "url": "https://it.wikipedia.org/wiki?curid=1965215", "title": "Ressentiment", "text": "Ressentiment (in italiano \"risentimento\") \u00e8 una parola francese utilizzata nelle scienze umane, filosofia, storia, sociologia e psicologia.\nNel contesto predetto, \"ressentiment\" indica un senso di risentimento ed ostilit\u00e0 rivolto contro quello che ciascuno identifica quale causa della propria frustrazione, e pertanto un'attribuzione di biasimo (ad un soggetto esterno, surrettiziamente additato quale \"colpevole\") per la propria frustrazione. Il senso di debolezza o inferiorit\u00e0 e forse di invidia nel prospettarsi predetta \"causa\" (impersonificata) fa nascere un sistema di valori rifiutante/giustificante, o moralit\u00e0, che attacca o confuta/rimuove la fonte percepita della frustrazione del soggetto. L'ego crea un nemico, per isolarsi dal senso di colpa.\nEspressione acquisita in molte lingue per le sue valenze filosofiche e psicologiche, \"ressentiment\" non pu\u00f2 essere sostituito con il vocabolo corrispondente italiano, e nemmeno in francese possiede la stessa portata semantica del (pure ortograficamente identico) termine del linguaggio comune. Anche se quest'ultimo si riferisce ugualmente ad un senso di frustrazione diretto ad una fonte percepita, nella lingua (e nella coscienza) comune non si istituisce alcun nesso tra senso d'inferiorit\u00e0 e creazione di una moralit\u00e0. Pertanto, anche in questa voce useremo la dicitura \"ressentiment\" per mantenere tale distinzione.\nStoria.\n\"Ressentiment\" fu introdotto originariamente come termine filosofico/psicologico da Friedrich Nietzsche. Il concetto divenne parte essenziale delle sue idee in tema di psicologia della questione \"padrone-schiavo\" (esposta analiticamente ne \"Al di l\u00e0 del bene e del male)\", e la conseguente nascita della moralit\u00e0. Nietzsche present\u00f2 inizialmente \u2014 ed in via principale \u2014 il \"ressentiment\" nel suo \"Genealogia della morale\".\nIl termine fu usato anche in senso pi\u00f9 bonario da Max Scheler nel suo \"Ressentiment\" del 1912, successivamente posto al bando dai nazisti.\nAl giorno d'oggi, vocabolo di gran rilievo ed ampio utilizzo nella psicologia e nell'esistenzialismo, il \"ressentiment\" \u00e8 concepito come una valida forza nella creazione di identit\u00e0, \"cornici\" morali e sistemi di valori.\nUso.\nNietzsche.\n\"Ressentiment\" \u00e8 la riallocazione della sofferenza compiuta da chi trasferisce il proprio senso di inferiorit\u00e0/frustrazione su un capro espiatorio esterno. L'ego crea un nemico illusorio, una causa che pu\u00f2 essere \"rimproverata\" per il proprio senso di inferiorit\u00e0/frustrazione. Perci\u00f2, non si viene umiliati da un insuccesso \"in s\u00e9,\" ma piuttosto da un \"maligno\" esterno. Questa proiezione di \"biasimo\" conduce il soggetto a bramare vendetta; questa smania di vendetta pu\u00f2 assumere varie forme, come nella concezione cristiana del giudizio universale, od il concetto socialista di rivoluzione. In entrambi i casi, il senso d'impotenza crea l'illusione di un nemico; all'improvviso, ci si auto-rappresenta come oppressi piuttosto che meramente deboli, un fenomeno che genera acrimonia verso un bersaglio esterno (bramosia di una \"vendetta\" percepita).\nIl \"ressentiment\" origina dalla reattivit\u00e0: pi\u00f9 un uomo \u00e8 debole, pi\u00f9 \u00e8 incapace di \"adiaforia\", ovvero di soffocare le reazioni. E viceversa, pi\u00f9 un uomo \u00e8 attivo, di animo forte e dinamico, tanto meno spreca tempo per riflettere su quello che gli vien fatto, e le sue reazioni (come immaginare di essere in realt\u00e0 migliore) divengono meno compulsive. La reazione dell'uomo dalla volont\u00e0 forte (una \"bestia selvatica\"), quando avviene, \u00e8 idealmente di breve durata: non \u00e8 qualcosa che occupi a lungo il suo intelletto.\nNella Terza dissertazione della \"Genealogia\", l'originale pensatore conclude pure che \"il prete asceta,\" principale attore e simbolo della religione da lui tanto esecrata, arriva a compiere il prodigio di far ritorcere il \"ressentiment\" del sofferente su s\u00e9 medesimo:\n\u00abSe si volesse compendiare, in una stringatissima formula, il valore dell'esistenza sacerdotale, si dovrebbe senz'altro dire: il prete \u00e8 il \"modificatore di direzione del ressentiment.\"\n\"(Genealogia,\" cit., Saggio III, 15)\nScheler.\nMax Scheler tent\u00f2 di riconciliare le idee di Nietzsche sulla moralit\u00e0 padrone-schiavo e gli ideali cristiani di amore ed umilt\u00e0. Nietzsche vedeva la moralit\u00e0 cristiana come un genere di moralit\u00e0 da schiavi, mentre la cultura greco-romana era caratterizzata da una moralit\u00e0 da padroni. Scheler si discosta da questa opinione. Parte da un confronto tra amore greco ed amore cristiano. L'amore greco \u00e8 descritto come un movimento da un valore pi\u00f9 basso ad uno superiore. Il pi\u00f9 debole ama il pi\u00f9 forte, il meno perfetto ama il pi\u00f9 perfetto. I perfetti non amano gli imperfetti poich\u00e9 ci\u00f2 diminuirebbe il loro valore o corromperebbe la loro esistenza. Questo \u00e8 indicato chiaramente nel concetto aristotelico di Dio quale \"motore immobile\". Il motore immobile \u00e8 autosufficiente per il semplice fatto di essere completamente immerso nella sua stessa esistenza. Il pi\u00f9 alto oggetto di contemplazione muove tutto il resto attraverso la forza di attrazione, giacch\u00e9 la causalit\u00e0 efficiente degraderebbe la sua natura. Nell'amore cristiano, c'\u00e8 un'inversione del movimento dell'amore (quale avevamo delineato poc'anzi). Il forte si volge al debole, il sano soccorre il malato, il nobile aiuta il plebeo. Siffatta \"met\u00e0noia\" scaturisce dall'idea cristiana sulla natura di Dio quale pienezza dell'essere. L'amore di Dio \u00e8 manifestazione della sua sovrabbondanza. Il motivo per l'amore non \u00e8 la carit\u00e0 n\u00e9 l'indigenza di chi ama, ma \u00e8 radicato in un profondo convincimento che attraverso l'amore il soggetto possa effettivamente realizzare in modo pi\u00f9 compiuto la propria personalit\u00e0. Il motivo dell'amore per il mondo non \u00e8 il bisogno n\u00e9 la carenza (come per Schopenhauer), ma l'impulso creativo di esprimere l'infinita pienezza dell'essere. Povert\u00e0 e disagio non sono valori da idealizzare allo scopo di stigmatizzare ricchi e benestanti, ma semplicemente offrono alla persona l'opportunit\u00e0 di esprimere l'amore. \u00c8 pi\u00f9 difficile amare i ricchi, perch\u00e9 hanno meno bisogno della vostra generosit\u00e0. La paura della morte \u00e8 il segno di una vita al declino, malata e sopraffatta. L'amore e la sollecitudine verso i lebbrosi dimostrati da San Francesco d'Assisi sarebbero stati motivo di scandalo ed imbarazzo per i greci, ma per San Francesco le minacce al benessere sono irrilevanti, perch\u00e9 al fondo del suo essere sta la consapevolezza che la sua esistenza \u00e8 saldamente radicata e sostenuta dalla sostanza dell'essere ultimo. Nell'amore cristiano autentico, i valori pi\u00f9 bassi pertinenti alla vita sono oggetto di rinuncia non perch\u00e9 cattivi, ma in quanto ostacoli in relazione a quei valori assoluti che permettono ad una persona di porsi in relazione di Dio. \u00c8 amando \"come Dio ci ama\" che anche noi possiamo partecipare della natura divina. Per questo motivo Scheler vede nella figura del santo cristiano una manifestazione di forza e nobilt\u00e0 e \"non\" una manifestazione di \"ressentiment.\"\nWeber.\nMax Weber, nel suo \"La sociologia della religione,\" mette in relazione \"ressentiment\" e giudaismo, assunta come religione della salvezza etica di un \"popolo di paria\". Weber definisce il \"ressentiment\" come \"un fenomeno che inevitabilmente accompagna la particolare etica religiosa degli sventurati la quale, nel senso spiegato da Nietzsche ed in aperto sovvertimento dell'opinione antica, insegna che la ineguale distribuzione dei beni di questo mondo \u00e8 causata dai comportamenti peccaminosi ed illegittimi dei privilegiati, e che prima o poi la collera di Dio si abbatter\u00e0 su di loro.\"\nSartre.\nJean Paul Sartre usava il termine mala fede per descrivere un fenomeno assai simile, il soggetto che depreca fattori esterni siccome apparentemente ritenuti causa dei propri insuccessi, di cui si tenta di respingere la responsabilit\u00e0. La principale differenza rispetto alla concezione di Nietzsche sta nel fatto che Sartre presupponeva l'esistenza del libero arbitrio, mentre il filosofo tedesco la negava; la \"mala fede\" di Sartre era il rifiuto delle proprie capacit\u00e0 nella loro pienezza, mentre il \"ressentiment\" di Nietzsche teorizzava un'incapacit\u00e0 di conoscere i propri limiti.\nStewart.\nPer Dugald Stewart, il \"ressentiment\" \u00e8 istintivo o deliberato. \n\u00abIl \"ressentiment\" istintivo agisce nell'uomo come nell'animale; \u00e8 destinato a proteggerci dalla violenza repentina, nelle circostanze in cui la ragione verrebbe in nostro soccorso troppo tardi; si placa non appena percepiamo che il male fattoci \u00e8 stato \"involontario.\" Il \"ressentiment\" deliberato non \u00e8 suscitato da altro se non dall'offesa volontaria, e di conseguenza implica un sentimento di giustizia, di bene e di male morale. Il \"ressentiment\" che nasce in noi per l'offesa fatta ad altri si chiama propriamente indignazione. In entrambi i casi, il principio d'azione \u00e8 in fondo lo stesso; ha, come oggetto, non il far soffrire un essere sensibile, ma la punizione dell'ingiustizia e della crudelt\u00e0. Come tutte le disposizioni d'animo benevole sono accompagnate da emozioni gradevoli, cos\u00ec le disposizioni d'animo malevole sono accompagnate da emozioni penose. Ci\u00f2 \u00e8 vero anche per il \"ressentiment\" pi\u00f9 legittimo [...]\u00bb\nDeleuze.\nIl concetto di \"ressentiment\" \u00e8 stato commentato, segnatamente, da Gilles Deleuze in \"Nietzsche et la philosophie\" (1962) nell'ottica di un rinnovamento \"affermativo\" ed anti-dialettico della filosofia. Dopo l'egemonia delle dottrine post-hegeliane, Deleuze propone una filosofia non pi\u00f9 infulcrata all'idea del superamento dialettico ed alla critica, bens\u00ec alla valorizzazione dell'attivo sul reattivo (ove critica e dialettica sono assimilate alla negativit\u00e0).\nGirard.\nLa nozione \u00e8 stata pure elaborata a partire dalla met\u00e0 degli anni ' 60 da Ren\u00e9 Girard, che identifica il \"ressentiment\" con la pura e semplice invidia comune nei riguardi di un modello insuperabile. Girard critica l'idea \"romantica\" che possano esistere individui \"superiori\" che siano i soli capaci di sentimenti autonomi, e considera l'imitazione quale condizione ordinaria e generale dell'uomo. Noi siamo tutti \"reattivi\" nel senso indicato in modo fallace da Nietzsche, non ultimi quegli stessi esseri che \u2014 apparentemente \u2014 si direbbero superiori nel senso nietzscheiano. Costoro, come Romeo e Giulietta o gli idoli dello \"star system,\" lungi dall'essere superiori, dipendono anzi in sommo grado dai sentimenti altrui per alimentare il loro amor proprio, e difatti \u2014 quando siano abbandonati a s\u00e9 stessi all'epilogo della loro effimera gloria \u2014 rischiano di piombare nel suicidio o nei \"paradisi artificiali\" (droghe ed altre forme di illusorie vie d'uscita dagli \"scacchi\" che la vita c'infligge). Nel giudizio di Girard, Nietzsche medesimo appare specialmente \"ressentissant\" (ad esempio nei confronti di Wagner, dapprima ammirato e successivamente osteggiato), mentre la tensione generata dal fuorviante nesso tra gli \"schiavi\" e la situazione personale diviene un parametro esplicativo della follia di Nietzsche. Girard sviluppa del pari le ideologie del \"ressentiment\" (comunismo, antisemitismo, e pi\u00f9 in generale tutti gli anti-qualcosa\u2026 ) sullo stesso tema, laddove Bibbia e Cristianesimo, \"crocifissi\" da Nietzsche (in ottima compagnia di tutto il pensiero moderno) gli appaiono viceversa portatori della verit\u00e0 dei sentimenti.\nOccorre peraltro rilevare che Girard si fonda su una lettura semplificatrice del pensiero e della teoria di Nietzsche, di cui sopprime le sfumature (ad esempio, in Nietzsche l'uomo superiore non si sottrae al \"ressentiment\", ma lo sovrasta),quindi il nesso tra la sua follia e la sua psicologia, accettato senza remore da Girard, non \u00e8 in realt\u00e0 cos\u00ec pacifico.\nAngenot.\nSul piano ideologico, il concetto di \"ressentiment\" \u00e8 stato studiato dall'analista e storico del discorso Marc Angenot (\"Les id\u00e9ologies du ressentiment\", 1996), che ne fa uno dei vettori delle ideologie politiche, identitarie e nazionaliste del XX secolo. Al pari dei suoi predecessori, Angenot concepisce il \"ressentiment\" come un atteggiamento caratterizzato da un'accumulazione di pene e da un volontarismo la cui proliferazione (particolarmente vistosa nell'et\u00e0 contemporanea, con il postmodernismo, le rivendicazioni identitarie, il tribalismo) alimenta le varie forme di discriminazione e di conflittualit\u00e0 sociale. Ancorch\u00e9 la stabilit\u00e0 e l\"'incanto\" si volatilizzino sotto i nostri occhi (ci\u00f2 che il filosofo tedesco Walter Benjamin chiama la \"perdita dell'aura\", con riferimento alla \"caduta dell'aureola\" di Charles Baudelaire) la riflessivit\u00e0 e la conservazione di una certa speranza collettiva restano i migliori mezzi, secondo Angenot, per mettersi al riparo dagli effetti reattivi del \"ressentiment.\"\nAnche lo storico e filosofo Pierre-Andr\u00e9 Taguieff ha improntato alcune sue opere al \"ressentiment\" ritratto da una prospettiva affine a quella di Angenot.\nFerro.\nPer Marc Ferro, storico, condirettore della rivista \"Annales,\" direttore degli studi presso la \"\u00c9cole des hautes \u00e9tudes en sciences sociales\":\n\u00abAll'origine del \"ressentiment,\" in capo all'individuo o al gruppo sociale, si trova sempre un \"vulnus,\" una violenza patita, un affronto, un trauma. Chi si sente vittima non pu\u00f2 reagire, \u00e8 in una situazione assimilabile all'impotenza. Rimugina la sua vendetta impraticabile, che lo opprime incessantemente. Fino a farlo esplodere. Ma questo tentativo pu\u00f2 parimenti accompagnarsi ad una \"demolizione\" dei valori dell'oppressore, con rivalutazione dei propri, di quelli della propria comunit\u00e0 che non sono stati consapevolmente difesi fino a quel momento, il che d\u00e0 una nuova forza agli oppressi, dissimulando una rivolta, una rivoluzione, o ancora una palingenesi. \u00c8 allora che un nuovo rapporto si dipana nel contesto di chi ha dissimulato queste sollevazioni o questa rinascita. \nLa reviviscenza dell'antica ferita \u00e8 pi\u00f9 forte di tutta la volont\u00e0 di dimenticare. L'esistenza del \"ressentiment\" mostra pure come sia artificiosa la cesura tra passato e presente, che vivono di conseguenza l'uno nell'altro, con il passato che si fa presente, pi\u00f9 presente anzi del presente stesso. La Storia ne offre svariate riprove.\u00bb\nTomelleri.\nIl sociologo italiano Stefano Tomelleri, sulle orme di Ren\u00e9 Girard, e a partire dalla lezione di Nietzsche e Scheler, ipotizza che la societ\u00e0 contemporanea fondata sull'individualismo e sull'egualitarismo alimenterebbe il risentimento attraverso la progressiva istituzionalizzazione della competizione. Sebbene la societ\u00e0 attuale abbia una maggior capacit\u00e0 di contenere le crisi dovute ad un'elevata dose di competizione, senza dover temere la diffusione del conflitto sociale, il prezzo da pagare \u00e8 una democratizzazione delle nevrosi. I cittadini delle moderne societ\u00e0 occidentali scontano una vera e propria cultura del risentimento, in cui i singoli individui sprecano grandi energie nel rincorrere desideri sempre pi\u00f9 irraggiungibili e rinnovati dalle mode, con la conseguenza di accumulare frustrazioni, mentre le istituzioni sociali, lo stato nazionale in particolare, si dimostrano incapaci di uscire dalle logiche meccaniche dell'economia per sanare il malessere sociale.\n\u00abDalla lezione dei due autori presi in esame [Nietzsche e Scheler], facciamo l'esperienza di una chiara e lucida immagine del risentimento moderno, troppo attento a criticare le imperfezioni altrui per potersi riconoscere esso stesso immerso in tali manchevolezze. \u00c8 l'immagine di un grande affresco sulla modernit\u00e0, dove \u00e8 dipinto un ricco banchetto. Gli invitati sono in molti, ciascuno con una propria biografia, e alcuni siedono fronteggiandosi: gli \u201cschiavi\u201d, i \u201csignori\u201d da un lato, gli \u201casceti\u201d, i \u201cborghesi\u201d, gli \u201cuomini comuni\u201d dall'altro. Il banchetto \u00e8 apparecchiato con cura: sul tavolo sono appoggiati oggetti preziosi, la \u201cmorale giudaico-cristiana\u201d, la \u201cdemocrazia\u201d, il \u201cprogresso\u201d. Gli invitati sono al calduccio e con la pancia piena, ma non sono felici, si accusano vicendevolmente, in un andirivieni di rappresaglie dove ciascuno gioca a essere ostacolo per l'altro: sono in fermento. Il ricco banchetto riserva una scatola a sorpresa che tradisce un inganno: l'unico piatto servito \u00e8 dell'uva acerba\u00bb. \"La societ\u00e0 del risentimento\", pp.\u00a063\u201364.\nOnfray.\nIl filosofo francese Michel Onfray ha utilizzato il termine nella sua teoria politica; egli si definisce sostenitore di una sinistra \"dionisiaca\", una sinistra libertaria che cerchi la felicit\u00e0 per tutti; al contrario avversa quella che lui chiama sinistra del \"ressentiment\", quella che \nOnfray sostiene che \u00ab\"essere nietzschiano vuol dire questo: dire di s\u00ec a tutto quello che la vita propone, invece essere nietzschiano di sinistra \u00e8 dire di s\u00ec a tutto quello che dice di s\u00ec alla vita, ma dire di no a tutto quello che dice di no alla vita\"\u00bb."}
{"id": "1965217", "revid": "1433186", "url": "https://it.wikipedia.org/wiki?curid=1965217", "title": "Provincia di Villa Clara", "text": "La provincia di Villa Clara \u00e8 una delle province di Cuba. La citt\u00e0 capoluogo della provincia \u00e8 Santa Clara.\nComuni.\nLa provincia di Villa Clara \u00e8 suddivisa in 13 comuni."}
{"id": "1965218", "revid": "2110845", "url": "https://it.wikipedia.org/wiki?curid=1965218", "title": "Fr\u00e9d\u00e9ric Dard", "text": "\u00c8 uno dei pi\u00f9 famosi romanzieri francesi del genere noir della seconda met\u00e0 del XX secolo.\n\u00c8 stato anche uno dei pi\u00f9 prolifici, dal momento che ha scritto pi\u00f9 di 300 romanzi in tutta la sua carriera.\nNel 1957 il suo romanzo \"Le Bourreau pleure\" \u00e8 stato insignito con il Grand prix de litt\u00e9rature polici\u00e8re.\nBiografia.\nNato a Bourgoin-Jallieu (Is\u00e8re) da Francisque, primo produttore di caldaie della societ\u00e0 Diederichs, e da Jos\u00e9phine-Anna Cadet,figlia di contadini. Alla nascita Fr\u00e9d\u00e9ric ha una importante atrofia al braccio sinistro che gli impedir\u00e0 di giocare come gli altri bambini della sua et\u00e0. Per l'impegno della sua famiglia viene allevato dalla nonna che lo stimoler\u00e0 alla lettura.Nel 1929 con il crollo azionario anche l'azienda di famiglia va in declino. Tutta la loro propriet\u00e0 viene sequestrata, sotto gli occhi del giovane Fr\u00e9d\u00e9ric. La famiglia emigr\u00f2 quindi a Lione , in un piccolo appartamento 45, Boulevard des Brotteaux. Suo padre diventa caposquadra e sua madre lavora in una panetteria. Nel 1938 fu presentato a Marcel E. Grancher , fondatore di \u00c9ditions Lugdunum e del quotidiano Le Mois \u00e0 Lyon dove venne assunto come stagista. Alla fine dell'estate del 1940 assunse il ruolo di segretario editoriale e successivamente di mediatore pubblicitario. Nel 1941 viene pubblicato il suo primo vero romanzo, dal titolo \" Monsieur Joos\".\nFr\u00e9d\u00e9ric Dard si spos\u00f2 nel novembre del 1942 con Odette Damaisin (1923-2018), con la quale ebbe due figli, Patrice (nato nel 1944) ed \u00c9lizabeth (1948 - 2011). Si trasfer\u00ec con sua moglie a Lione, nel quartiere Croix-Rousse, in rue Calas 4, dove visse tra luglio 1944 e marzo 1949. Nel 1966 si separano. Si rispos\u00f2 il 14 giugno 1968 con Fran\u00e7oise de Caro, figlia di Armand de Caro, fondatrice delle edizioni Black River. Dall'unione nacque nel 1970 Jos\u00e9phine e alcune settimane dopo la sua nascita, la coppia Dard ha adottato un giovane tunisino di nome Abdel. Fr\u00e9d\u00e9ric Dard \u00e8 morto il 6 giugno 2000, nella sua casa di Bonnefontaine in Svizzera ed \u00e8 stato sepolto nel cimitero di Saint-Chef, a Is\u00e8re, come suo desiderio. Suo figlio Patrice dopo la morte del padre continua a scrivere San Antonio.\nOpere.\nSanantonio Le inchieste del commissario Sanantonio"}
{"id": "1965224", "revid": "287204", "url": "https://it.wikipedia.org/wiki?curid=1965224", "title": "Provincia di Holgu\u00edn", "text": "La provincia di Holgu\u00edn \u00e8 una delle province di Cuba. La citt\u00e0 capoluogo della provincia \u00e8 l'omonima Holgu\u00edn.\nComuni.\nLa provincia di Holgu\u00edn \u00e8 suddivisa in 14 comuni."}
{"id": "1965225", "revid": "144796", "url": "https://it.wikipedia.org/wiki?curid=1965225", "title": "Ernst Gideon von Laudon", "text": "Biografia.\nProvenienza e carriera iniziale.\nLa famiglia Laudon, di origini miste tedesche, lettoni e, presunte, scozzesi, si era stabilita fin da prima del 1432 presso \u013baudona, nella Lettonia orientale. Il padre di Ernst Gideon, Otto Gerhard von Laudohn, era un tenente colonnello che aveva servito nell'esercito svedese e si era ritirato con una modesta pensione.\nAll'et\u00e0 di 15 anni Ernst Gideon fu inviato in Russia come cadetto. Qui prese parte alla Guerra di successione polacca, fra l'altro all'assedio di Danzica (1734) sotto il comando del feldmaresciallo M\u00fcnnich, e alla guerra russo-turca del 1735-1739.\nInsoddisfatto delle prospettive si dimise nel 1741 per cercare un impiego militare altrove. Recatosi a San Pietroburgo entr\u00f2 a servizio dell'esercito zarista ma ne usc\u00ec presto non ritenendosi soddisfatto delle prospettive che tale servizio gli offriva. Rifiutata l'offerta di arruolarsi nell'esercito svedese, tent\u00f2 senza successo di ottenere un incarico nell'esercito prussiano di Federico il Grande ma ebbe infine miglior fortuna a Vienna, ove ottenne un posto come capitano nel corpo volontario, composto prevalentemente da mercenari slavi, del barone Trenck. Egli prese parte alle sue scorrerie (ma non alle atrocit\u00e0 commesse nel corso delle medesime), finch\u00e9 fu ferito e preso prigioniero in Alsazia (1744). Fu tuttavia presto liberato grazie all'avanzata delle forze armate austriache regolari.\nLa pausa nella Guardia di frontiera.\nLa sua attivit\u00e0 successiva, sempre agli ordini di Trenk ebbe luogo sulle montagne della Slesia nel 1745, ove si distinse come capo di truppe leggere e partecip\u00f2 anche alla battaglia di Soor.\nA causa dei soprusi e dell'indisciplina del corpo irregolare sloveno, fu sottoposto a processo. Egli giustific\u00f2 il proprio comportamento sostenendo di aver obbedito ad ordini ricevuti. Dimessosi dal reggimento di Trenk, trascorse un lungo periodo di ristrettezze non avendo un incarico regolare, finch\u00e9 divenne capitano in un reggimento di guardie di frontiera, svolgendo per dieci anni incarichi per met\u00e0 militari e per met\u00e0 amministrativi nel distretto di Carlstadt. Tuttavia la situazione non gli era congeniale e mal sopportava le dipendenze dal suo superiore Pedrazzi. In quel periodo si spos\u00f2 e si convert\u00ec al cattolicesimo.\nLa Guerra dei sette anni.\nAllo scoppio della guerra dei sette anni (1756 \u2013 1763) Ernst Gideon aveva raggiunto il grado di tenente colonnello e, nonostante che il suo reinserimento nell'esercito regolare fosse fortemente osteggiato dal conte di Neipperg, membro dello \"Hofkriegsrat\", fu richiamato in servizio e fu inviato dal Kaunitz con una divisione di croati in Boemia presso il feldmaresciallo Browne. Durante la ritirata dal Principato di Sassonia gli riusc\u00ec un colpo fortunato su Tetschen e per la sua partecipazione all'assalto di Hirschfeld fu nominato colonnello nel febbraio 1757.\nDopo la battaglia di Kol\u00edn caus\u00f2 al generale prussiano Keith, durante la sua ritirata, grosse perdite conducendo quindi per alcuni mesi una piccola guerra lungo il fiume Elba, finch\u00e9 in agosto ricevette il comando di truppe leggere dell'armata austriaca che guid\u00f2 nella battaglia di Ro\u00dfbach.\nLa sua prima opportunit\u00e0 di condurre un'azione come comandante in capo l'ebbe nel 1758 (era stato appena nominato maggior generale) e la sfrutt\u00f2 cos\u00ec bene che costrinse Federico il Grande a rinunciare all'assedio della citt\u00e0 di Olomouc ed a ritirarsi in Boemia (Battaglia di Doma\u0161ov, 30 giugno 1758). Gli fu riconosciuta per questo la carica di luogotenente feldmaresciallo ed essendosi nuovamente mostrato un comandante attivo e coraggioso nella battaglia di Hochkirk, gli fu riconosciuto dall'imperatrice Maria Teresa il titolo nobiliare di barone della nobilt\u00e0 austriaca e dal marito Francesco I la parit\u00e0 di nobile del Sacro Romano Impero. Inoltre l'imperatrice gli riconobbe il titolo di Cavaliere di Gran Croce dell'ordine da lei appena creato e gli assegn\u00f2 alcune terre a Kutn\u00e1 Hora in Boemia.\nNominato comandante del contingente militare austriaco inviato sull'Oder per unirsi alle truppe russe, partecip\u00f2, al comando di un'armata di 18.000 uomini, alla battaglia di Kunersdorf (12 agosto 1759), sotto il comando unificato austro-russo del generale P\u00ebtr Sem\u00ebnovi\u010d Saltykov, ove i due eserciti alleati ottennero una strepitosa vittoria. Per questo ottenne il grado di \"Feldzeugmeister\" e quello di comandante in capo in Boemia, Moravia e Slesia. Il 23 giugno 1760, con un esercito di 36.000 uomini, distrusse l'intero corpo d'armata prussiano comandato da Fouqu\u00e9 a Landeshut ed espugn\u00f2 l'importante fortezza di Glatz, ma assedi\u00f2 senza successo la citt\u00e0 di Breslavia.\nNello stesso anno sostenne la ritirata nella battaglia di Liegnitz, in vicinanza di Federico il Grande, il che diede luogo ad una amara disputa con Daun e Lacy, i comandanti delle armate principali, che, secondo Laudon, avevano lasciato il suo corpo d'armata privo di copertura.\nNel 1761 oper\u00f2 in Slesia ma trov\u00f2 nei russi alleati timidi e incapaci come furono dopo Kunersdorf e tutti i tentativi di espugnare i campi trincerati di Federico il Grande a Bunzelwitz non ebbero successo. Egli comunque approfitt\u00f2 brillantemente di una fugace opportunit\u00e0 ed espugn\u00f2 \u015awidnica la notte fra il 30 settembre ed il 1\u00ba ottobre.\nLa sua instancabile attivit\u00e0 continu\u00f2 fino alla fine della guerra, in aperto contrasto con la strategia temporizzatrice del Daun e del Lacy.\nLa fine della carriera.\nConclusasi la pace, quando Daun divenne virtualmente comandante in capo dell'esercito, Laudon fin\u00ec in secondo piano e nel 1762 non ricevette pi\u00f9 alcun comando. Egli ricevette numerose offerte, fra le quali quelle di Federico il Grande, di mettersi al servizio di altre potenze ma non le accett\u00f2, sebbene le trattative si prolungassero per alcuni anni. Allorch\u00e9 Lacy subentr\u00f2 a Daun come presidente del Consiglio di guerra di Corte (\"Hofkriegsrat\"), Laudon fu nominato Ispettore generale di fanteria ma i dissensi fra i due continuarono e quando sal\u00ec al trono Giuseppe II, che era intimo amico del suo rivale, Laudon si ritir\u00f2 nei suoi possedimenti presso Kutn\u00e1 Hora.\nNel 1769 Maria Teresa ed il conte Kaunitz lo nominarono comandante in capo della Boemia e Moravia, posto che tenne per tre anni dopo i quali, prevedendo gi\u00e0 il suo ritiro dal servizio attivo, torn\u00f2 nelle sue propriet\u00e0. Tuttavia Maria Teresa riusc\u00ec ancora a persuaderlo a rimanere in servizio e, siccome il valore dei suoi possedimenti in Boemia era fortemente diminuito a causa delle rivolte contadine ivi scoppiate, glieli riacquist\u00f2 nel 1776 pagandoli molto generosamente.\nLaudon si stabil\u00ec a Hadersdorf presso Vienna e due anni dopo fu nominato feldmaresciallo.\nNel 1778 scoppi\u00f2 la Guerra di successione bavarese. Giuseppe II e Lacy si erano riconciliati con Laudon e furono loro affidate due armate. In questa occasione tuttavia pare che Laudon si sia comportato al di sotto della sua fama di geniale comandante mentre Lacy, che affront\u00f2 l'armata comandata da Federico il Grande in persona, raccolse nuovi allori.\nNei due anni successivi alla guerra Laudon visse tranquillamente ad Hadersdorf, ma nel 1787 scoppi\u00f2 la guerra austro-turca 1787\u00a0\u2013 1791 ed i generali incaricati di condurla si rivelarono non all'altezza degli incarichi ricevuti, ed allora Laudon fu richiamato in campo. Bench\u00e9 ormai anziano e malato fu comandante in capo di nome e di fatto e nel 1789 ottenne l'ultimo suo brillante successo attaccando ed occupando la citt\u00e0-fortezza di Belgrado in tre settimane.\nEgli mor\u00ec quindi mentre era ancora in servizio. Il suo ultimo incarico fu quello di comandante in capo delle forze armate austriache, carica creata appositamente per lui dall'imperatore Leopoldo II.\nLa sua salma fu tumulata ad Hadersdorf.\nSuo nipote, il barone Johann Ludwig Alexander von Laudon (1762\u00a0\u2013 1822), combatt\u00e9 nelle guerre napoleoniche con onore raggiungendo il grado di feldmaresciallo luogotenente.\nLa prima corazzata della classe \"Ersatz Monarch\" della marina austro-ungarica (ufficialmente \"Schiff VIII\") avrebbe dovuto portare il suo nome ma la sua costruzione non venne portata a termine a causa dello scoppio della prima guerra mondiale, che provoc\u00f2 l'interruzione delle navi pi\u00f9 grosse nell'impero.\nBibliografia.\nIn tedesco:\nin inglese:"}
{"id": "1965228", "revid": "1418004", "url": "https://it.wikipedia.org/wiki?curid=1965228", "title": "Kyotaro Nishimura", "text": "I suoi romanzi hanno venduto circa duecento milioni di copie e sono stati tradotti in diverse lingue tra cui italiano, inglese e francese.\nLa sua fortunata serie ambientata sui treni, iniziata con \"Il treno dei misteri,\" lo ha reso celebre con il nuovo sottogenere \"giallo di viaggio\" in cui l'ambientazione \u00e8 articolata tra il viaggio e i luoghi ad esso collegati (stazioni, treni, mezzi di trasporto, ecc).\nBiografia.\nDa ragazzo frequent\u00f2 l'istituto tecnico, ma si suoi studi si interruppero a seguito dello scoppio della Seconda Guerra Mondiale e non consegu\u00ec il diploma. In seguito lavor\u00f2 come impiegato statale senza tuttavia fare carriera a causa del suo titolo di studi e si dimise dopo undici anni di servizio per diventare investigatore privato. In quel periodo inizi\u00f2 a scrivere storie a carattere giallo rifacendosi alle conoscenze acquisite nel mestiere di detective.\nNel 1964 esord\u00ec con il suo primo romanzo e, dopo diverse difficolt\u00e0 nell'affermarsi come scrittore professionista, nel 1965 il suo talento venne confermato dalla critica ricevendo il prestigioso Premio Edogawa Rampo.\nNegli anni Ottanta il suo romanzo \"Il treno del mistero\" (1982) e il grande seguito che riscosse lo port\u00f2 a focalizzarsi sempre di pi\u00f9 su investigazioni ambientate durante il viaggio o avvenute su treni e convogli ferroviari, un piccolo sottogenere de.l \"giallo\" che lo rese celebre e distinguibile tra il pubblico di lettori, uno di questi romanzi ha vinto il premio Mystery Writers of Japan\nSempre in quel periodo inizi\u00f2 a collaborare ad alcune produzioni televisive di genere thriller tratte dai suoi romanzi.\nNati dalla sua penna sono detective: Shozo Totsugawa, Sadao Kamei e Tokitaka Honda.\nNishimura \u00e8 ancora in attivit\u00e0 e i suoi scritti sono tutt'oggi pubblicati sulle collane di genere tra cui Shosetsu Hoseki, Yomimono, Shosetsu Gendai, Shosetsu Shincho, Mondai Shosetsu e J-Novel.\n\u00c8 sposato con Mizue Yajima."}
{"id": "1965230", "revid": "37401", "url": "https://it.wikipedia.org/wiki?curid=1965230", "title": "Walter Carlos", "text": ""}
{"id": "1965231", "revid": "628767", "url": "https://it.wikipedia.org/wiki?curid=1965231", "title": "Provincia di Las Tunas", "text": "La provincia di Las Tunas \u00e8 una delle province di Cuba. La citt\u00e0 capoluogo della provincia \u00e8 Victoria de Las Tunas.\nComuni.\nLa provincia di Las Tunas \u00e8 suddivisa in 8 comuni."}
{"id": "1965239", "revid": "709565", "url": "https://it.wikipedia.org/wiki?curid=1965239", "title": "Asfissia autoerotica", "text": ""}
{"id": "1965240", "revid": "125337756", "url": "https://it.wikipedia.org/wiki?curid=1965240", "title": "Nessuno nessuno/Eppur mi son scordato di te", "text": "Nessuno nessuno/Eppur mi son scordato di te \u00e8 un singolo del 1971 della Formula 3; entrambi i brani sono composti da Lucio Battisti su testi di Mogol.\nIl disco.\n\"Nessuno nessuno\".\nVersione abbreviata del brano uscito su LP della durata di oltre 11 minuti, nonostante il taglio, mantiene un sapore prog, anche grazie alla bellissima progressione di organo sul finale del brano.\n\"Eppur mi son scordato di te\".\nSecondo quanto dichiarato dallo stesso Alberto Radius, il riff di apertura del brano \u00e8 ispirato a Jimi Hendrix.\nPer stessa ammissione di Mogol, il famoso verso del ritornello \u00abnon piangere salame dai capelli \"verde\" rame\u00bb fu frutto di un errore di distrazione, mentre nelle sue intenzioni sarebbe invece dovuto essere \u00abnon piangere salame dai capelli \"rosso\" rame\u00bb; il paroliere, che scrisse il brano nel 1969, si accorse dello sbaglio solo a distanza di tempo.\nBattisti interpret\u00f2 il brano in una versione acustica durante la trasmissione televisiva Teatro 10 del 1\u00ba maggio 1971; un frammento \u00e8 stato cantato anche nel duetto Mina-Battisti del 23 aprile 1972, sempre nella trasmissione Teatro 10.\nLa versione inglese di Battisti.\nNel 1977 Battisti registr\u00f2 una versione del brano con il testo inglese, probabilmente durante la lavorazione dell'album \"Images\". Tale versione non \u00e8 mai stata pubblicata ed \u00e8 ancora oggi inedita."}
{"id": "1965242", "revid": "158286", "url": "https://it.wikipedia.org/wiki?curid=1965242", "title": "\u00c0 propos de Nice", "text": ""}
{"id": "1965244", "revid": "1370871", "url": "https://it.wikipedia.org/wiki?curid=1965244", "title": "Provincia dell'Avana", "text": "La provincia dell'Avana \u00e8 stata una delle province di Cuba, con L'Avana. Dal 1\u00ba gennaio 2011 il suo territorio \u00e8 stato diviso tra le nuove province di Artemisa e Mayabeque."}
{"id": "1965246", "revid": "400518", "url": "https://it.wikipedia.org/wiki?curid=1965246", "title": "A propos de Nice", "text": ""}
{"id": "1965247", "revid": "1711941", "url": "https://it.wikipedia.org/wiki?curid=1965247", "title": "Culann", "text": "Nel Ciclo dell'Ulster della mitologia irlandese Culann \u00e8 un fabbro, la cui casa \u00e8 protetta da un feroce cane da guardia. \nUna volta egli invita a cena Conchobar mac Nessa, re dell'Ulster. Quest'ultimo mentre si reca al banchetto rimane cos\u00ec impressionato dalla bravura del nipote S\u00e9tanta nel giocare a \"hurling\" che lo invita ad unirsi alla serata. Il giovane promette di raggiungerli appena finita la partita. \nIl banchetto intanto deve iniziare e Culann chiede a Conchobar se devono aspettare qualcun altro. Il re si dimentica dell'invito fatto al nipote e cos\u00ec il padrone di casa libera il suo cane da guardia. \nQuando S\u00e9tanta arriva \u00e8 costretto per difendersi ad uccidere l'animale, e per compensare il danno fatto al fabbro si offre in vece del cane fino a che non potr\u00e0 sdebitarsi adeguatamente. Per questo da quel momento il suo nome diventer\u00e0 \"Il Mastino di Culann\", \"C\u00fa Chulainn\"."}
{"id": "1965249", "revid": "599013", "url": "https://it.wikipedia.org/wiki?curid=1965249", "title": "Bruno Monti (ciclista)", "text": "Professionista dal 1953 al 1961, vinse tre tappe al Giro d'Italia, vestendo la maglia rosa per due giorni.\nCarriera.\nDotato di buone caratteristiche da passista, da dilettante partecip\u00f2 ai Giochi olimpici di , concludendo quindicesimo nella prova in linea, e vinse il Piccolo Giro di Lombardia 1952. Nel 1953, all'esordio tra i professionisti, si mise in luce vincendo alcune prove del Trofeo dell'U.V.I., il campionato nazionale indipendenti, e soprattutto due tappe al Giro d'Italia di quell'anno.\nNel corso degli anni cinquanta seppe ottenere un buon numero di risultati, vestendo per due giorni la maglia rosa al Giro d'Italia 1955 e facendo suoi due Giri dell'Emilia consecutivi, nel 1956 e 1957. Ottenne numerosi piazzamenti nelle gare italiane, tra cui spiccano il secondo posto al Giro di Lombardia 1957 e l'ottavo al Giro d'Italia 1956; il suo massimo lo diede per\u00f2 nella Roma-Napoli-Roma: di questa corsa vinse due edizioni, nel 1954 e nel 1955, e cinque tappe, arriv\u00f2 inoltre secondo in graduatoria nel 1956 e terzo nel 1953. Ottenne vittorie di tappa anche all'estero, al Tour de Romandie e al Tour de Suisse.\nIn maglia azzurra prese parte a due campionati del mondo per professionisti, nel 1954 e nel 1955 (in cui concluse decimo)."}
{"id": "1965255", "revid": "38275", "url": "https://it.wikipedia.org/wiki?curid=1965255", "title": "M-60", "text": ""}
{"id": "1965258", "revid": "1855146", "url": "https://it.wikipedia.org/wiki?curid=1965258", "title": "Antonio Cal\u00ec", "text": "Dapprima frequenta e conclude gli studi all'Accademia di belle arti di Napoli, dov'\u00e8 allievo del padre, in seguito ottiene un pensionato reale di soggiorno a Roma, dove prosegue la sua formazione con Bertel Thorvaldsen e Antonio Canova.\nNel 1822 muore Canova e, dopo un concorso, a Cal\u00ec \u00e8 affidato il compito di terminarne il capolavoro in bronzo che aveva in lavorazione: un monumento equestre a Ferdinando I di Borbone che oggi \u00e8 collocato in Piazza del Plebiscito a Napoli. Nella stessa piazza si trova un'altra statua equestre, opera del Canova, dedicata a Carlo III di Borbone.\nLo stesso Ferdinando I di Borbone \u00e8 anche in un'altra opera di Cal\u00ec: un ritratto in terracotta conservato al Museo Filangieri. I cataloghi del museo lo classificano come una collaborazione fra l'artista napoletano e il Canova, ma uno studio pi\u00f9 recente, reso noto alla mostra Civilt\u00e0 dell'Ottocento, restringe la paternit\u00e0 al solo Cal\u00ec.\nLo scultore catanese si rif\u00e0 alle opere del Canova anche nella statua di Ferdinando II di Borbone, scolpita nel 1853 e conservata a Palazzo Biscari, a Catania. Il ritratto \u00e8 per\u00f2 privo della testa, tagliata dai garibaldini al momento dell'invasione della Sicilia e mai pi\u00f9 ritrovata."}
{"id": "1965259", "revid": "76069", "url": "https://it.wikipedia.org/wiki?curid=1965259", "title": "Washington (North Carolina)", "text": ""}
{"id": "1965260", "revid": "547992", "url": "https://it.wikipedia.org/wiki?curid=1965260", "title": "Giorgio Cavallo", "text": "Biografia.\nFu un grande umorista innovatore, che deliberatamente decise di non schierarsi, politicamente e culturalmente, conservando per questo la propria libert\u00e0 stilistica ed espressiva. \nVisse, infatti, in un contesto dove era arduo mantenersi in equilibrio, senza attirare gli strali di questa o quella corporazione, non concedendo nulla al compromesso. \nEra la Torino della Fiat, della Snia Viscosa, delle banche e delle istituzioni ecclesiastiche di San Giovanni Bosco e di Giuseppe Benedetto Cottolengo.\nNel 1953 lasci\u00f2 il posto fisso in banca, per dedicarsi al disegno umoristico, con le idee ben chiare. Invent\u00f2 subito uno stile personalissimo, una sorta di specchio della societ\u00e0 civile, nel quale molti potevano riconoscersi come bersagli. Quei personaggi caratteristici, calvi, dai grandi nasi, gobbi e miopi, sempre muniti d'occhiali, iniziarono ad apparire sui giornali, suscitando curiosit\u00e0, malumore e qualche polemica.\nLo specchio del finto tonto funzionava. Il popolo sorrideva, i potenti un po' meno: tipografi fabbricatori di banconote false, per celebrare la libert\u00e0 di stampa; lacrime d'onorevoli che provocano l'acqua alta a Venezia; automobilisti che si scambiano parolacce incrociate; preti fiorentini preoccupati per i toscani, che per questo fumano Gauloises; imbecilli che passano la vita davanti alla tiv\u00f9 intelligente; il buio pesto su Piazza Fontana, perch\u00e9 i servizi segreti hanno funzionato e\u2026 l'AIDS che non si trasmette con un bacio, al contrario della Massoneria.\nNon aveva paura di nessuno; era un uomo libero, fino a conoscere l'ostracismo. Novello Girolamo Savonarola, fustigatore buffo d'usi e costumi immorali, era pervaso di una vera ansia di giustizia decenza e dignit\u00e0, cantore di un'ironia mai separata dalla piet\u00e0.\nDebutt\u00f2 affidando alle poste le cartoline-lametta per \"La Domenica del Corriere\". \nLa sua corrosivit\u00e0 s'attir\u00f2 ben presto le grazie di Giovannino Guareschi, che lo invit\u00f2 a pubblicare su \"Candido, settimanale umoristico\". \nLe sue vignette iniziano ad apparire anche su \"Il Travaso delle idee\" e la \"Gazzetta del Popolo\".\n\"L'Europeo\", tra i pi\u00f9 importanti rotocalchi d'informazione, dal 1958 al 1973, gli affid\u00f2 la rubrica satirica La Settimana Vista da Cavallo. La sua notoriet\u00e0 travalic\u00f2 ben presto i confini nazionali ed europei, per approdare in Giappone.\nAll'inizio del 1970, a culmine del successo, decise d'abbandonare l'arte della risata a causa di una profonda crisi esistenziale. Ritorn\u00f2 alla professione nel 1977, imponendosi all'attenzione del pubblico con nuove vignette di gran pregio.\nCollabor\u00f2 con \"Stampa Sera\", \"Il collezionista\", edito da Bolaffi, \"Linus\", \"Illustrato Fiat\" e \"Satyricon\" - inserto del quotidiano \"La Repubblica\".\nNegli anni ottanta fond\u00f2 a Torino, con l'umorista Raffaele Palma e altri colleghi, il CAUS (Centro Arti Umoristiche e Satiriche), che divulga ancora oggi il disegno e l'umorismo, per farne strumenti didattico-espressivi, di crescita collettiva, nobilitandoli quale arte d'intelletto popolare e d'analisi della realt\u00e0.\nDal 1982 al 1985 tenne regolari corsi di satira e umorismo presso la Unitre - Universit\u00e0 della Terza Et\u00e0 di Torino.\nPer diversi anni, e fino al giorno della sua scomparsa, pubblic\u00f2 anche su \"Tuttolibri\", inserto culturale del quotidiano \"La Stampa\", con una propria rubrica di vignette molto corrosive.\nLa sua eredit\u00e0 \u00e8 costituita da oltre diecimila tavole, alcune delle quali esposte in permanenza al Karikatur &amp; Cartoon Museum di Basilea nella sala a lui dedicata, e in vari musei di tutto il mondo.\nLa Citt\u00e0 di Moncalieri, dal 1999 al 2009, ha organizzato il Premio Giorgio Cavallo, una sorta di Oscar alla carriera per disegnatori satirici italiani. \nLa sua citt\u00e0 natale gli ha inoltre intitolato il giardino pubblico posto in via Cavour di fronte alla biblioteca civica Arduino."}
{"id": "1965265", "revid": "712828", "url": "https://it.wikipedia.org/wiki?curid=1965265", "title": "Mohammed Abdul", "text": ""}
{"id": "1965266", "revid": "228587", "url": "https://it.wikipedia.org/wiki?curid=1965266", "title": "Francesco Maria Febei", "text": "Biografia.\nFrancesco Maria Febei nacque da un'antica famiglia ascritta al patriziato di Orvieto. Ricevette la titolatura dell'abbazia dei Santi Severo e Martirio di Orvieto. Nella sua citt\u00e0 natale, apr\u00ec le porte di Palazzo Febei (gi\u00e0 Coelli) alle riunioni dell'Accademia dei Risvegliati, avvenimento sancito nel discorso inaugurale del gesuita Carlo Bovio.\nBuona parte della sua carriera ecclesiastica si svolse, tuttavia, a Roma. Qui divenne primo maestro di cerimonie pontificie, segnalandosi anche per la stesura di acute dissertazioni. Fra queste, quella pi\u00f9 nota \u00e8 sul Giubileo. Ma non mancano scritti sulla storia della Cattedra di San Pietro e sugli atti di canonizzazione di san Pietro d'Alcantara e di santa Maria Maddalena dei Pazzi. La sua attivit\u00e0 vaticana gli fece ottenere la nomina a commendatore di Santo Spirito.\nVenne nominato arcivescovo di Tarso nel 1667, mantenendone la titolarit\u00e0 sino alla morte. Fu sepolto a Roma nella Basilica di Sant'Anastasia, che in vita aveva fatto abbellire."}
{"id": "1965270", "revid": "729019", "url": "https://it.wikipedia.org/wiki?curid=1965270", "title": "Coppa del Mondo di sci alpino 2009", "text": "La Coppa del Mondo di sci alpino 2009 fu la quarantatreesima edizione della manifestazione organizzata dalla Federazione Internazionale Sci; ebbe inizio il 25 ottobre 2008 a S\u00f6lden, in Austria, e si concluse il 15 marzo 2009 a \u00c5re, in Svezia. Nel corso della stagione si tennero a Val-d'Is\u00e8re i Campionati mondiali di sci alpino 2009, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 36 delle 37 gare in programma (9 discese libere, 5 supergiganti, 8 slalom giganti, 10 slalom speciali, 1 combinata, 3 supercombinate), in 18 diverse localit\u00e0. Il norvegese Aksel Lund Svindal si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di supergigante; l'austriaco Michael Walchhofer vinse la Coppa di discesa libera, lo svizzero Didier Cuche quella di slalom gigante, il francese Jean-Baptiste Grange quella di slalom speciale e lo svizzero Carlo Janka quella di combinata. Bode Miller era il detentore uscente della Coppa generale.\nIn campo femminile furono disputate 34 delle 35 gare in programma (7 discese libere, 7 supergiganti, 8 slalom giganti, 9 slalom speciali, 3 supercombinate), in 16 diverse localit\u00e0. La statunitense Lindsey Vonn si aggiudic\u00f2 sia la coppa di cristallo, sia quelle di discesa libera e di supergigante; la finlandese Tanja Poutiainen vinse la Coppa di slalom gigante, la tedesca Maria Riesch quella di slalom speciale e la svedese Anja P\u00e4rson quella di combinata. La Vonn era la detentrice uscente della Coppa generale.\nAnalogamente alle tre stagioni precedenti, in occasione delle finali di \u00c5re fu disputata una gara a squadre mista, valida per l'assegnazione della Coppa delle Nazioni.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nCoppa delle Nazioni.\nClassifiche.\nLe classifiche della Coppa delle Nazioni vengono stilate sommando i punti ottenuti da ogni atleta in ogni gara individuale e quelli assegnati nella gara a squadre."}
{"id": "1965271", "revid": "767487", "url": "https://it.wikipedia.org/wiki?curid=1965271", "title": "Juan Carlos Calvo", "text": "Carriera.\nGioc\u00f2 nel Miramar Misiones.\nCon l' vinse la medaglia d'oro al primo Campionato mondiale di calcio del 1930, competizione in cui per\u00f2 non disput\u00f2 nemmeno un incontro."}
{"id": "1965272", "revid": "110157", "url": "https://it.wikipedia.org/wiki?curid=1965272", "title": "Kinnor", "text": "Il kinnor (in ebraico \u05db\u05b4\u05bc\u05e0\u05bc\u05d5\u05b9\u05e8) \u00e8 un antico strumento musicale israelita della famiglia dei liuti a giogo (detti anche lire), menzionato per la prima volta nella Bibbia (Gen. IV 21).\n\u00c8 comunemente tradotto come \"arpa\" o \"lira\", mentre in ebraico moderno con la stessa parola ci si riferisce invece a un violino. L'identificazione dello strumento \u00e8 stata abbastanza discussa, ma, dal punto di vista della storia degli strumenti musicali, il peso delle prove \u00e8 in favore dell'idea che il \"kinnor\" sia analogo alla cetra (\"kithara\") dell'Antica Grecia e che quindi appartenga con essa alla famiglia delle lire. A sua volta, \u00e8 oramai accertato che il kinnor sia null'altro che la dizione ebraicizzata del \"kinnaru\" cananeo, di utilizzo ben pi\u00f9 antico del mondo biblico.\nQuesto strumento era gi\u00e0 usato prima del 2000 a.C., vale a dire tra i gruppi etnici semiti. \u00c8 improbabile che uno strumento (che appare anche sulle monete ebraiche) cos\u00ec estesamente conosciuto ed usato in varie parti dell'Asia Minore in tempi remoti, e che si trova tra le sculture ittite, possa finire per non essere menzionato nella Bibbia, con l'eccezione dei versi in Dan. III.\nTalvolta in inglese \u00e8 anche chiamato \"David's harp\" (arpa di David), ed \u00e8 stato nominato lo strumento nazionale di Israele."}
{"id": "1965273", "revid": "24281", "url": "https://it.wikipedia.org/wiki?curid=1965273", "title": "The War Is Ours", "text": ""}
{"id": "1965274", "revid": "1442080", "url": "https://it.wikipedia.org/wiki?curid=1965274", "title": "Seconda Divisione 1932-1933", "text": "La Seconda Divisione 1932-1933 fu il torneo regionale superiore di quell\u2019edizione del campionato italiano di calcio.\nIl campionato era strutturato in gironi regionali gestiti dai \"Direttori Regionali\" che fornivano al \"Direttorio Divisioni Superiori\" (D.D.S.) le finaliste che si sarebbero affrontate in gironi di qualificazione per l'ammissione alla Prima Divisione.\nPiemonte.\nDirettorio Regionale Piemontese\nSede: Via Ponza, 4 - Torino - telefono 46-912.\nPresidente: Cav. Avv. Edgardo Minoli\nSegretario: Camillo Brignone\nFiduciario C.I.T.A.: P.I. Giacomo Bertolio\nMembri: Mario D'Alessandro, Armando Dorato, Cav. Mario Sarasino.\nComitati U.L.I.C. dipendenti: Alba, Alessandria, Aosta, Asti, Avigliana, Biella, Carmagnola, Casale, Chieri, Chivasso, Ciri\u00e9, Cuneo, Domodossola, Novara, Omegna, Ovada, Pinerolo, Rivoli, Torino, Tortona e Vercelli.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nLiguria.\nDirettorio Regionale Ligure\nSede: Via Orefici 3 int. 9 - Genova - telefono 26898.\nPresidente: Felice Barbarino\nFiduciario C.I.T.A.: Geom. Carlo Dani\nMembri: Adriano Beneventi e Rag. Pietro Villa.\nComitati U.L.I.C. dipendenti: Albenga, Genova, Imperia, La Spezia, Pegli, Sampierdarena, Savona e Sestri Levante.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSemifinali.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nLombardia.\nDirettorio Regionale Lombardo\nSede: Via Torino, 45 - Milano - telefono 89-923.\nPresidente: Avv. Mario Beltrami\nSegretario: Cav. Giuseppe Tornaghi\nFiduciario C.I.T.A.: Rino Lupini\nRappr. FF.GG.CC.: Cav. Carlo Valassina\nMembri: Rag. Antonio Sianesi, Cav. Capomastro Riccardo Zoppini.\nComitati U.L.I.C. dipendenti: Abbiategrasso, Bergamo, Binasco, Brescia, Busto Arsizio, Como, Cremona, Gallarate, Lecco, Legnano, Lodi, Milano, Monza, Mortara, Pavia, Piacenza, Saronno, Seregno, Stradella, Treviglio, Varese e Voghera.\n\u2022 Campionato espanso da 36 a 44 club creando un quarto girone con le squadre delle province orientali.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nFinale per il titolo.\nLegenda:\nNote:\nVeneto.\nDirettorio Regionale Veneto\nSede: Palazzo Labia - Campo San Geremia, 275 - Venezia - telefono 3553.\nPresidente: Antonio Scalabrin\nSegretario: Luigi Eugenio Barbon\nFiduciario C.I.T.A.: Albino Carraro\nDelegato U.L.I.C.: Alberto Girelli\nMembro: Prof. Giuseppe Guarini.\nComitati U.L.I.C. dipendenti: Adria, Bassano del Grappa, Belluno, Padova, Rovigo, San Don\u00e0 di Piave, Schio, Thiene, Treviso, Venezia, Verona e Vicenza.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nFinale per il titolo.\nLegenda:\nNote:\nVenezia Giulia.\nDirettorio Regionale Giuliano\nSede: Via Mazzini 30 (Pal.del Commercio) - Trieste.\nPresidente: Piero Sponza\nSegretario: Sr. Giuseppe Deferri\nMembri: Gino Linda, Dott. Ferruccio Roberti e Rag. Costante Pessato.\nComitati U.L.I.C. dipendenti: Fiume, Gorizia, Monfalcone, Pola, Pordenone, Trieste e Udine.\nGirone unico.\nClassifica finale.\nLegenda:\nNote:\nVenezia Tridentina.\nDirettorio Regionale Tridentino\nSede: Trento.\nPresidente: Ing. Luigi Ventura\nMembri: Adalberto Bragagna e Giuseppe Armani.\nComitati U.L.I.C. dipendenti: Bolzano, Bressanone, Merano, Riva del Garda, Rovereto e Trento.\nSociet\u00e0 affiliate.\nBolzano iscritto direttamente in Prima Divisione per l\u2019anno successivo in assenza di un torneo regionale tridentino e per ordine fascista in quanto rappresentante di capoluogo di provincia.\nEmilia.\nDirettorio Regionale Emiliano\nSede: Via Saffi, 121 - Bologna - telefono 23-807.\nPresidente: Dott. Luigi Pasquinelli\nSegretario: Ing. Gino Canevazzi\nMembri: Dott. Enrico Bassani, Marchese Pasquale Callani e Coriolano Ferrini.\nComitati U.L.I.C. dipendenti: Bologna, Cesena, Faenza, Ferrara, Fidenza, Forl\u00ec, Imola, Lugo di Romagna, Mantova, Modena, Parma, Ravenna, Reggio Emilia e Rimini.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSemifinale A.\nClassifica finale.\nLegenda:\nNote:\nSemifinale B.\nClassifica finale.\nLegenda:\nNote:\nToscana.\nDirettorio Regionale Toscano\nSede: Via dei Servi, 17 - Firenze - telefono 21-741.\nPresidente: Cav. Dante Berretti\nSegretario: Antonio Berretti\nMembri: Rodolfo Lencioni, Ottorino Mattei e Umberto Tassinari.\nComitati U.L.I.C. dipendenti: Arezzo, Carrara, Empoli, Firenze, Grosseto, Livorno, Lucca, Massa, Pisa, Pistoia, Pontedera, Prato, Siena e Viareggio.\nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:\nMarche.\nDirettorio Regionale Marchigiano\nSede: Ancona - telefono 24-50.\nPresidente: Cav. Eugenio Crupi\nMembri: Giulio Campegiani, Giuseppe Morganti, Ezzelino Sguazzini e Giulio Borghetti.\nComitati U.L.I.C. dipendenti: Ancona, Fabriano, Fano, Macerata, Porto San Giorgio, San Benedetto del Tronto, Tolentino, Urbino e Zara.\nGirone unico.\nClassifica finale.\nLegenda:\nNote:\nUmbria.\nDirettorio Regionale Umbro\nSede: Corso Cavour, Foligno - telefono 2-27.\nPresidente: Dott. Rolando Rolandi Ricci\nMembri: Mario Fazi, Dott. Guglielmo Fagiuoli, Rag. Giuseppe Sconciajurno e Rag. Fernando Mancinelli.\nComitati U.L.I.C. dipendenti: Alto Tiberino, Foligno, Orvieto, Perugia, Terni e Trasimeno.\nAbruzzo.\nDirettorio Regionale Abruzzese.\nLazio.\nDirettorio Regionale Laziale\nSede: Lungo Tevere in Augusta, 3 - Roma - telefono 34-826.\nPresidente: Prof. Alberto Arzilla\nMembri: Cav. Ugo Barbiani, Comm. Raoul Campos, Carlo De Pit\u00e0, Comm. Vincenzo Paci, Franco Senatore.\nComitati U.L.I.C. dipendenti: Alto Lazio, Basso Lazio, Castelli Romani, Civitavecchiese, Flaminio, Prenestino, Romano, Sabino, Tiburtino e Tirreno.\nGirone unico.\nClassifica finale.\nLegenda:\nNote:\nCampania.\nDirettorio Regionale Campano\nSede: Via Chiaia, 54 - Napoli - telefono 28-272.\nPresidente: Cap. Paolo Ventura\nSegretario: Rag. Paolo Virgilio Uccello\nMembri: Dott. Medoro Ferorelli, Pasquale Lapiccirella e Aniello Mazza.\nComitati U.L.I.C. dipendenti: Avellinese, Aversano, Benevento, Casertano, Flegreo e delle Isole, Napoli Nord, Nolano, Partenopeo, Salernitano, Scafatese, Stabiese, Vesuviano e Vesuviano Nord.\nPuglie.\nDirettorio Regionale Pugliese\nSede: Piazza Massari, 20 - Bari - telefono 13-62.\nPresidente: Avv. Sebastiano Roca\nSegretario: Dott. Alfredo Zallone\nMembri: Attilio Acerbo, Rag. Ettore De Michele.\nComitati U.L.I.C. dipendenti: Acquaviva delle Fonti, Andria, Barletta, Bari, Bernalda, Bisceglie, Bitonto, Cerignola, Foggia, Gallipoli, Gioia del Colle, Grottaglie, Grumo Appula, Lecce, Mola di Bari, Molfetta, Monopoli, Montescaglioso, San Severo, Taranto, Torremaggiore, Trani e Trinitapoli.\nGirone unico.\nClassifica finale.\nLegenda:\nNote:\nCalabria.\nDirettorio Regionale Calabrese\nSede: Piazza Campanella, 8 - Cosenza.\nPresidente: Rag. Massimo Cavalcanti\nSegretario: Giuseppe Cimino\nMembri: Rag. Fausto Sacchini, Cav. Mario Santoro, Geom. Enrico Talamo.\nComitati U.L.I.C. dipendenti: Castrovillari, Catanzaro, Cosenza, Crotone, Gerace Marina, Gioia Tauro, Nicastro, Paola, Reggio Calabria e Tropea.\nSquadre partecipanti.\nClassifica.\nLegenda:\nNote:\nSicilia.\nDirettorio Regionale Siculo\nSede: Via Narbone, 63 - Palermo - tel. 10-381.\nPresidente: Dott. Gregorio Rosario\nSegretario: Cap. Man. Giuseppe Girgenti\nMembri: Marchese Pasqualino Al\u00f9 Salvatore, Vespasiano Trigona Duca di Misterbianco.\nComitati U.L.I.C. dipendenti: Acireale, Adrano, Agrigento, Caltanissetta, Catania, Cinisi, Marsala, Messina, Palermo, Partinico, Patti, Ragusa, Siracusa, Termini Imerese e Trapani.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone finale A.\nLegenda:\nNote:\nGirone finale B.\nLegenda:\nNote:\nSardegna.\nDirettorio Regionale Sardo\nSede: Via Angioy, 1 - Cagliari.\nPresidente: Comm. Guido Costa\nSegretario: Ing. Guido Boero\nMembri: Avv. Mario Napoleone, Rag. Giuseppe Tocco, Emanuele Leo.\nComitati U.L.I.C. dipendenti: Cagliari, Carloforte-S.Antioco, Iglesias, Oristano-Mussolinia, Sassari e Terranova Pausania.\nCirenaica.\nCommissario per la Cirenaica\nCommissario: Carlo Santi.\nSomalia.\nCommissario per la Somalia\nCommissario: Dott. Luigi Saverio Bertazzoni.\nTripolitania.\nSede: Tripoli.\nPresidente: Seniore Cav. Emanuele Parodi\nSegretario: Conte Dott. Lorenzo Balladore Pallieri\nMembri: Cav. Giuseppe Salinas Abela, Cap. Cav. Mario Cornalba, Centurione Cav. Alfredo Maccioni, Maresciallo Santo Di Gaetano.\nFinali del D.D.S..\nGirone A.\nClassifica finale.\nLegenda:\nNote:\nRisultati.\n(*) Recuperi e delibere.\n9 luglio 1933 Vimercatese-Settimese 1-1.\nGirone B.\nClassifica finale.\nLegenda:\nNote:\nRisultati.\n(*) Recuperi e delibere.\n(*) 9 luglio 1933 Sestese-Minerva 5-1\nGirone C.\nClassifica finale.\nLegenda:\nNote:\nRisultati.\nRecuperi:\nGirone D.\nClassifica finale.\nLegenda:\nNote:\nRisultati.\n16 luglio 1933 Brill-Forlimpopoli -\nGirone E.\nClassifica finale.\nLegenda:\nNote:\nGirone F.\nLe gare di questo girone veneto non vennero disputate in quanto tutte le squadre ad esso iscritte rinunciarono alle finali.\nGirone H.\nClassifica finale.\nLegenda:\nNote:\nGirone I.\nLe gare di questo girone non vennero mai disputate in quanto tutte le squadre ad esso iscritte rinunciarono alle finali.\nGirone L.\nClassifica finale.\nLegenda:\nNote:\nRisultati.\n(*) Sospesa per impraticabilit\u00e0 del campo e recuperata il 9 luglio 1933: Ferrovieri-Fermana 11-0.\n(\u00b0) Vinta sul campo dalla Fermana 2-0, la partita fu data vinta per 0-2 a tavolino al Penne perch\u00e9 la aveva utilizzato un giocatore non tesserato.\nGirone M.\nLe gare di questo girone non vennero mai disputate in quanto tutte le squadre ad esso iscritte rinunciarono alle finali.\nNote.\nA parit\u00e0 di punti le squadre erano classificate a pari merito.\nIn caso di assegnazione di un titolo sportivo (per la promozione o la retrocessione) si effettuava uno spareggio in campo neutro.\nBibliografia.\nGiornali \nSiti online:\nLibri"}
{"id": "1965277", "revid": "15756", "url": "https://it.wikipedia.org/wiki?curid=1965277", "title": "Librogame EL", "text": "Quello che segue \u00e8 un elenco delle serie di librogame pubblicati dalla Edizioni EL tra il 1985 e il 1999. La collana fu composta da 34 serie per complessivi 186 volumi. I temi spaziavano dal fantasy puro ad avventure storiche, poliziesche, fantascientifiche e contemporanee, in un caso perfino romanzo rosa.\nDopo l'espansione dei primi anni, il fenomeno accus\u00f2 negli anni novanta un calo e le uscite si ridussero sempre di pi\u00f9, finch\u00e9 dal 1996 rimase in catalogo soltanto la serie \"Lupo Solitario\". Dopo oltre un decennio, le pubblicazioni sono riprese nel 2007 con le ristampe delle serie \"Ninja\" e \"Oberon\" e l'uscita delle riedizioni di \"Lupo Solitario\".\nAdvanced Dungeons &amp; Dragons.\nTraduzione integrale della serie di librogame \"Advanced Dungeons and Dragons Adventure Gamebook\" originariamente pubblicata tra il 1985 e il 1988 dalla TSR (inizialmente intitolata \"Super Endless Quest\", diventata \"Advanced Dungeons and Dragons Super Endless Quest\" con il terzo libro della collana e assumendo il titolo definitivo con il quarto libro della collana).\nSalvo alcune variazioni per adattarsi alla storia o alle capacit\u00e0 del personaggio, i manuali usano tutti lo stesso regolamento. Un personaggio \u00e8 definito dal numero di punti ferita, da un certo numero di abilit\u00e0 (da personalizzare distribuendo un certo numero di punti). Per riuscire in alcune azioni, incluso generalmente il combattimento con gli avversari, si deve superare una soglia di difficolt\u00e0 tirando uno o due dadi e aggiungendo il risultato a una delle abilit\u00e0.\nI libri sono ambientati in diverse ambientazioni della TSR, come \"Dragonlance\", \"Greyhawk\" o i \"Forgotten Realms\". I libri rappresentano avventure distinte, non collegate tra un libro e l'altro, con l'eccezione della miniserie 7-8-9, che segue le avventure del mago Carr Delling.\nSono stati pubblicati dalle Edizioni EL, i seguenti libri:\nAlla corte di re Art\u00f9.\n\"Alla corte di re Art\u00f9\" (\"Grailquest\") \u00e8 una serie di 8 librogame scritti da James Herbert Brennan e ambientati nel leggendario regno di re Art\u00f9. \u00c8 il mago Merlino che con un incantesimo trasporta il lettore nel corpo di un giovane avventuriero. Pubblicati in lingua originale dal 1984 al 1987 dalla Dell Laurel Leaf. Le Edizioni EL hanno pubblicato la traduzione di tutti gli 8 libri tra il 1987 e il 1993.\nSono stati pubblicati i seguenti libri:\nAvventure stellari.\n\"Avventure stellari\" fu una serie di 5 librogame scritti da Christopher Blake in cui il lettore assume il ruolo di un avventuriero spaziale. La serie \u00e8 contraddistinta dal fatto di essere pi\u00f9 un racconto a bivi che un librogame d'avventura, con molti possibili finali. La serie originale, \"Star Challenge\" \u00e8 composta da dieci libri pubblicati tra il 1984 e il 1985 dalla Dell Laurel Leaf. La Edizioni EL ha tradotto solo i primi cinque libri della serie.\nSono stati pubblicati i seguenti libri:\nBlood Sword.\nTraduzione integrale della serie omonima \"Blood Sword\" creata da Oliver Johnson e Dave Morris e pubblicata in originale da Knight Books alla fine degli anni ottanta. La Edizioni EL ha pubblicato integralmente tutta la serie. I libri sono illustrati da Russ Nicholson e le mappe sono opera di Geoff Wingate. \u00c8 ambientato nel mondo di \"Legend\", gi\u00e0 ideato per il gioco di ruolo \"Dragon Warriors\". Nel 2018 la Edizioni Librarsi ha cominciato a ristampare la collana in una versione rivista, corretta e aggiornata seguendo le ultime indicazioni degli autori.\nSono stati pubblicati i seguenti libri:\nCompact.\nLa serie \"Compact\" \u00e8 la traduzione parziale della serie \"Stephen Thraves Compact Adventure Gamebooks\", pubblicata tra il 1993 e il 1994 dalla Hodder &amp; Stoughton in Inghilterra. La Edizioni EL ha pubblicato la traduzione di tutti i libri tra il 1994 e il 1996, eccetto per \"Murder in the Dark\" rimasto inedito.\nSi caratterizza per il formato ridotto rispetto alle altre 33, cos\u00ec da essere portata anche in viaggio (di qui il nome). Le storie sono tutte molto diverse tra loro per protagonista e ambientazione. Si passa da un fotografo a un agente segreto, ci si immedesima poi in eroi barbarici, bibliotecari, investigatori privati. Il sistema di gioco \u00e8 organizzato in tre colonne, una con gli obiettivi da centrare in base al libro, una con i \"punti-vita\" del giocatore, l'altra con 3 oggetti utili che se trovati agevolano notevolmente l'avventura. Questi oggetti se trovati possono essere consultati sui risvolti a colori di copertina.\nSono stati pubblicati i seguenti libri:\nDetectives Club.\nLa serie \"Detectives Club\" \u00e8 la traduzione parziale della serie britannica \"Solve It Yourself... The Mystery Squad\" di Martin Waddell, pubblicata dalla Blackie tra il 1984 e il 1986. Le Edizioni EL pubblicarono la traduzione dei primi quattro volumi della serie. Restano inediti gli ultimi quattro volumi: \"The Mystery Squad and the Creeping Castle\", \"The Mystery Squad and the Candid Camera\", \"The Mystery Squad and the Cannonbal Kid\", \"The Mystery Squad and the Robots' Revenge.\"\nSono stati pubblicati i seguenti libri:\nDimensione avventura.\nTraduzione parziale della collana inglese \"Fighting Fantasy\", furono pubblicati dalle Edizioni EL, solo dodici libri su una sessantina.\nFaccia a faccia.\nLa prima coppia di libri \u00e8 la traduzione di \"Fighting Fantasy: Clash of the Princes\" della Penguin, mentre la seconda \u00e8 della collana \"Double Game\" della Doubleday. La seconda coppia di libri della collana \"Double Game\", composta da \"The City of Shadows 1: Coreus the Prince\" e \"The City of Shadows 2: Bardik the Thief\" \u00e8 rimasta inedita. Potevano essere giocati singolarmente o in coppia con un altro giocatore, che controllava il personaggio complementare a quello del proprio libro.\nFire*Wolf.\nTraduzione della serie \"Sagas of the Demonspawn\" di J.H. Brennan, autore anche di \"Alla corte di Re Art\u00f9\" e \"Horror Classic\", \u00e8 composta da quattro libri e narra le avventure di Fire*Wolf, giovane barbaro esiliato che si scopre figlio di un potente mago e deve combattere contro i terribili demoni. Risente della scarsissima giocabilit\u00e0 dovuta all'elevata difficolt\u00e0 della meccanica di gioco, decisamente ridondante ed inutilmente complessa.\nL'autore definisce la serie un romanzo di partecipazione. Anche se il giocatore controlla le azioni di Fire*Wolf, non si identifica con il barbaro a cui il testo si riferisce in terza persona. Vi sono sette caratteristiche (Forza, Velocit\u00e0, Resistenza, Coraggio, Fortuna, Carisma, Fascino) determinate da un lancio di dadi. La loro somma d\u00e0 i punti vita del personaggio. Vi sono poi un punteggio di abilit\u00e0 (sorta di punti esperienza) e di potere (per lanciare incantesimi). Il combattimento viene risolto con l'uso di dadi. Si possono trovare vari oggetti, il pi\u00f9 importante dei quali \u00e8 la Spada del Destino, arma magica dai sinistri poteri cui Fire*Wolf si lega suo malgrado nel primo libro.\nGolden Dragon.\nTraduzione della serie di avventure fantasy \"Golden Dragon Fantasy Gamebooks\". Il sistema di gioco \u00e8 simile e un poco pi\u00f9 semplice di quello della serie \"Fighting Fantasy\"; i personaggi sono definiti da tre caratteristiche (vigore, psi e agilit\u00e0) e il combattimento viene risolto come i dadi. Sono stati tradotti tutti i libri, tranne l'ultimo \"Castle of Lost Souls\".\nGrecia Antica.\nLa serie \"Grecia Antica\" \u00e8 la traduzione della serie \"Cretan Chronicles\" di Butterfield, Honigmann e Parker, ambientata nella mitologia greca. Il protagonista \u00e8 Alteo, fratello di Teseo. Nella finzione della serie, diversamente dal racconto mitologico, Teseo \u00e8 morto a Creta affrontando il Minotauro, e Alteo ha il compito di cimentarsi nella stessa impresa. Affascinante per i richiami alla mitologia greca e per l'ottima qualit\u00e0 letteraria, .\nIl personaggio \u00e8 descritto da quattro punteggi: potenza, protezione (valori di riferimento per attacco e difesa in combattimento), onore e infamia. Questi due valori variano secondo il comportamento di Alteo e sono molto importanti: essi infatti influenzano il comportamento dei personaggi e degli dei verso il protagonista. Il combattimento viene risolto con il lancio dei dadi, modificati dal valore di potenza e protezione. Chi viene colpito passa da \"sano\" a \"ferito\", poi a \"ferito gravemente\" e infine a \"morto\". Vincendo il combattimento si torna a \"sano\".\nImportante \u00e8 il ruolo degli dei: alla creazione del personaggio, il giocatore deve scegliere un dio Protettore tra Atena, Apollo, Poseidone, Afrodite, Ares, Era: ognuno elargisce un particolare beneficio e pu\u00f2 aiutare il protagonista in diverse situazioni. Inoltre nel corso della storia il comportamento del protagonista causer\u00e0 il favore o lo sfavore delle varie divinit\u00e0, scatenando diversi eventi e sviluppi di trama. Infine \u00e8 possibile invocare Zeus una volta per libro per salvarsi dalla morte o per recuperare l'onore.\nAltra caratteristica \u00e8 la meccanica delle \"preveggenze\": alcuni paragrafi sono marcati in corsivo, indicando la possibilit\u00e0 per il personaggio di compiere un'azione diversa dalle scelte elencate a fine paragrafo, senza che il testo ne espliciti la natura. In questo caso il giocatore avanza di 20 paragrafi per scoprire l'esito della sua azione. La meccanica vuole valorizzare la sintonia del giocatore con l'ambientazione facendo leva sul suo intuito: se la \"preveggenza\" viene seguita in situazioni che nel mondo classico possono essere definite ordinarie, il personaggio viene spesso punito. Se invece il giocatore segue la \"preveggenza\" in un contesto particolare, l'eroe viene premiato da un esito positivo.\nLa serie \u00e8 composta dai seguenti libri:\nGuerrieri della strada.\n\"Guerrieri della Strada\" (\"Freeway Warrior\") \u00e8 una serie di 4 librogame scritti da Joe Dever e ambientati negli Stati Uniti sconvolti da una devastante esplosione nucleare. Un gruppo di sopravvissuti deve viaggiare dal Texas alla California, pi\u00f9 sicura e quasi risparmiata dalla catastrofe. Pubblicati in lingua originale dal 1988 al 1990 dalla Beaver Books, sono stati pubblicati integralmente in Italia dalla Edizioni EL tra il 1990 e il 1991.\nLa serie \u00e8 composta dai seguenti libri:\nHorror classic.\nLa serie ispirata dai grandi capolavori dell'horror classico e scritta da J.H. Brennan, si compone solamente di due titoli; la particolarit\u00e0 della serie \u00e8 che in ognuno dei due volumi il giocatore pu\u00f2 decidere se interpretare il \"cattivo\" o il \"buono\" della storia, seguendo i paragrafi dispari in un caso e i paragrafi pari nell'altro. L'autore \u00e8 stato particolarmente bravo riuscendo ad esprimere bene il punto di vista di entrambi i personaggi, cosicch\u00e9 in ogni caso si ha sempre l'impressione di interpretare il personaggio \"buono\".Ci sono alcune differenze nelle regole tra i due volumi: nel primo saranno presenti denaro e passaggi segreti mentre nel secondo saranno assenti. Poich\u00e9 di fatto si tratta di due librogame condivisi nello stesso volume, ogni paragrafo \u00e8 diviso in una sezione locazione (che descrive le stanze) e un'azione che contiene eventi e scelte, ma richiama a volte la sezione locazione per la descrizione dei luoghi.\nLa Terra di Mezzo.\nTraduzione parziale della serie di librogame \"Middle-earth Quest\" pubblicati dalla ICE e basati sul ciclo del \"Signore degli Anelli\" di J.R.R. Tolkien. Inizialmente la ICE pubblic\u00f2 una serie intitolata \"Tolkien Quest\", ma dovette sospenderla per seri problemi legali. la ICE aveva ottenuto nel 1982 una licenza dalla Tolkien Enterprise per la pubblicazione di giochi basati sulle opere di Tolkien e riteneva che questa copriva anche i librogame, ma dopo la pubblicazione del terzo libro la George Allen &amp; Unwin (che aveva in licenza la pubblicazione dei libri di Tolkien) fece causa alla Tolkien Enterprise e alla ICE per violazione del contratto. La ICE fu forzata a ritirare e distruggere tutte le copie dei libri: 1. \"Night of the Nazg\u00fbl\", 2\". The Legend of Weathertop\", 3\". Rescue in Mirkwood\", (con il terzo, la serie \"Tolkien Quest\" cambi\u00f2 titolo in \"Middle-earth Quest)\", 4. \"Murder at Minas Tirith\", che era stato stampato ma non ancora distribuito. Il danno conseguente ammont\u00f2 a circa 2,25/2,5 milioni di dollari e insieme a problemi simili con i librogame basati sulla serie di Narnia fecero quasi fallire la ICE. Nel 1988 venne negoziato un nuovo contratto e vennero pubblicati nuovi libri sotto licenza dalla George Allen &amp; Unwin, che mantennero il titolo \"Middle-earth Quest, ma ricominciarono la numerazione.\" In seguito al calo di interesse generale per i librogame, la serie originale si interruppe prima di pubblicare tutti i libri previsti (\"Race from Rivendell\", \"Pirates of Pelargir\", \"Lost in the Lonely Mountain\", \"Quest for the Palantir: The Ruins of Annuminas\" e \"Mission to Mordor\"). Nonostante fossero annunciati, non vennero pubblicati.\nIn italiano, dalle Edizioni EL sono stati pubblicati:\nLeggende e malefici.\nTraduzione della serie francese \"L\u00e9gendes et mal\u00e9fices\" che avrebbe dovuto essere composta da quattro libri, ma venne interrotta subito dopo il primo. Il personaggio ha quattro attributi (costituzione, forza, destrezza e intelligenza), con costituzione che svolge il ruolo dei punti ferita ed \u00e8 pari alla somma degli altri tre. Ogni volta che si viene feriti si perdono punti costituzione e si deve diminuire della stessa quantit\u00e0 un attributo. La risoluzione delle azioni non usa metodi casuali, ma semplicemente confronta il valore di uno degli attributi con una soglia fissa, per cui il giocatore deve prestare attenzione a gestire le sue abilit\u00e0 e a scegliere quali diminuire quando viene ferito.\nLupo Solitario.\n\"Lupo Solitario\" (\"Lone Wolf\") \u00e8 una serie di 28 librogame ambientata nel Magnamund e appartenente all'omonima saga, creata da Joe Dever ed inizialmente illustrata da Gary Chalk, che narra, in prima persona, le avventure del Maestro Ramas Lupo Solitario. \u00c8 probabilmente la serie pi\u00f9 famosa delle 34, l'unica che ha correlati romanzi, giochi di ruolo, alcuni videogames e un fumetto oltre ad avere un numeroso movimento fandom. Due nuovi libri sono stati pubblicati negli anni dieci del nuovo millennio: \"Le tempeste del Chai\" (2015) e \"Morte nell'abisso\" (2018).\nMisteri d'Oriente.\nTraduzione integrale della serie francese \"La Saga du Pr\u00eatre Jean\" di Doug Headline e Dominique Monrocq, pubblicata dalla Hachette. Il lettore assume il ruolo del leggendario Prete Gianni, che in questa saga viene immaginato al servizio di Riccardo Cuor di Leone alla ricerca della mitica citt\u00e0 di Shangri-La. Il personaggio \u00e8 definito dai punteggi di Forza e Vitalit\u00e0, ed ha a disposizione una bisaccia che pu\u00f2 contenere 10 oggetti, oltre a una borraccia con capacit\u00e0 di 4 razioni di acqua.\nLa saga originale si interruppe dopo i primi cinque libri e gli ultimi tre previsti non furono mai pubblicati (\"Au pays des Dragons\", \"Le desert de la Mort\" e \"Shangri-la!\").\nNinja.\nTraduzione integrale della serie inglese \"The Way of the Tiger\" scritta da Mark Smith, Jamie Thomson e originariamente pubblicata dalla Knight Books nel Regno Unito. Nella creazione del personaggio, il giocatore \u00e8 chiamato a scegliere quali fra le arti del ninjutsu sono state apprese dal suo ninja. Similmente alla serie di Lupo Solitario, al termine di una missione (ovvero, dopo aver completato con successo uno dei libri) il giocatore pu\u00f2 aggiungere un'arte a quelle conosciute.\n\u00c8 ambientata nel mondo di Orb, gi\u00e0 comparso nel librogame \"Talisman of Death\" nella serie \"Fighting Fantasy\". Il prequel \"Ninja!\" (2014) e il libro finale \"Redeemer!\" (2015) furono autopubblicati dagli autori su Amazon e successivamente pubblicati in cartaceo dalla Megara Entertaintment\nOberon.\n\"Oberon\" (\"The World of Lone Wolf\") \u00e8 una serie di 4 librigame, creati da Joe Dever e Ian Page, ambientati nello stesso mondo della collana \"Lupo Solitario\", il Magnamund.\nOltre l'incubo.\nTraduzione integrale della collana inglese \"Forbidden Gateway\", scritta da Ian Bailey e Clive Bailey e pubblicata dalla Magnet. L'ambientazione \u00e8 ispirata alle atmosfere horror dei romanzi di H. P. Lovecraft.\nPartita a quattro.\nTraduzione del primo gruppo di quattro libri della serie \"D\u00e9fis et sortil\u00e8ges\", ognuno dei quattro libri pu\u00f2 essere giocato da solo o insieme agli altri quattro, fino a un massimo di quattro personaggi che esplorano la stessa zona. Il secondo gruppo dei successivi quattro libri della serie: 5. \"Les h\u00e9ritiers de Dorgan\", 6. \"Le sanctuaire des Horlas\", 7. \"La huiti\u00e8me porte\", 8. \"L'ultime r\u00e9incarnation\", anch'essi giocabili in singolo o in collaborazione, \u00e8 rimasto inedito in italiano.\nRealt\u00e0 &amp; fantasia.\nTraduzione parziale della serie \"'Starlight Adventure\" indirizzata a un pubblico femminile, sono rimasti inediti tre libri della serie: \"Star Rider\", \"Riddle of the Runaway\" e \"Ice Dancer\".\nRealt\u00e0 virtuale.\nTraduzione integrale della serie inglese \"Virtual Reality\". Il giocatore crea un personaggio scegliendo un elenco di opzioni predefinite, ognuna di esse include una lista di abilit\u00e0, di equipaggiamento e un certo numero di punti ferita e di denaro. Le azioni non sono risolte in maniera casuale, ma determinate dal possedere o meno certe abilit\u00e0.\nRobin Hood.\nTraduzione della serie inglese \"Robin of Sherwood\" basata sulla serie televisiva \"Robin Hood\" (\"Robin of Sherwood\"). Il sistema \u00e8 simile a quello di \"Lupo Solitario\", ma il personaggio invece di essere generato casualmente viene costruito a punti.\nRupert il selvaggio.\nTraduzione della serie \"Battle Quest\", composta da due volumi molto simili tra loro, in cui un eroe barbarico deve uccidere mostri e collezionare tesori. Ha avuto poco successo in Italia e all'estero, dove per\u00f2 era dotata di kit di gioco come griglia per decodificare o contatore dei tesori raccolti. Il personaggio, Rupert, ha un punteggio di forza pari a 6, che scende colpo dopo colpo (se colpiti si deve abbandonare il combattimento in corso). Bisogna trovare un massimo di 8 tesori, a disposizione ci sono oggetti magici, come la pergamena delle lettere misteriose o formula d'incantamento che svelano alcune indicazioni in codice.\nSamurai.\nTraduzione integrale della serie francese \"La Loi du sabre\". I racconti sono ambientati in una versione fantasy del Giappone del XVII secolo, in cui il protagonista \u00e8 un samurai.\nSherlock Holmes.\nSherlock Holmes (\"Sherlock Holmes Solo Mysteries\") \u00e8 una serie di 8 librogame ambientati nell'Inghilterra vittoriana, negli ambienti e nelle atmosfere del personaggio creato da Arthur Conan Doyle. Sono stati originariamente pubblicati dalla ICE in collaborazione con la Berkley negli Stati Uniti nel 1987.\nSimbad il marinaio.\nTraduzione della serie francese \"Sindbad le Magnifique\" francese, \u00e8 stata una delle ultime a essere pubblicate in Italia (nel 1993). Composta di un solo volume, non ha avuto notevole successo in patria n\u00e9 nell'edizione italiana.\nSimbad ha le due canoniche caratteristiche (Abilit\u00e0 e Vitalit\u00e0). Il combattimento si svolge lanciando i dadi e determinando punteggi di attacco e difesa propri e degli avversari. Particolare la possibilit\u00e0 di una vera e propria \"battaglia navale\", seppur con meccanismo semplificato.\nSkyfall.\nTraduzione della serie inglese \"The Legends of Skyfall\" di David Tant. L'ambientazione \u00e8 basata su un mondo fantasy abitato dai discendenti dei naufraghi di un'astronave precipitata sul pianeta. Un personaggio \u00e8 descritto dai tre attributi (destrezza, vitalit\u00e0 e fortuna). La componente casuale viene data dal lancio di una o pi\u00f9 monete, con regole per stabilire come sommare (o sottrarre) le teste e croci.\nSortilegio.\nTraduzione della serie inglese (\"Sorcery!\") di Steve Jackson e ambientati nello scenario fantasy di Kakhabad tra maghi, creature soprannaturali ed enigmi di ogni genere. Pubblicati in lingua originale dal 1983 al 1985, sono stati introdotti in Italia dalla casa editrice Edizioni EL, che ha pubblicato tutti i 4 libri dal 1987 al 1989.\nSuperpoteri.\nTraduzione della serie francese \"Superpouvoirs\" in cui il giocatore assume il ruolo di un supereroe.\nTime Machine.\nTraduzione parziale della serie statunitense \"Time Machine\", della quale furono tradotti 10 libri su 25. Il protagonista della serie \u00e8 un ragazzino, che va avanti e indietro nel corso dei secoli con l'obiettivo di risolvere vari misteri: si va dalla scomparsa dei dinosauri alla scoperta delle sorgenti del Nilo, fino alla leggendaria Atlantide. L'ordine di pubblicazione italiano \u00e8 diverso da quello originale, ma comunque ognuno \u00e8 una storia a s\u00e9 stante.\nUnicorno.\nTraduzione della serie inglese \"Fatemaster\". Caratteristica particolare della serie \u00e8 che man mano che il giocatore esplora il libro gli vengono dati dei pezzi di mappa (divisa in esagoni per gli ambienti esterni e in quadretti per quelli interni). Non vengono usati punti ferita, ma persi punti attributo e il personaggio ha accesso a degli incantesimi, anche se non in maniera flessibile come per la serie \"Sortilegio\". Oltre ai due pubblicati, era stato progettato un terzo volume \"Marauders at Redmarsh\" che non vide la luce.\nUno sguardo nel buio.\nGioco di ruolo tedesco per il quale furono pubblicate una serie di sei avventure, seguite da altre due successivamente alla pubblicazione di un approfondimento delle regole."}
{"id": "1965281", "revid": "180202", "url": "https://it.wikipedia.org/wiki?curid=1965281", "title": "Forme uniche di continuit\u00e0 nello spazio", "text": ""}
{"id": "1965283", "revid": "145967", "url": "https://it.wikipedia.org/wiki?curid=1965283", "title": "Paradosso di Schroedinger", "text": ""}
{"id": "1965284", "revid": "180202", "url": "https://it.wikipedia.org/wiki?curid=1965284", "title": "Forme uniche nella continuit\u00e0 nello spazio", "text": ""}
{"id": "1965286", "revid": "2153076", "url": "https://it.wikipedia.org/wiki?curid=1965286", "title": "Dig, Lazarus, Dig!!!", "text": "Dig, Lazarus, Dig!!! \u00e8 il quattordicesimo album di studio dei Nick Cave and the Bad Seeds pubblicato il 3 marzo 2008."}
{"id": "1965290", "revid": "767487", "url": "https://it.wikipedia.org/wiki?curid=1965290", "title": "Miguel Capuccini", "text": "Carriera.\nGioc\u00f2 nel Pe\u00f1arol dal 1928 al 1934. Sempre col Penarol conquist\u00f2 3 campionati uruguaiani.\nOccupava il ruolo di portiere di riserva dell' con la quale vinse i Mondiali del 1930, competizione in cui non scese mai in campo. Partecip\u00f2 anche alla Coppa America 1927."}
{"id": "1965291", "revid": "1226", "url": "https://it.wikipedia.org/wiki?curid=1965291", "title": "Il regno dei lupi", "text": ""}
{"id": "1965292", "revid": "767487", "url": "https://it.wikipedia.org/wiki?curid=1965292", "title": "The Best of The Doors (2000)", "text": "The Best of The Doors \u00e8 un album compilation del gruppo dei Doors pubblicato nel 2000 in versione singola, doppia ed edizione limitata da non confondersi con le omonime pubblicazioni del 1973 e 1985 vista la presenza nel titolo delle parole \"The Best of\".\nTracce.\nTutte le canzoni sono scritte dai Doors tranne dove \u00e8 indicato.\nDisco Bonus.\nL'album \u00e8 stato realizzato in versione digipak in edizione limitata, ed include un disco bonus con le seguenti canzoni:"}
{"id": "1965294", "revid": "767487", "url": "https://it.wikipedia.org/wiki?curid=1965294", "title": "Comando generale di tecnologia aerospaziale", "text": "Il Comando generale di tecnologia aerospaziale (in portoghese \"Comando-Geral de Tecnologia Aeroespacial\"), una volta chiamato Centro tecnico aerospaziale (in portoghese \"Centro T\u00e9cnico Aeroespacial\"), \u00e8 un centro di ricerche aeronautiche brasiliano situato nella citt\u00e0 di S\u00e3o Jos\u00e9 dos Campos, nello Stato di San Paolo."}
{"id": "1965308", "revid": "1745361", "url": "https://it.wikipedia.org/wiki?curid=1965308", "title": "T\u00e1in B\u00f3 C\u00faailnge", "text": "T\u00e1in B\u00f3 C\u00faailnge (lett. \u00abLa razzia dei bovini del Cooley\u00bb) \u2014 anche noto semplicemente come The T\u00e1in e tradotto in italiano come La grande razzia \u2014 \u00e8 un racconto appartenente all'antica letteratura d'Irlanda, in genere considerato un poema epico, anche se scritto principalmente in prosa e non in versi. La storia racconta della guerra combattuta tra l'Ulster e il Connacht per il possesso del toro Donn C\u00faailnge. All'esercito del Connacht, riunito dalla regina Medb e da suo marito Ailill si oppone per l'Ulster un unico solitario eroe, l'adolescente C\u00fa Chulainn. L'ambientazione del racconto \u00e8 la Penisola di Cooley, oggi nella Contea di Louth, nella Repubblica d'Irlanda.\nTradizionalmente attribuito al I secolo a.C. il \"T\u00e1in\" \u00e8 il testo centrale del ciclo dell'Ulster. Sopravvive in due versioni contenute in manoscritti del XII secolo, la prima una compilazione per lo pi\u00f9 in antico irlandese, la seconda un'opera in medio irlandese.\nTrama.\nLa trama vera e propria del \"T\u00e1in\" \u00e8 preceduta da una serie di \"remsc\u00e9la\", cio\u00e8 di preamboli che spiegano le origini e le vicende dei protagonisti, nonch\u00e9 la presenza di eroi dell'Ulster alla corte del Connacht, la maledizione che impedisce agli uomini dell'Ulster di combattere per il loro paese, le origini misteriose dei tori Donn C\u00faailnge e Finnbhennach. Nella sua tradizione del 1969 Thomas Kinsella ne scelse otto, a volte coincidenti con parte del testo dell'opera principale. Va notato che molti sono i racconti epici che si dicono antefatti del \"T\u00e1in\", alcuni dei quali per\u00f2 hanno con l'opera in questione un legame indiretto. \nLa prima versione si apre con la scena di Ailill e Medb che stanno radunando il loro esercito a Rathcroghan, per uno scopo che l'autore d\u00e0 per scontato sia noto al lettore. La seconda versione aggiunge un prologo, nel quale i due sovrani confrontano le rispettive ricchezze. Alla fine emerge che ci\u00f2 che fa la differenza a favore di Ailill \u00e8 il possesso dell'incredibilmente fertile toro Finnbhennach, per altro nato nella mandria di Medb, ma trasferitosi spontaneamente alla mandria di Ailill in quanto gli sembrava umiliante appartenere ad una donna. Medb decide allora che solo l'altrettanto potente Donn di Cooley avrebbe potuto bilanciare i conti col marito. La regina convince il proprietario, D\u00e1ire mac Fiachna, ad affittarle il toro da monta per un anno, ma i suoi messi ubriachi rivelano che la loro intenzione sarebbe stata quella di prendere l'animale anche con la forza in caso di mancato accordo. La trattativa naturalmente salta e Medb raduna un esercito per catturare la magnifica preda, esercito in cui figurano tra gli alleati anche alcuni fuoriusciti dell'Ulster, capitanati da Fergus mac R\u00f3ich.\nGli uomini dell'Ulster vengono debilitati da un'apparente epidemia, la \"ces no\u00ednden\", letteralmente \"debolezza di nove giorni\" (sebbene i suoi effetti dureranno poi mesi). Un'altra storia spiega che questa \u00e8 la maledizione che la dea Macha impose al re dell'Ulster per esser stata costretta a gareggiare col carro nonostante l'avanzata gravidanza. L'unico che conserva il suo vigore in tutto l'Ulster \u00e8 il diciassettenne C\u00fachulainn, che per altro, responsabile della guardia ai confini, per appartarsi con una ragazza ha lasciato che il paese venisse invaso di sorpresa. C\u00fachulainn, aiutato dal fedele auriga L\u00e1eg, conduce una guerriglia contro i nemici in avanzata, e infine li ferma invocando il diritto di risolvere la guerra attraverso un duello di campioni presso il guado. Cos\u00ec egli sconfigger\u00e0 un avversario dopo l'altro, in una sequenza di scontri durata mesi. Ci\u00f2 nonostante si dimostra incapace di impedire a Medb la cattura del toro Donn.\nIn questa battaglia prolungata C\u00fachulainn viene in contatto con alcune divinit\u00e0, sia ostili che amiche. Una volta gli si presenta la M\u00f3rr\u00edgan sotto le sembianze di una stupenda giovane donna, che gli offre il suo amore. L'eroe rifiuta sprezzante e la dea si rivela, minacciando di ostacolarlo nel suo prossimo scontro. Cos\u00ec accadr\u00e0: prima nella forma di un'anguilla che lo intrappoler\u00e0 nel guado, poi come lupo che mette in fuga precipitosa una mandria attraverso il guado, infine come giovenca alla testa della mandria. In ogni forma la M\u00f3rr\u00edgan viene ferita. Infine ricompare sotto forma di una vecchia, coperta delle ferite da poco subite, che sta mungendo una vacca. Cos\u00ec offre tre bicchieri di latte a C\u00fachulainn, che non solo accetta, ma per ogni bicchiere la benedice, guarendo ogni ferita. \nUn'altra volta, dopo un combattimento particolarmente difficile C\u00fachulainn viene visitato da uno spirito che si rivela essere L\u00fag, il suo vero padre. per tre giorni l'eroe viene tenuto in un sonno magico mentre il dio lo cura con le sue arti. Durante questa parentesi i giovani suoi compagni accorrono in suo aiuto, ma vengono massacrati dai guerrieri del Connacht. Al risveglio, saputa la terribile notizia, C\u00fachulainn subisce una spettacolare \"r\u00edastrad\", una crisi di furia tale da distorcere il suo corpo in quello mostruoso di un essere senza piet\u00e0, che non distingue tra amici e nemici. In questa forma assalta il campo degli uomini del Connacht e vendica sei volte gli amici caduti. \nDopo questo singolare episodio riprende la sequenza infinita di duelli, anche se Medb pi\u00f9 volte viola i patti inviando contro C\u00fachulainn pi\u00f9 avversari alla volta. Infine tocca a Fergus dell'Ulster, il suo padre adottivo. C\u00fachulainn accetta di cedergli il passo senza combattere solo a condizione che egli prometta di fare lo stesso la prossima volta che si incontreranno. \nMa l'ultimo duello, lungo tre giorni, vede opposti strenuamente C\u00fachulainn e il suo miglior amico, il fratello adottivo Ferdiad.\nFinalmente gli uomini dell'Ulster si destano dal torpore, prima uno alla volta, poi in massa e inizia la battaglia finale. Essa finisce quando Fergus, in onore della parola data, ritira le sue forze dal campo. Il panico dilaga fra gli alleati del Connacht e Medb \u00e8 costretta a ritirarsi. Ci\u00f2 nonostante ha ottenuto quello che voleva, il toro di Cooley. Ma durer\u00e0 poco: lo scontro tra Donn C\u00faailnge e Finnbhennach vede la vittoria del primo e la morte del secondo. Ma Donn, mortalmente ferito, fugge per tutta l'Irlanda, dando nome a molte localit\u00e0 prima di tornare a casa esausto per morire.\nIl testo.\nIl \"T\u00e1in B\u00f3 C\u00faailnge\" \u00e8 sopravvissuto in due redazioni. \nLa prima consiste in parte del \"Lebor na hUidre\", il \"Libro della Mucca Bruna\", un manoscritto della fine XI / inizio XII secolo, redatto nel monastero di Clonmacnoise. Un testo mutilo della stessa versione si ritrova anche nel manoscritto del XIV secolo detto il \"Libro Giallo di Lecan\". L'intera opera si \u00e8 potuta ricostruire a partire dalla sovrapposizione di queste due fonti. La versione per altro risulta una compilazione di versioni ancora precedenti, come emerge dalla variet\u00e0 di episodi doppi e dai riferimenti testuali alle \"altre versioni\". \nMolti episodi di questa prima versione sono stupendi, scritti nella caratteristica limpida prosa della miglior letteratura antico-irlandese, ma altri sono criptici sommari, e l'intero lavoro appare come scollegato. Le evidenze linguistiche fanno attribuire la maggior parte del lavoro all'VIII secolo, con parti risalenti probabilmente ancora prima. \nLa seconda versione si trova nel manoscritto del XII secolo noto come il \"Libro di Leinster\". Questa appare l'esercizio di sintesi di un monaco che mise insieme materiale del \"Lebor na hUidre\" e fonti sconosciute del \"Libro Giallo di Lecan\" per creare una versione coerente dell'intera epopea. Se il risultato \u00e8 piacevole da un punto di vista letterario il linguaggio del testo appare troppo \"moderno\" e fiorettato rispetto all'originale e privato di quella semplicit\u00e0 espressiva che si faceva apprezzare nelle versioni pi\u00f9 antiche. \nLa versione del \"Libro di Leinster\" riporta alla fine la seguente chiosa (in latino): \nUna terza versione ci \u00e8 nota a partire da frammenti rinvenuti in altri manoscritti successivi. \nC'\u00e8 ragione di ritenere che lunga fu la tradizione orale sfociata nel \"T\u00e1in B\u00f3 C\u00faailnge\". Ad esempio il poema \"Conailla Medb michuru\" (\"Medb strinse contratti illegali\") di Luccreth moccu Chiara, datato al 600 circa, racconta la storia dell'esilio di Fergus alla corte di Ailill e Medb, tema che il poeta dice \"sen-eolas\" (\"antica sapienza\"). Altri due poemi del VII secolo alludono alla materia del \"T\u00e1in\": nelle \"Verba Sc\u00e1thaige\" (\"Parole di Sc\u00e1thach\"), la donna guerriero Sc\u00e1thach profetizza la lotta del suo allievo C\u00fachulainn al guado; e il \"Ro-mb\u00e1e laithi rordu rind\", attribuito allo stesso C\u00fachulainn, fa riferimento ad un evento della sezione Boyhood Deeds del \"T\u00e1in\".\nCecile O'Rahilly has published academic editions/translations of both recensions, \"T\u00e1in B\u00f3 C\u00faailnge from the Book of Leinster\" (1967) and \"T\u00e1in B\u00f3 C\u00faailnge Recension 1\" (1976), as well as an edition of the later Stowe Version (1984), a variant version of recension 2 in more modern language, with a few extra passages. Winifred Faraday's \"The Cattle-Raid of Cualnge\" (1904) translates the first recension, and Joseph Dunn's \"The Ancient Irish Epic Tale T\u00e1in B\u00f3 C\u00faailnge\" (1914) translates the second, with passages added from the first recension and the Stowe version."}
{"id": "1965310", "revid": "767487", "url": "https://it.wikipedia.org/wiki?curid=1965310", "title": "The Very Best of The Doors (2001)", "text": "The Very Best of The Doors \u00e8 una \"raccolta\" del gruppo dei Doors pubblicata solo in America nel 2001 dalla Rhino Records."}
{"id": "1965311", "revid": "125421224", "url": "https://it.wikipedia.org/wiki?curid=1965311", "title": "Mimmo Poli", "text": "Biografia.\n\u00c8 stato uno dei pi\u00f9 noti e attivi caratteristi del cinema italiano; in trentacinque anni di carriera vantava una filmografia sterminata essendo apparso in oltre 200 film. Cominci\u00f2 sin da giovane calcando i palcoscenici e recitando in dialetto romanesco.\nNel 1951 ebbe una piccola parte nel film \"Tot\u00f2 e i re di Roma\" diretto da Mario Monicelli. Da allora divenne un volto particolarissimo, amato tanto da Tot\u00f2 quanto da Federico Fellini. Compare ovunque, dove serve un barista, uno scaricatore, un detenuto, dai film del \"Monnezza\" a quelli di Bernardo Bertolucci.\nTra le pellicole pi\u00f9 rilevanti: \"Il cappotto\" (1952) di Alberto Lattuada; \"Tot\u00f2 a colori\" (1952) di Steno; \"Stazione Termini\" (1953) di Vittorio De Sica; \"Il tesoro dell'Africa\" di John Huston; \"Le notti di Cabiria\" (1956) di Federico Fellini; \"Poveri ma belli\" (1957) di Dino Risi; \"Arrangiatevi\" (1959) di Mauro Bolognini; \"Tot\u00f2, Peppino e... la dolce vita\" (1961) di Sergio Corbucci; \"Vanina Vanini\" (1961) di Roberto Rossellini. Apparve anche in molti film di Franco Franchi e Ciccio Ingrassia.\nA causa di gravi problemi di salute, fu costretto ad abbandonare le scene a met\u00e0 anni ottanta: l'ultima apparizione risale al 1985, con \"I soliti ignoti vent'anni dopo\". Mor\u00ec nel 1986, a 65 anni, colpito da un infarto."}
{"id": "1965319", "revid": "15756", "url": "https://it.wikipedia.org/wiki?curid=1965319", "title": "Croatia Airlines", "text": "Croatia Airlines Ltd. \u00e8 compagnia aerea di bandiera della Croazia ed ha sede a Zagabria. L'hub principale \u00e8 l'Aeroporto di Zagabria-Pleso. Croatia Airlines \u00e8 membro della Star Alliance, una delle pi\u00f9 importanti alleanze tra compagnie aeree del mondo.\nStoria.\nFondata il 7 agosto 1989 sotto il nome di \"Zagal\" (Zagreb Airlines), la compagnia ha iniziato la sua attivit\u00e0 di trasporto aereo con un aeromobile Cessna 402. Inizialmente l'attivit\u00e0 era svolta solo per il servizio cargo.\nIl 23 giugno 1990 dopo le prime elezioni democratiche croate, \"Zagal\" modific\u00f2 la propria denominazione in \"Croatia Airlines\".\nA partire dal 1991 la compagnia ha iniziato regolari collegamenti di linea tra Zagabria e Spalato con l'utilizzo di un McDonnell Douglas MD-82.\nNel corso del 1992 questa rotta sub\u00ec una breve interruzione a seguito dell'aggressione croata da parte dei serbo-montenegrini. Nello stesso anno si ebbe l'ingresso della compagnia aerea nella IATA (Associazione Internazionale per il Trasporto Aereo) e l'avvio dei primi collegamenti internazionali effettuati con l'utilizzo di tre Boeing 737 acquistati dalla Lufthansa.\nNel 1993 due ATR 42 ed altri due 737 implementarono la flotta, furono aperti uffici in diverse citt\u00e0 europee e la societ\u00e0 acquist\u00f2 un'agenzia di viaggio per organizzare viaggi di gruppo ed individuali.\nNel 1994, Croatia Airlines ha trasportato il suo milionesimo passeggero e poco dopo il papa Giovanni Paolo II ha volato con la compagnia per una visita pastorale in Croazia.\nNel 1995, con l'utilizzo di un'ulteriore ATR 42 i passeggeri trasportati arrivarono a due milioni. Nel 1996 Croatia Airlines fu la prima compagnia a volare verso Sarajevo mentre nel 1997 si \u00e8 impiegato il primo Airbus A320.\nNel 1998 \u00e8 stato aggiunto alla flotta un Airbus A319 e nello stesso anno Croatia Airlines diventa membro della Association of European Airlines (AEA), a fine anno si raggiunsero i cinque milioni di passeggeri trasportati.\nNel corso del 2000 fu inaugurato un sistema di bigliettazione automatico.\nIl 18 novembre 2004, Croatia Airlines diventa membro regionale di Star Alliance insieme alla compagnia slovena \"Adria Airways\" e alla finlandese \"Blue1\".\nNel 2007 la compagnia ha trasportato 1.715.027 passeggeri. Secondo alcune stime il 2007 \u00e8 stato l'anno in cui si sono registrati i migliori dati di traffico e di profitto (25 milioni di kune croate).\nNel 2008 c'\u00e8 stato un rinnovamento della flotta con il ritiro degli ATR 42 rimpiazzati con Bombardier Dash 8-Q402.\nGli aerei della flotta portano i nomi di comuni e regioni della Croazia.\nIl 29 maggio 2011 Croatia Airlines e il partner per la manutenzione Lufthansa hanno annunciato l'introduzione di nuovi sedili \"Recaro\" da installare in alcuni aeromobili della famiglia A320 a partire dall'estate 2012, aumentando la capacit\u00e0 di posti a sedere di due file.\nNel novembre 2012 il governo ha iniettato 800 milioni di kune affinch\u00e9 la compagnia aerea diventasse redditizia. Il governo sta cercando di ristrutturare la compagnia aerea ed \u00e8 alla ricerca di un investitore strategico.\nDestinazioni.\nAccordi commerciali.\nAl 2022 Croatia Airlines ha accordi di code-share con le seguenti compagnie:\nAlleanze.\nIl 18 novembre 2004 Croatia Airlines \u00e8 entrata a far parte di Star Alliance:\nFlotta.\nAl settembre 2019 la flotta di cui dispone la compagnia \u00e8 composta da:"}
{"id": "1965321", "revid": "180202", "url": "https://it.wikipedia.org/wiki?curid=1965321", "title": "Forme uniche della continuit\u00e0 dello spazio", "text": ""}
{"id": "1965324", "revid": "767487", "url": "https://it.wikipedia.org/wiki?curid=1965324", "title": "Bargino", "text": "Bargino \u00e8 una frazione del comune di San Casciano in Val di Pesa.\nPiccolo agglomerato urbano posto ai piedi del Castello di Bibbione da una parte e del Castello di Pergolato dall'altra. Sulla strada principale \u00e8 situata la chiesa dedicata a San Colombano. La chiesa \u00e8 decorata da lesene in cotto secondo lo stile senese. La chiesa nasce come semplice oratorio della chiesa di San Colombano alla Collina, grazie all'accresciuta popolazione \u00e8 diventata sede di parrocchia.\nIl Bargino \u00e8 bagnato dalla Pesa (fiume), ed ha anche un lago per la pesca sportiva, Lago Mulinvecchio o \"Lago della Ciurma\".\nVero e proprio simbolo del Bargino \u00e8 il cipresso secolare che domina l'incrocio al centro del paese.\nDal centro del paese parte un P.A.N. (percorso archeologico naturalistico) che attraverso un sentiero in salita immerso nel bosco conduce fino alla Tomba dell'Arciere, importante testimonianza etrusca.\nNel XVIII secolo da una pianta di strade del comune di San Casciano risulta che al Bargino erano presenti solo la chiesetta ed un'osteria.\nIl Bargino e le sue colline rientrano nel territorio del Chianti Classico (vino), dal 2012 ospita la Cantina Antinori nel Chianti Classico , importante testimonianza architettonica incastonata nella collina a sud dell'abitato e nuovo quartier generale della Marchesi Antinori."}
{"id": "1965329", "revid": "118871589", "url": "https://it.wikipedia.org/wiki?curid=1965329", "title": "Torri costiere d'Abruzzo", "text": "Le torri costiere dell'Abruzzo costituivano il sistema difensivo, di avvistamento e di comunicazione lungo la fascia costiera del Regno di Napoli. Furono costruite per arginare le frequenti incursioni dei corsari barbareschi.\nNel XVI secolo, quando Carlo V era Imperatore del Sacro Romano Impero e re di Napoli, il confine tra il Regno di Napoli a sud e lo Stato della Chiesa a nord era segnato dal corso inferiore del fiume Tronto.\nProprio vicino alla foce di questo fiume, per volere del vicer\u00e9 Don Pedro di Toledo, nel 1547 venne costruita una torre come posto di guardia e difesa della costa dalle incursioni saracene, ed anche un edificio adiacente, destinato all'ufficio doganale del confine con lo Stato Pontificio. Solo successivamente tale fortificazione entrer\u00e0 a far parte del sistema di torri costiere del Regno di Napoli.\nProgettista fu il valenciano \"Pirro Luis Escrib\u00e0\" (italianizzato in \"Pirro Aloisio Scriv\u00e0\"), capitano ed architetto militare, lo stesso del Forte spagnolo dell'Aquila e di Castel Sant'Elmo a Napoli.\nLa realizzazione fu diretta dal capitano \"Martin da Seguera\" o \"Martin De Segura\"\ndal quale presero il nome sia il centro abitato di Martinsicuro che la stessa torre, detta anche di Carlo V.\nNel XVI secolo, dopo l'alleanza tra Francia ed Impero Ottomano, crebbe la minaccia di incursioni da parte dei Saraceni, che furono particolarmente intense nell'estate del 1556 quando all'Abruzzo furono risparmiate le terribili devastazioni subite dalle coste italiane solo grazie alle difese ed al sistema di punti d'avvistamento. Tuttavia nel 1566 le coste dell'abruzzo citeriore verranno duramente saccheggiate da una grande spedizione ottomana guidata dall'ammiraglio Piyale Pa\u015fa, fermata solamente dalla fortezza di Pescara, che resistette all'assedio e non fu presa.\nDi conseguenza si decise di costruire un sistema integrato di avvistamento e difesa delle coste italiane; il vicer\u00e9 Don Pedro Perafan de Ribera Duca di Alcal\u00e0, volle che anche il litorale abruzzese, come gi\u00e0 altre coste della penisola, fosse dotato di una serie di torri costiere, destinate non solo a dare l'allarme in caso di incursioni nemiche ma, essendo dotate di guarnigione e colubrine, anche a respingere incursioni minori.\nNel 1563, in base ad una relazione del Governatore Marco Antonio Piscicello, de Ribera ordin\u00f2 sei torri, in corrispondenza dei fiumi Foro, Mucchia, Moro, Sangro, Penna, Saline, la cui costruzione per\u00f2 non inizi\u00f2 subito.\nNel 1568 Alfonso Salazar, commissario del presidente della Regia Camera di Summaria, dopo aver effettuato un sopralluogo insieme all'ingegnere Scala, dispose la costruzione di quattordici torri: Tronto, Vibrata, Salinello, Tordino, Vomano, \"Chirano\", Fossacesia, Senella e le sei del 1563; i lavori furono portati a termine entro il 1569.\nFurono posizionate a distanza tale da poter comunicare a vista tra loro, molte alla foce dei fiumi, che costituivano punti d'approdo e fonte d'acqua dolce.\nBuona parte delle torri abruzzesi fu costruita da Vincenzo Tavoldi, un bergamasco che con il fratello si stava occupando delle fortificazioni di Pescara e Civitella, e che il 1\u00ba aprile 1568 si aggiudic\u00f2 l'appalto per otto di tali edifici, impegnandosi a finirli entro diciotto mesi.\nNel 1598, su ordine del vicer\u00e9 Enrique de Guzm\u00e1n, conte di Olivares, il marchese di Cellenza, Carlo Gambacorta, governatore degli Abruzzi, effettu\u00f2 un censimento delle torri d'Abruzzo, predisponendo una serie di schede (raccolte nel manoscritto \"Visita delle torri d'Abruzzo\", ora conservato alla Biblioteca Nazionale di Parigi), contenenti schizzi, piantine, descrizione, posizionamento ed osservazioni varie.\nIl marchese propose di affidare il comando delle torri costiere ad uno spagnolo per riportare le guarnigioni al loro dovere, perch\u00e9 aveva rilevato che il servizio di avvistamento costiero non era svolto con costanza dai \"militi\" che, invece di stare di guardia, spesso si allontanavano dalle torri per dedicarsi ad altre attivit\u00e0 pi\u00f9 remunerative, e nemmeno le ronde notturne venivano effettuate correttamente perch\u00e9 i \"cavallari\" stancavano i loro animali facendoli lavorare nei campi e quindi la notte potevano montare a cavallo solo per breve tempo.\nCon il cessare delle razzie piratesche dal mare le torri persero gradualmente la loro funzione militare, anche se risulta che alcune fossero ancora presidiate nel XVIII secolo."}
{"id": "1965331", "revid": "71433", "url": "https://it.wikipedia.org/wiki?curid=1965331", "title": "1-800-Missing", "text": ""}
{"id": "1965332", "revid": "1305772", "url": "https://it.wikipedia.org/wiki?curid=1965332", "title": "Fosfoglucomutasi", "text": "Con il termine fosfoglucomutasi ci si pu\u00f2 riferire a tre differenti enzimi:"}
{"id": "1965333", "revid": "6923", "url": "https://it.wikipedia.org/wiki?curid=1965333", "title": "Honky Cat", "text": "Honky Cat \u00e8 un singolo di Elton John pubblicato nel 1972.\nIl disco.\n\"Honky Cat\" \u00e8 stata composta da Elton John, il testo \u00e8 di Bernie Taupin. \u00c8 la prima traccia dell'album \"Honky Ch\u00e2teau\".\nLa intro pianistica si rif\u00e0 molto ad uno stile orientaleggiante; e comunque il pianoforte di Elton domina tutta la melodia ed \u00e8 sempre udibile; potrebbe risultare difficile invece riconoscere il basso, soprattutto sul vinile. Non viene utilizzata nessuna chitarra; piuttosto, spicca una sezione di strumenti a fiato (trombone, tromba e sassofoni) R&amp;B, arrangiata da Gus Dudgeon, ed \u00e8 messo in evidenza anche il banjo (suonato da Davey Johnstone). Si tratta, in definitiva, di una produzione di altissimo livello nel panorama musicale (in special modo nel piano rock), potrebbe essere benissimo considerata soul e New Orleans jazz.\nQuando fu pubblicata come singolo, raggiunse la top ten della classifica \"Billboard\", ma non and\u00f2 oltre la 31\u00aa posizione in Gran Bretagna (in Australia non entr\u00f2 nemmeno in classifica); negli Stati Uniti, invece, il brano raggiunse l'ottavo posto. \n\u00c8 oggi considerato uno dei classici pi\u00f9 famosi dell'intero repertorio di Elton John."}
{"id": "1965337", "revid": "287204", "url": "https://it.wikipedia.org/wiki?curid=1965337", "title": "Basketball Club \u017dalgiris 1998-1999", "text": "Questa voce raccoglie le informazioni riguardanti il Basketball Club \u017dalgiris nelle competizioni ufficiali della stagione 1998-1999.\nStagione.\nLa stagione 1998-1999 del Basketball Club \u017dalgiris \u00e8 la 6\u00aa nel massimo campionato lituano di pallacanestro, la Lietuvos krep\u0161inio lyga.\nRoster.\n\"Aggiornato al 14 luglio 2020.\""}
{"id": "1965341", "revid": "123444352", "url": "https://it.wikipedia.org/wiki?curid=1965341", "title": "Re di Le\u00f3n", "text": "Il Regno di Le\u00f3n nacque quando il re delle Asturie Alfonso III, alla sua morte, divise il proprio regno tra i tre figli maggiori e il Le\u00f3n venne ereditato dal primogenito, Garcia I. Nei secoli successivi, i re di Le\u00f3n riuscirono a riunificare, in unione personale, gli antichi domini dei sovrani delle Asturie, fino a quando non entr\u00f2 a far parte della corona di Castiglia nel 1230. Tale rimase il suo status giuridico sino al 30 novembre 1833, quando fu varata una riforma amministrativa della Spagna, che cancell\u00f2 i vecchi reami, con i rispettivi fueros, instituendo al loro posto le province."}
{"id": "1965345", "revid": "212348", "url": "https://it.wikipedia.org/wiki?curid=1965345", "title": "Jana\u00faba (Minas Gerais)", "text": ""}
{"id": "1965348", "revid": "729019", "url": "https://it.wikipedia.org/wiki?curid=1965348", "title": "The Cryme Tyme", "text": "Cryme Time \u00e8 stato un tag team di wrestling formato da JTG e Shad Gaspard.\nIl duo era noto maggiormente per i suoi trascorsi nella World Wrestling Entertainment tra il 2006 e il 2010. Il team si \u00e8 riunito nel 2014, fino alla morte di Gaspard, nel 2020."}
{"id": "1965351", "revid": "599013", "url": "https://it.wikipedia.org/wiki?curid=1965351", "title": "K\u0119stutis \u0160e\u0161tokas", "text": ""}
{"id": "1965352", "revid": "184925", "url": "https://it.wikipedia.org/wiki?curid=1965352", "title": "Four Music Production", "text": ""}
{"id": "1965353", "revid": "287204", "url": "https://it.wikipedia.org/wiki?curid=1965353", "title": "Kestutis Sestokas", "text": ""}
{"id": "1965355", "revid": "7336", "url": "https://it.wikipedia.org/wiki?curid=1965355", "title": "Castel D'Aiano", "text": ""}
{"id": "1965356", "revid": "1318658", "url": "https://it.wikipedia.org/wiki?curid=1965356", "title": "Serie A2 1982-1983 (pallacanestro maschile)", "text": "La prima categoria del campionato italiano di pallacanestro 1982-1983 \u00e8 suddivisa in due serie: A1 ed A2. Nella seconda sono iscritte 16 squadre.\nLa prima fase prevede un girone all'italiana con partite di andata e ritorno. La vittoria vale 2 punti, la sconfitta 0, in caso di parit\u00e0 sono previsti i supplementari.\nAlla seconda fase accedono le prime 4 squadre classificate, che oltre alla promozione in serie A1 per la stagione 1985-1986, hanno la possibilit\u00e0 di accedere ai play-off scudetto.\nLe ultime 2 classificate invece retrocedono in serie B.\nRestano ferme in serie A2 tutte le altre squadre.\nStagione regolare.\nRisultati.\nTabellone Gare Serie A2\u00a01982-83"}
{"id": "1965357", "revid": "118678367", "url": "https://it.wikipedia.org/wiki?curid=1965357", "title": "Temi d'amore", "text": " \u00e8 un manga \"sh\u014djo\" scritto e disegnato da Yuu Yabuuchi, pubblicato in Giappone sulla rivista \"Ciao\" di Shogakukan dal novembre 1991 al giugno 1994. In Italia \u00e8 stato pubblicato da Planet Manga, che ha diviso i 7 volumi originali in 14 pi\u00f9 corti, dal febbraio 2001 all'aprile 2002.\nDal manga \u00e8 stato tratto un anime di 47 episodi, prodotto da Nippon Animation e Studio Comet e andato in onda in Giappone su TV Tokyo tra l'aprile 1996 e il febbraio 1997; in Italia \u00e8 stato trasmesso, con il titolo \"Temi d'amore fra i banchi di scuola\", su Italia 1 dal giugno 2000.\nTra il 1996 e il 1997, \u00e8 stato creato un sequel intitolato composto da 3 volumi, inedito in Italia.\nIl titolo originale prende spunto dal modo in cui i giapponesi definiscono l'et\u00e0 della prima adolescenza.\nTrama.\nYuko Kawai (Yumi, in Italia) \u00e8 una timida ragazza che prova dei sentimenti per il suo amico d'infanzia, nonch\u00e9 vicino di casa, Hiroshi Naganuma. Quando, per\u00f2, scopre che anche Hiroshi si \u00e8 innamorato di lei, Yuko non sa che fare. Iniziano cos\u00ec le numerose avventure tra casa e scuola e i problemi della vita che dovr\u00e0 affrontare Yuko ogni giorno.\nManga.\nIl manga \u00e8 stato pubblicato sulla rivista \"Ciao\" a partire dal 1991 fino al 1994 e successivamente \u00e8 stato serializzato in 7 tank\u014dbon per conto della Shogakukan, pubblicati tra il novembre 1991 al giugno 1994. L'opera ha ricevuto due riedizioni, in 4 volumi nel 2000 e in 5 formato tascabile nel 2009; inoltre essa \u00e8 disponibile come \"e-book\" e \"on-demand\", ovvero su richiesta del lettore. Nell'ultima di queste \u00e8 stato inserito un capitolo extra del 2002 intitolato \"Mizuiro Jidai wo sugite mo\", che si colloca dopo la fine del manga e vede Yuko e Hiroshi cresciuti. Il manga si divide in diverse fasi, cio\u00e8 quando i protagonisti fanno le elementari, poi le medie, e infine le superiori.Tra il 1996 e il 1997, \u00e8 stato creato un sequel intitolato composto da 3 volumi.\nIn Italia la prima serie \u00e8 stata pubblicata con il titolo simile alla serie animata per fidelizzazione con gli spettatori televisivi da Planet Manga (Panini Comics) in 14 volumetti dal febbraio 2001 all'aprile 2002, mentre il seguito \u00e8 tuttora inedito.\nAnime.\nL'anime, prodotto da Nippon Animation e Studio Comet, \u00e8 composto da 47 episodi, andati in onda su TV Tokyo dal 4 aprile 1996 al 27 febbraio 1997. \u00c8 stato successivamente raccolto in 8 DVD divisi in due cofanetti, usciti rispettivamente il 22 marzo e il 25 giugno 2002.\nIn Italia \u00e8 stato acquistato da Mediaset ed \u00e8 stato trasmesso in prima TV sull'emittente televisiva Italia 1, in una edizione censurata, dal giugno 2000, all'interno del contenitore Bim Bum Bam, con 46 dei 47 episodi: non \u00e8 stato infatti mandato in onda l'episodio 39.\nSigle.\nLa sigla italiana, scritta da Alessandra Valeri Manera con la musica di Franco Fasano ed interpretata da Cristina D'Avena, presenta un arrangiamento completamente diverso e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Fivelandia 18\" (2000).\nAdattamento italiano.\nLa serie trasmessa su Mediaset ha sub\u00ecto pesanti censure per potersi adattare al target pre-adolescenziale a cui i programmatori italiani avevano destinato la serie. In originale, per\u00f2 la serie era intesa esattamente come una storia di formazione in cui si mostrava il passaggio dei protagonisti da bambini ad adulti attraverso l'adolescenza; lo stesso titolo originale, \"L'et\u00e0 color dell'acqua\", fa riferimento al fatto che il colore dell'acqua \u00e8 incostante poich\u00e9 \u00e8 in movimento e quindi mutevole e inquieto come il carattere dei ragazzi adolescenti. Nella serie ci sono spesso riferimenti al cambiamento che avviene durante l'adolescenza e in tal senso la serie ha anche un valore didattico.\nL'adattamento italiano non ha colto l'intenzione didattica originale, o l'ha volontariamente eliminata abbassando il target della serie a un pubblico pre-adolescenziale. Famoso \u00e8 rimasto l'episodio 5 intitolato \"Grandi cambiamenti\", dove la protagonista Yuko ha le sue prime mestruazioni, evento completamente censurato che ha quindi comportato un totale stravolgimento nei dialoghi per non menzionare tale evento cardine della puntata. Alla protagonista Yuko viene fatto dire che ha fatto un \"terribile incubo\" che potrebbe essere premonitore; le sue amiche, che nella versione originale la rassicurano dicendole che anche loro hanno il ciclo, nella versione italiana censurata dicono che anch'esse, spesso, sognano premonizioni riguardo anche ai voti dei compiti in classe, ma dopo quest'affermazione appare nei suoi pensieri l'immagine del reggiseno, in riferimento, nella versione originale, all'ingrandimento che avrebbero avuto prossimamente i suoi seni (sono oscuri i motivi per i quali Mediaset non abbia eliminato questa scena contraddittoria). Una volta tornata a casa la ragazza rivela a sua madre ci\u00f2 che le \u00e8 successo, e la madre le fa gli auguri: nella versione originale \u00e8 dovuto al fatto del suo cambiamento, mentre nella versione italiana \u00e8 dovuto al fatto che \u00e8 il suo onomastico, ricorrenza del tutto inventata (in Giappone non viene festeggiato l'onomastico) per giustificare i festeggiamenti e gli auguri che verranno posti alla ragazza durante la cena. Quando il giorno seguente verr\u00e0 regalato alla ragazza un assorbente, esso diverr\u00e0 nella versione italiana un \"talismano che pu\u00f2 proteggere dagli incubi\". Inoltre nell'episodio \u00e8 stato omesso il contenuto riguardante un filmato che guardavano i bambini a scuola, suddivisi per sesso: nella versione originale era un video educativo sul sesso, mentre in entrambe le versioni per i maschi diventa una replica sportiva, mentre per le ragazze non c'\u00e8 alcun accenno. Inoltre, la ragazza teme che durante l'ora d'educazione fisica possano verificarsi situazioni sgradevoli riguardo alla sua femminilit\u00e0, ma in italiano la sua paura di affrontare la lezione \u00e8 dovuta al fatto che teme per la sua incolumit\u00e0 dal momento che, nel suo incubo, prevedeva che le sarebbe accaduta una \"brutta disgrazia\". \u00c8 da notare che il titolo dell'episodio, che allude all'importante cambiamento nel corpo della ragazza, non \u00e8 stato modificato; inoltre l'episodio ha creato abbastanza confusione non spiegando la ragione per la quale la ragazza arrossisce di vergogna ogni qualvolta parla del suo \"incubo\" oppure quando dice frasi quali \"Ho voti bassi persino in educazione fisica\". Oltre a questo episodio sono numerosi i tagli per via dell'abbassamento di target, come nell'episodio 30 quando viene censurata la scena in cui Takako vede il padre di Yuko nudo per ben due volte."}
{"id": "1965363", "revid": "1516087", "url": "https://it.wikipedia.org/wiki?curid=1965363", "title": "Questa Domenica", "text": "Questa Domenica \u00e8 stato un programma televisivo italiano di genere talk show, la cui unica edizione and\u00f2 in onda dal 5 ottobre 2008 al 19 aprile 2009 su Canale 5.\nIl programma.\n\"Questa Domenica\" era condotto da Paola Perego, affiancata dalla soubrette Rosaria Cannav\u00f2, dagli inviati Gabriele Petronio e Micol Ronchi, pi\u00f9 gli opinionisti fissi Vincenzo Cantatore e Sonia Bruganelli.\n\"Questa Domenica\" \u00e8 stato realizzato nello studio 1 del Centro Titanus Elios di Roma con la societ\u00e0 Videotime S.p.A\".\" ed era coordinato da Cesare Lanza, gi\u00e0 responsabile delle ultime edizioni di \"Buona Domenica\", condotte dalla stessa Perego.\nContenuti.\nOgni puntata di \"Questa Domenica\" era suddivisa in cinque parti:\nAuditel.\nLa media auditel del programma fu di 2.600.000 spettatori circa, con uno share del 17% circa e, quindi, il programma riusc\u00ec pi\u00f9 volte a battere la concorrenza di \"Domenica in\" su Rai 1.\nProgrammazione.\n\"Questa Domenica\" \u00e8 andato in onda settimanalmente ogni domenica dal 5 ottobre 2008 al 19 aprile 2009: il programma fu uno dei sostituti dello storico contenitore domenicale \"Buona Domenica\", chiuso nel maggio 2008. La struttura della domenica pomeriggio di Canale 5 della stagione televisiva 2008/2009, infatti, fu la seguente:\nNell'agosto 2009 Mediaset decise di rinnovare nuovamente struttura della domenica pomeriggio di Canale 5 della stagione televisiva 2009-2010 affidandola alle strutture di Videonews a Cologno Monzese: infatti la cancellazione della puntata speciale domenicale di \"Amici\" (su richiesta di Maria De Filippi) provoc\u00f2 (insieme al fatto che i dati auditel erano stati valutati come \"non del tutto soddisfacenti\") l'eliminazione dell'ipotetica seconda edizione (la 2009/2010 quindi) di \"Questa Domenica\" e, quindi, entrambi i programmi citati furono sostituiti dalla prima edizione di \"Domenica Cinque\", un programma simile a \"Buona Domenica\", in onda dalle 14:10 alle 18:50 sotto la conduzione, in diretta dallo studio 10 di Cologno Monzese, di Barbara D'Urso. Da notare che la critica aveva definito il tandem \"Amici\" - \"QD\" come un \"esperimento mal riuscito\".\n\"Questo Capodanno\".\nL'unico spin-off di \"Questa Domenica\" fu \"Questo Capodanno\", veglione andato in onda la notte del 31 dicembre 2008 e fece il 15.68% di share: il veglione, condotto da Paola Perego con lo stesso cast di \"Questa Domenica\" gi\u00e0 citato sopra, fu registrato il 18 dicembre."}
{"id": "1965364", "revid": "121867312", "url": "https://it.wikipedia.org/wiki?curid=1965364", "title": "The Very Best of The Doors (2007)", "text": "The Very Best of the Doors \u00e8 una raccolta pubblicata dal gruppo dei Doors rilasciata nel 2007 in tre edizioni differenti, singola, doppia e in edizione limitata con un DVD aggiuntivo che contiene un estratto del Tour europeo del 1968. L'assoluta novit\u00e0 di questa raccolta riguarda il mix differente nelle canzoni definito \"40TH ANNIVERSARY MIXES\".\nTracce.\nVersione Doppio CD (Versione Europea).\nDisco 1\nDisco 2\nVersione Doppio CD (Versione Americana).\nDisco 1\nDisco 2\nDisco DVD.\nIl DVD \u00e8 un sunto del Live In Europe 1968 e include 4 Live performances che sono: \"Light My Fire\", \"Love Me Two Times\", \"Spanish Caravan\",e \"Unknown Soldier\" + \"Hello, I Love You\" che \u00e8 una versione studio tratta dal TV Show in Germania per un totale di 5 canzoni\nAll'interno di ogni singola versione CD ci sono dei libretti ben curati con testi, foto e crediti sulla band."}
{"id": "1965376", "revid": "481666", "url": "https://it.wikipedia.org/wiki?curid=1965376", "title": "Zane Grey", "text": "\u00c8 conosciuto per le sue popolari avventure nei romanzi e racconti dove ha presentato un'immagine idealizzata del Vecchio West. Nel giugno del 2007, l'Internet Movie Database d\u00e0 crediti a Grey con 110 film, un episodio TV, e una serie, Dick \"Powell's Zane Grey Theatre\" vagamente basata su suoi romanzi e racconti brevi. Le sue opere hanno venduto complessivamente duecentocinquanta milioni di copie.\nBiografia.\nPearl Zane Grey \u00e8 nato il 31 gennaio 1872 a Zanesville, Ohio. Era il quarto di cinque figli nati da Lewis M. Grey, un dentista, e sua moglie, Alice \"Allie\" Josephine Zane, il cui antenato quacchero Robert Zane era venuto in America nel 1673 dall'Inghilterra. Si trasferirono a Zanesville, una citt\u00e0 fondata da un antenato materno Ebenezer Zane, un patriota rivoluzionario, che aveva sviluppato interessi nei campi della pesca, del baseball e della scrittura, che pi\u00f9 avanti contribuiranno tutti anche al suo successo. I suoi primi tre romanzi glorificavano l'eroismo dei suoi antenati durante la rivoluzione. Sebbene irascibile e antisociale come suo padre, Zane \u00e8 stato controbilanciato da una madre amorevole e gentile, che gli infuse l'amore per la pesca e la scrittura. Anche se era un sognatore e uno studente svogliato, Grey \u00e8 stato un appassionato lettore, che ha alimentato la sua immaginazione con storie di avventura, romanzi da dieci \"dimes\", (Robinson Crusoe e le storie di Buffalo Bill). Zane ha scritto la sua prima storia quando aveva quindici anni.\nTutti i figli Grey furono entusiasti giocatori di baseball e pescatori. Zane ebbe un'educazione fondamentalista permanentemente impressa e un disgusto per l'alcool e il tabacco, ma non per le tentazioni del sesso opposto. Una grave crisi finanziaria colp\u00ec nel 1889 il padre di Zane, che lott\u00f2 per ristabilire il suo studio dentistico e venne aiutato dal giovane Zane, che aveva imparato come fare un'estrazione. Lavor\u00f2 anche come usciere \"part-time\" in un cinema. Infine Gray fu notato da un cacciatore di talenti di baseball e ricevette molte offerte dalle scuole. Suo fratello Romer attir\u00f2 anch'egli l'attenzione con la sua carriera di giocatore di baseball. Grey frequent\u00f2 l'Universit\u00e0 della Pennsylvania grazie ad una borsa di studio e si laure\u00f2 nel 1896. Quando arriv\u00f2 alla \"Penn\" dovette dimostrarsi meritevole di una borsa di studio prima di riceverla.\nEgli \u00e8 stato tuttavia uno studente mediocre, a malapena raggiunse un media sufficiente; quando non era in classe spesso passava il suo tempo giocando a baseball, nuotando in piscina o scrivendo, in particolare poesie. Con i suoi compagni non era solito socializzare molto.\nDopo la laurea, Grey spost\u00f2 la sede della sua pratica dentistica nella citt\u00e0 di New York sotto il nome di Dr Zane Grey nel 1896. Ha iniziato a scrivere di nuovo la sera per compensare la noia del suo studio dentistico, ma i suoi primi sforzi furono rigidi e grammaticalmente deboli. Incontr\u00f2 nel 1900 Lina Roth, meglio nota come \"Dolly\", che avrebbe sposato cinque anni pi\u00f9 tardi. Dolly proveniva da una famiglia di medici e sarebbe diventata un'insegnante. Egli le rivolse un appassionato e intenso corteggiamento, ma spesso subiva attacchi di depressione, rabbia, e sbalzi di umore. Quando si spos\u00f2, nel 1905, si trasferirono in una casa colonica di Lackawaxen, con la madre e la sorella di Zane. Intanto egli cess\u00f2 del tutto la sua attivit\u00e0 di dentista per dedicarsi a quella di scrittore, con l'eredit\u00e0 di \"Dolly\" come base finanziaria iniziale. La coppia si trasfer\u00ec in California nel 1918, dove acquist\u00f2 un palazzo, conosciuto localmente come \"Millionaire's Row\", costruito da Arthur Woodward, un fabbricante di macchine per ufficio di Chicago.\nCon l'aiuto di \"Dolly\" nella correzione delle bozze, lo stile di scrittura di Grey gradualmente miglior\u00f2 e divenne pi\u00f9 fluido e descrittivo. Il primo romanzo di Grey, \"Betty Zane\" (1903), fu respinto dalla Harper &amp; Brothers, facendolo cadere nella disperazione. Dopo aver frequentato una conferenza a New York nel 1907, Grey organizz\u00f2 un viaggio di caccia al leone di montagna nel Nord del Grand Canyon. Prese inoltre l'abitudine di raccogliere copiosi appunti su ogni cosa, non solo a descrizione del paesaggio e delle attivit\u00e0, ma anche completi di un autentico dialogo. Al ritorno a casa, nel 1909, Grey scrisse un nuovo libro \"L'ultimo dei Plainsmen\", il racconto delle avventure di Buffalo Jones, personaggio realmente vissuto. Ma ancora una volta l'editore respinse il manoscritto. La reazione dell'autore fu molto forte, scrisse: \u00ab...quello che ho voglia di scrivere non sembra essere quello che vogliono gli editori... Sono pieno di storie, di ardore e fuoco ... eppure loro sono inibiti dal dubbio, dalla paura che il mio sentimento per la vita sia falso\u00bb. Con la nascita del suo primo figlio, Grey sent\u00ec un senso di urgenza per produrre il suo prossimo romanzo \"L'eredit\u00e0 del deserto\" (1910), che complet\u00f2 in quattro mesi, e che presto divenne un \"best seller\". Due anni pi\u00f9 tardi realizz\u00f2 il suo libro pi\u00f9 noto, \"Riders of the Purple Sage\", il suo \"best seller\" in assoluto pi\u00f9 venduto, adattato numerose volte per lo schermo e per la televisione, ma all'inizio nuovamente respinto dall'editore.\nZane Grey mor\u00ec d'insufficienza cardiaca il 23 ottobre 1939 nella sua casa di Altadena. Fu sepolto nel cimitero di Lackawaxen, in Pennsylvania. La sua casa in Altadena \u00e8 elencata nel registro nazionale dei siti storici. Nella sua citt\u00e0 natale vi \u00e8 un museo chiamato \"Zane Grey Museum\". Zane Grey Terrace, una piccola strada residenziale nel colline di Altadena, \u00e8 chiamata cos\u00ec in suo onore."}
{"id": "1965380", "revid": "339392", "url": "https://it.wikipedia.org/wiki?curid=1965380", "title": "Chiesa di San Nicola (Mal\u00e1 Strana)", "text": ""}
{"id": "1965382", "revid": "339392", "url": "https://it.wikipedia.org/wiki?curid=1965382", "title": "Chiesa di San Nicola (Mala Strana)", "text": ""}
{"id": "1965395", "revid": "1821847", "url": "https://it.wikipedia.org/wiki?curid=1965395", "title": "Pietro Domenico Polfranceschi", "text": "Biografia.\nPietro Domenico Polfranceschi nacque a Verona il 28 aprile 1766, figlio di Girolamo Polfranceschi e Fiorenza Bonnetti di Legnano. I Polfranceschi erano una nobile famiglia veronese dal 1414. Inizi\u00f2 la sua formazione militare presso il Collegio Militare di Verona.\nFu capitano dell'esercito della Repubblica di Venezia alla fine del 1797, quando arriv\u00f2 l'esercito francese comandato da Napoleone Bonaparte. Divenne poi membro della prima Repubblica Cisalpina dopo la sua costituzione nel 1797. Fu eletto il 25 luglio deputato al Congresso di Bassano. Fu in questo momento che redasse un progetto della Guardia Nazionale per Verona. Fu nominato prima segretario, poi presidente del Congresso di Bassano. Il 18 ottobre 1797, con il Trattato di Campoformio che pose fine alla prima coalizione, Bonaparte cedette la Repubblica di Venezia, la Dalmazia e l'Istria alla Casa d'Austria distruggendo le aspirazioni di libert\u00e0 dei patrioti veneziani. Deluso, Polfranceschi torn\u00f2 a Verona.\nIl 9 novembre Bonaparte istitu\u00ec a Milano il corpo legislativo bicamerale della Repubblica Cisalpina. Gli concesse quindi la cittadinanza cisalpina e lo nomin\u00f2 giovane dell'Assemblea Legislativa della Repubblica Cisalpina. Claude-Joseph Trouv\u00e9, ambasciatore francese presso la Repubblica Cisalpina, nel febbraio 1798 impose una nuova costituzione che legasse le politiche interne ed esterne della Repubblica Cisalpina a quelle adottate dalla Repubblica francese a luglio. Polfranceschi fu nominato nel nuovo Gran Consiglio il 19 ottobre.\nL'11 novembre 1797 spos\u00f2 Carolina Hubert a Parigi, dalla quale ebbe otto figli.\nLa seconda coalizione port\u00f2 in Italia un'offensiva austro-russa ad aprile 1799. Il governo della Repubblica Cisalpina si ritir\u00f2 a Chamb\u00e9ry. Polfranceschi si rifugi\u00f2 in Francia. Scrisse probabilmente con Giovanni Fantoni, in esilio a Grenoble, il libretto \"II grido dell'Italia\" nel luglio 1799. Durante il suo esilio in Francia, scrisse due opuscoli per rispondere alle accuse di Fran\u00e7ois Rivaud, succeduto a Trouv\u00e9 come ambasciatore presso la Repubblica Cisalpina, alla partenza dei patrioti italiani da Milano. Partecip\u00f2 con una legione di volontari italiani alla campagna, prima agli ordini di Joubert poi al comando di Bonaparte fino alla vittoria di Marengo.\nNel 1800-1801 fu per alcuni mesi Ministro della guerra della seconda Repubblica Cisalpina. Nominato generale di brigata, organizz\u00f2 la gendarmeria del Regno d'Italia sul modello francese. Nel 1810 fu nominato conte dell'Impero da Napoleone in persona al Palazzo delle Tuileries. Dopo il ritorno degli austriaci, fu sollevato dalle sue funzioni nel 1814. Il suo titolo nobiliare fu confermato dall'amministrazione del Regno Lombardo-Veneto nel 1817, poi nel 1819.\nPer ingraziarsi il nuovo governo austriaco mand\u00f2 il figlio Girolamo alla Scuola militare di Vienna.\nPolfranceschi mor\u00ec a Verona il 25 febbraio 1845.\nCuriosit\u00e0.\nDesto meraviglia la sua astensione nel voto palese di fronte a Trouv\u00e9, circa l'approvazione della Costituzione della Cisalpina. Tra i 64 dell'Assemblea tenuti a votare, in 16 si astennero. Trouv\u00e9, a votazioni ultimate, chiese:\nAl che Polfranceschi:\nDenunciava cos\u00ec la fine del sogno di Bonaparte come liberatore dell'Italia.\nInoltre, a Polfranceschi scrisse delle lettere il poeta Ugo Foscolo, presenti nell'Epistolario."}
{"id": "1965397", "revid": "44939", "url": "https://it.wikipedia.org/wiki?curid=1965397", "title": "Antranilato", "text": ""}
{"id": "1965401", "revid": "767487", "url": "https://it.wikipedia.org/wiki?curid=1965401", "title": "Rod Griffin", "text": "Carriera.\nUscito dall'universit\u00e0 di Wake Forest, venne scelto al draft NBA 1978 con la chiamata da parte dei Denver Nuggets con la 17\u00aa scelta, senza per\u00f2 giocare in NBA. Arriv\u00f2 in Italia nel 1978 con l'ingaggio della Jollycolombani Forl\u00ec, viaggiando ad una media di 23,5 punti a partita. Rimarr\u00e0 a Forl\u00ec per altri 5 anni, prima di passare alla Libertas Livorno, a Montecatini e a Cremona. Nel 1990 ritorno a Forl\u00ec per un breve periodo, circa un mese e mezzo. Da l\u00ec due esperienze fuori dai confini italiani, prima in Spagna con l'Obradoiro di Santiago di Compostela, poi in Svizzera al Ginevra. L'ultima esperienza da giocatore professionista la ebbe a Pavia. Da allora si stabil\u00ec a Forl\u00ec sposandosi con una donna italiana, matrimonio che gli permise di ottenere il passaporto italiano nel 1997 e di continuare poi a giocare in serie dilettantistiche, come nel 1997-98 quando gioc\u00f2 in B1 con la maglia della Virtus Siena o in B2 alla Fulgor Forl\u00ec, o ancora nella C1 umbra a Santa Maria degli Angeli alla soglia dei 46 anni.\nIntraprese successivamente la carriera di allenatore: nel 1996-97 \u00e8 in A1 sulla panchina forlivese, con il ruolo di assistente. Nella stagione 2001-02 \u00e8 il vice di Bruno Impaloni, allenatore di Roseto. Sar\u00e0 il suo assistant coach anche all'Andrea Costa Imola in Legadue, a partire dal 2002: nel gennaio 2003 per\u00f2 lo stesso Impaloni viene esonerato e Griffin viene chiamato a capo della guida tecnica della squadra, ottenendo anche una qualificazione ai play-off. Viene confermato alle redini di Imola anche per il campionato successivo, salvo per\u00f2 essere esonerato a stagione in corso. Resta nel mondo del basket continuando ad allenare nelle serie minori, con un triennio al Gandino Bologna in C1 e B2 (2004-2007) e una parentesi a Ravenna in B2 (2008).\nRitorna nel giro dei campionati professionistici nel 2009, nuovamente nelle vesti di vice, con l'ingaggio nello staff tecnico di Casalpusterlengo, neopromossa in Legadue. Per qualche mese, dal marzo 2011, ha allenato il neonato Sebastiani Basket Club, squadra di Rieti, in Serie A Dilettanti. Dal 2013 allena squadre giovanili a Forl\u00ec, dove vive con la moglie romagnola: prima i ragazzi del CA'Ossi Basket ora OneTeam Nella stagione 2016-2017 proprio con gli under 16 Oneteam vince il campionato Elite dell'Emilia-Romagna"}
{"id": "1965415", "revid": "599013", "url": "https://it.wikipedia.org/wiki?curid=1965415", "title": "Alberto Bertuccelli", "text": "Biografia.\nScomparve a causa di problemi cardiocircolatori il 15 agosto 2002 nella nat\u00eca Viareggio, dove visse gli ultimi anni in condizioni economiche non agiate.\nCaratteristiche tecniche.\nFu un terzino che alla velocit\u00e0, sia nello scatto sia nel sempre ineccepibile anticipo sull'avversario, univa un sofisticato tocco di palla, tutte caratteristiche esaltate dalla grinta che soleva mettere in campo. Tali peculiarit\u00e0 ne fecero un valido interprete per quel gioco sistemista che al tempo andava per la maggiore, mostrandosi avvezzo sia in fase d'interdizione sia di costruzione dell'azione. Di fatto, emerse come uno dei primi esempi di fluidificante ammirati nel calcio italiano.\nCarriera.\nClub.\nFu scoperto nel 1941 da un osservatore del , durante un torneo amatoriale organizzato a Viareggio, sua citt\u00e0 natale. Tesserato dalla societ\u00e0 granata, non pot\u00e9 mai esordire in prima squadra a causa degli obblighi di leva.\nRiprese l'attivit\u00e0 calcistica nel secondo dopoguerra, col di Aldo Olivieri, debuttando nella Serie C del 1945-1946 dove si mise in mostra per carattere e potenzialit\u00e0; nella stagione successiva segu\u00ec il suo allenatore alla , in Serie B. Vi rimase per tre annate, ottenendo una promozione in Serie A: in particolare, nel campionato 1948-1949 rese al meglio grazie agli insegnamenti di Giuseppe Viani, tecnico particolarmente attento alla fase difensiva e alle fasce laterali, tra i teorici del catenaccio.\nNell'estate 1949 sembrava destinato a vestire la maglia del , in procinto di ricostruire la squadra dopo la tragedia di Superga; tuttavia un infortunio rallent\u00f2 una trattativa nella quale s'inserirono i concittadini della , i quali, anche grazie alla volont\u00e0 del giocatore nonch\u00e9 all'intermediazione di Virginio Rosetta, il 21 luglio riuscirono ad acquistarlo. Rimase in bianconero per cinque stagioni, totalizzando 144 presenze e 2 reti \u2014 di cui una proprio nel derby contro i granata \u2014 e vincendo due scudetti.\nNel 1954 fu ceduto alla per 23 milioni di lire. In giallorosso trov\u00f2 per\u00f2 difficolt\u00e0 ad affermarsi titolare a causa di continui infortuni che gli permisero solo una manciata di presenze, decidendo pertanto di ritirarsi dall'attivit\u00e0 agonistica al termine del campionato.\nNazionale.\nLe buone prestazioni con la Lucchese gli valsero la chiamata in nazionale. Debutt\u00f2 il 22 maggio 1949 a Firenze nel ruolo che fu di Aldo Ballarin, morto poche settimane prima nella tragedia di Superga: nell'occasione, si mise in luce, per \u00abriflessi stilistici e rendimento effettivo\u00bb.\nConvocato per il in Brasile, non pot\u00e9 partire a causa di un'appendicite che lo colp\u00ec durante il ritiro di Livorno. L'infortunio lo tenne lontano dai campi per diversi mesi."}
{"id": "1965418", "revid": "300067", "url": "https://it.wikipedia.org/wiki?curid=1965418", "title": "Dainius \u0160alenga", "text": ""}
{"id": "1965421", "revid": "287204", "url": "https://it.wikipedia.org/wiki?curid=1965421", "title": "Dainius Salenga", "text": ""}
{"id": "1965423", "revid": "2091899", "url": "https://it.wikipedia.org/wiki?curid=1965423", "title": "Musica dell'oriente asiatico", "text": "Sud-Est asiatico.\nLa musica dell'Indocina, Siam, Giava e Bali (Indonesia) fu fortemente influenzata dalla musica indiana e cinese.\nPrevalente era l'uso di scale pentafoniche con intervalli di terza e semitoni, ma anche di scale eptafoniche con temperamento equabile.\nErano gi\u00e0 costituite le orchestre di corte e villaggio, adoperante durante occasioni festive e danze.\nLa musica di Bali, isoletta dell'arcipelago indonesiano vicino a Giava, fu presentata nel 1889 all'Esposizione Universale di Parigi. L'orchestra di idiofoni balinese \u00e8 detta \"gamelan\" ed \u00e8 formata principalmente da metallofoni, xilofoni e gong di varie dimensioni e tamburi. Tali strumenti intonano melodie di quattro suoni (sol, la, si, re) in \"cantus firmus\" (come i \"gender\") o in figurazioni dinamiche.\nIndia.\nGli Indiani sono il popolo extra-europeo con la cultura musicale pi\u00f9 duratura e ricca, anche per l'importanza che la musica rivest\u00ec presso di loro (i canti del Veda) in cerimonie religiose e di corte, feste private, letteratura e scritti."}
{"id": "1965424", "revid": "1543377", "url": "https://it.wikipedia.org/wiki?curid=1965424", "title": "Alberto Ponticelli", "text": "Nel 1994 \u00e8 terzo classificato alla rassegna fumettistica Prato Fantastico e, nello stesso anno, comincia a fare fumetti con Graziano Origa disegnando il Sentimetal Hacker Superhero \"Videomax\" n. 12 (\"Cartoon Bros\", omaggio ai personaggi della \"Warner Bros.\"), versione in formato striscia edita dalla Editoriale Dardo di Milano (nel 1997 la storia viene ristampata dalla Shok Studio in formato comic book). Nel 1996, disegna la seconda storia di Videomax, graphic novel in 24 tavole (\"Anema e core\"), pubblicata prima sulla rivista \"Fumetti d'Italia\" nn. 19 e 20, poi raccolta l'anno dopo - insieme ad altre due storie disegnate da Carlo Ambrosini e Pier Gallo - in un volume edito da Scarabeo di Torino. Dello stesso supereroe virtuale disegna anche una terza ed ultima storia, sempre di Origa, \"Brandon Mishima Body\", apparsa in Fumetti d'Italia nn. 24 e 25.\nNel 1995, Ponticelli incontra gli esordienti dello Shok Studio, gruppo formato da giovani che realizzano e pubblicano vari comic book fra cui \"Morgue\" e \"Ragno\", e con loro disegna \"Egon\", seconda autoproduzione targata Shok, pubblicato anche negli States dalla Dark Horse Comics e ripubblicato in Italia con Panini Comics e in Polonia con Mandragora. Stessa sorte per il progetto \"Dead or Alive\", cyberpunk western commissionato ancora dalla Dark allo Shok e poi importato in Italia sempre da Panini.\nNel 1998, quando Videomax chiude e lo Shok Studio si scioglie, Ponticelli continua da solo la sua attivit\u00e0 professionale.\nNel 1999, lavora per i pi\u00f9 noti gruppi americani fra cui Image (la miniserie \"Sharky\"), e Marvel (\"Heavy metal\" e \"Frank Frazetta Fantasy Illustrated\"). \nNel 2000, disegna una sequenza di quattro numeri di \"Sam and Twich\", serie scritta da Brian Michael Bendis.\nNel 2001, disegna per la Marvel la miniserie \"Marvel Knights\" e l'adattamento a fumetti dal film \"Blade II\" su testi di Steve Gerber (\"Howard the Duck\"), oltre a una parte della storia \"Captain America lives again\" (scritta da David Gibbons), che resta incompiuta.\nNel 2002, insieme a Giovanni Gualdoni, sviluppa un progetto abbozzato anni prima insieme ai ragazzi dello shok: \"Starlight\".\nNel 2003, inizia anche una collaborazione con Les Humano\u00efdes Associ\u00e9s disegnando \"Stellaire\".\nNel 2004, la Buenavista-Disney gli affida le matite per la graphic novel \"Alias\", dal telefilm prodotto da J.J. Abrahams.\nNel 2005, si prende una pausa dal fumetto per rimettere in discussione il suo stile e cercare nuovi stimoli, lavorando nel contempo a vari storyboards, tra cui - insieme a Maurizio Rosenzweig - quelli per i video \"Buoni o cattivi\" e \"\u00c8 solo un rock'n'roll show\", entrambi di Vasco Rossi.\nNel 2006, per l'etichetta KSTR della francese Castermann, disegna la graphic novel \"Come un cane\", su testi di Alex Crippa, ambientata tra le favelas del Brasile nel mondo dei combattimenti clandestini. Vince, grazie a questo lavoro, il premio Boscarato come miglior disegnatore.\nDal 2007, lavora ai disegni della serie regolare \"Unknown Soldier\" su testi di \"Joshua Dysart\", per il marchio \"Vertigo\" della DC Comics.\nLa serie \u00e8 nominata agli Eisner Awards 2009 nella categoria new series.\nNel 2008, scrive e disegna \"Blatta\" per Leopoldo Bloom Editore, che gli fa guadagnare il premio Boscarato come miglior fumetto, e il premio Micheluzzi come miglior disegnatore; disegna inoltre la graphic novel \"Fuochi Fatui\", scritta da Giustina Porcelli, per l'etichetta Castermann.\nNel 2011 \u00e8 coautore del libro \"Le 5 fasi\" insieme ad Akab, Ausonia, Squaz, Officina infernale, Tiziano Angri.\nNel 2012 disegna Frankenstein, su testi di Jeff Lemire e Matt Kindt, per DC Comics.\nNel 2013 disegna Dial H, su testi di China Mieville, per DC Comics, e un paio di numeri di Batman, Dark Knight, su testi di Gregg Hurwitz, sempre per DC Comics. \u00e8 inoltre al lavoro sulla serie Roge Trooper, per la IDW, su licenza della 2000 A.D.\nNel 2014 \u00e8 al lavoro su FBP (Vertigo) e su Zero (Image comics).\nNel 2015 inizia una collaborazione con il nuovo editore americano Aftershock, e insieme allo scrittore David Hine, disegna la serie \"Second Sight\".\nAttualmente \u00e8 al lavoro sull'adattamento seriale cinematografico della sua graphic novel \"Blatta\", insieme alla giovane societ\u00e0 di produzione Grey Ladder.\nCollegamenti esterni.\nPonticelli Official site: albertoponticelli.com / Official Website\nMonografia dedicata ad Alberto Ponticelli dal bog a Fumetti Comicsblog:Alberto Ponticelli\nArticolo dal sito Fumettologica: \nArticolo sul blog Mangaforever: \nGrey Ladder Official site: "}
{"id": "1965426", "revid": "767487", "url": "https://it.wikipedia.org/wiki?curid=1965426", "title": "Ann M. Martin", "text": "Biografia.\nHa conseguito la laurea allo Smith College nel 1978 in psicologia e istruzione elementare, per poi diventare un'insegnante e un editore di libri per bambini. Il suo primo libro \u00e8 stato \"Bummer Summer\", pubblicato nel 1983.\nLe idee per i libri della Martin provenivano da esperienze personali, compresa la propria come baby-sitter. Attualmente vive alla Hudson Valley, New York.\nNel 1990, ha creato la Fondazione Ann M. Martin, che fornisce sovvenzioni a favore di cause a beneficio dei bambini (istruzione, programmi di alfabetizzazione, e ospitalit\u00e0 ad animali e persone senza dimora).\nOltre ai libri scritti in solitaria, la Martin ha pubblicato anche volumi scritti a quattro mani con altri autori come Paula Danziger."}
{"id": "1965436", "revid": "1446238", "url": "https://it.wikipedia.org/wiki?curid=1965436", "title": "Circondario di Steinfurt", "text": "Il circondario di Steinfurt (targa ST) \u00e8 uno dei circondari (\"Kreis\") della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster. Comprende 10 citt\u00e0 e 14 comuni. Il capoluogo \u00e8 Steinfurt, il centro maggiore Rheine.\nSuddivisione amministrativa.\nIl circondario di Steinfurt comprende 10 citt\u00e0 e 14 comuni."}
{"id": "1965443", "revid": "757396", "url": "https://it.wikipedia.org/wiki?curid=1965443", "title": "Mantas Kalnietis", "text": ""}
{"id": "1965450", "revid": "128334", "url": "https://it.wikipedia.org/wiki?curid=1965450", "title": "Alano spagnolo", "text": "Alano spagnolo \u00e8 una razza canina originatasi nella penisola iberica nel corso del Medioevo. Non ancora riconosciuta dalla F\u00e9d\u00e9ration cynologique internationale, viene inserita fra le razze endemiche spagnole dal socio iberico della FCI, la Real Sociedad Canina de Espa\u00f1a. Il cane veniva usato in precedenza durante la corrida tradizionale spagnola.\nCaratteristiche.\nL'alano spagnolo \u00e8 un grosso molossoide da presa e da corsa, con una testa grande e muscolosa. I maschi misurano 60-65 centimetri al garrese e pesano 38-45 chilogrammi. Le femmine sono un po' pi\u00f9 piccole. Il pelo \u00e8 duro e spesso, pi\u00f9 fitto nel corpo che nella testa."}
{"id": "1965455", "revid": "122517365", "url": "https://it.wikipedia.org/wiki?curid=1965455", "title": "Donatas Motiej\u016bnas", "text": "\u00c8 soprannominato \"D-Mo.\"\nBiografia.\n\u00c8 un grande tifoso del club calcistico Bayern Monaco, di cui pubblica spesso foto sui suoi profili social, cos\u00ec come della nazionale di calcio tedesca.\nCaratteristiche tecniche.\n\u00c8 un'ala grande che pu\u00f2 giocare anche da centro, bravo in particolare in post e nella metacampo offensiva, dotato di buon semigancio e agilit\u00e0 negli spazi brevi.\nCarriera.\nEuropa (2005-2012).\nLituania (2005-2009).\nInizia la sua carriera da cestista professionista debuttando nel Campionato lituano con la prima squadra dello \u017dalgiris Kaunas nel 2007.\nNel 2008, dopo aver vinto il Campionato di Lituana, la Lega Baltica e la Coppa di Lituania con lo \u017dalgiris Kaunas, passa in prestito all'Ais\u010diai Kaunas.\nItalia (2009-2011).\nNell'agosto 2009 si trasfer\u00ec in Italia alla Pallacanestro Treviso con cui gioc\u00f2 in Serie A.\nNella prima stagione gioc\u00f2 33 gare tenendo di media 9,8 punti e 5,2 rimbalzi a partita.\nNella seconda invece vinse il titolo di Eurocup Rising Star.\nDraft NBA 2011, il Lockout e l'anno in Polonia (2011-2012).\nIl 23 giugno 2011 durante il draft NBA 2011, svoltosi al Prudential Center di Newark, New Jersey, venne scelto come n. 20 dalla franchigia dei Minnesota Timberwolves che lo gira agli Houston Rockets in cambio di Brad Miller, della scelta n\u00b0 23 Nikola Miroti\u0107, n\u00b0 38 Chandler Parsons e di una futura prima scelta. A causa del lockout NBA 2011-2012, il giocatore rimane sotto contratto con Treviso anche per la stagione 2011-2012.\nA settembre della stessa stagione venne ceduto in prestito alla Prokom Sopot in Polonia. A fine anno con la Prokom Sopot si laurea campione di Polonia. Nell'ultima partita della stagione and\u00f2 in \"doppia-doppia\" totalizzando 23 punti e 11 rimbalzi.\nL'approdo in NBA: Houston Rockets (2012-2016).\nPrimi anni (2012-2014).\nNel luglio 2012 firm\u00f2 un contratto quadriennale con gli Houston Rockets. Nella prima stagione con i Rockets, viene assegnato spesso ai Rio Grande Valley Vipers, squadra della D-League affiliata ai Rockets. Durante la stagione gioc\u00f2 44 partite, di cui 14 da titolare con una media di 5,7 punti. A fine anno i texani arrivarono ottavi nella graduatoria finale della Western Conference qualificandosi cos\u00ec per i playoffs, dove affrontarono gli Oklahoma City Thunder arrivati primi. I Rockets persero la serie per 4-2, venendo eliminati cos\u00ec al primo turno. Motiej\u016bnas gioc\u00f2 1 partita nella serie, in cui segn\u00f2 5 punti in 5 minuti. \nNella seconda stagione in NBA \"D-Mo\", seppur partendo solo 3 volte nel quintetto base, disput\u00f2 62 partite, da riserva di Terrence Jones, tenendo di media 5,5 punti e 3,6 rimbalzi in 15,4 minuti a partita.\nLa consacrazione (2014-2015).\nLa terza stagione per Motiej\u016bnas fu la migliore in NBA: Terrence Jones perse per infortunio met\u00e0 stagione (41 partite esatte) e questo diede al lituano l'opportunit\u00e0 di giocare nel quintetto base. In totale gioc\u00f2 71 partite, di cui 62 da titolare. Tenne delle ottime media di 12 punti, 5,9 rimbalzi, 1,8 assist, 0,8 palle rubate e 0,5 stoppate in 28,7 minuti a partita. Per quanto riguarda le statistiche al tiro, ebbe di media il 50,4% dal campo, 36,8% da 3 punti e 60,2% al tiro libero. A parte nei tiri liberi che miglior\u00f2 l'anno successivo (tenendo una percentuale del 64,2%), Motiej\u016bnas registr\u00f2 il \"career-high\" in tutti i campi citati. La sua buona stagione fu agevolata anche dall'assenza di Dwight Howard a inizio anno, mostrando in particolare miglioramenti sotto canestro. Tra l'altro il 30 gennaio 2019 realizz\u00f2 il proprio massimo di punti segnandone 26 (di cui 10 nel quarto quarto) nel successo per 93-87 contro i Boston Celtics. Oltre a Motiej\u016bnas anche i Rockets fecero una grande stagione in quanto arrivarono a sorpresa secondi nella Western Conference (con un record di 56-26) dietro ai Golden State Warriors. Tuttavia il 28 marzo 2015 sub\u00ec un infortunio alla schiena che lo costringe a stare fuori fino alla fine della stagione, nonostante la prognosi iniziale lo desse fuori per 2 settimane. L'annuncio che non avrebbe disputato i playoffs arriv\u00f2 il 10 aprile.\nComunque nella post-season la squadra sorprese ancora arrivando (dopo aver eliminato Dallas Mavericks e Los Angeles Clippers) alle finali Conference; tuttavia in queste i Rockets dovettero arrendersi perdendo 4-1 contro i Golden State Warriors futuri campioni NBA.\nL'ultima stagione: il mancato passaggio ai Pistons e anno deludente (2015-2016).\nLa quarta stagione invece fu negativa sia per Motiej\u016bnas che per la squadra texana, che in Novembre esoner\u00f2 l'allenatore Kevin McHale, sostituendolo con J.B. Bickerstaff (allenatore a interim); il pivot di Kaunas rientr\u00f2 in Dicembre nella gara interna vinta 120-113 contro i Sacramento Kings in cui gioc\u00f2 sei minuti. Dopo aver disputato 14 partite con i Rockets sub\u00ec un altro infortunio che lo costrinse a stare fuori. Il 31 gennaio 2016 venn\u00e8 assegnato ai Rio Grande Valley Vipers in D-League per recuperare dall'infortunio. Il 19 febbraio 2016, venne ceduto via trade, insieme a Marcus Thornton, dagli Houston Rockets ai Detroit Pistons. Tuttavia la trade salt\u00f2 a causa del fatto che Motiej\u016bnas non pass\u00f2 le visite mediche con i Detroit Pistons. Motiej\u016bnas critic\u00f2 i Pistons successivamente sostenendo che il fatto che lui abbia fallito le visite mediche fosse uno scherzo. Rimase cos\u00ec agli Houston Rockets, con cui alla fine della stagione arriv\u00f2 ai playoffs, con la squadra qualificatasi da ottava a ovest. Nonostante la squadra fosse arrivata ai playoffs per tutti e 4 gli anni, Motiej\u016bnas gioc\u00f2 soltanto in 2 occasioni durante la post-season a causa di problemi fisici. Nei PO, esattamente come l'anno precedente, i Rockets affrontarono i Golden State Warriors, ma questa volta al primo turno, ed esattamente come l'anno passato, gli Warriors ebbero la meglio ancora una volta per 4-1. In gara-3 (l'unica gara vinta dai Rockets) della serie, realizz\u00f2 la sua prima doppia-doppia nei playoffs mettendo a referto 14 punti e 13 rimbalzi. Nei PO 2016 disput\u00f2 tutte e 5 le partite giocate dai biancorossi, di cui 4 da titolare.\nL'addio ai Rockets, il mancato passaggio ai Nets e il mancato ritorno a Houston (2016).\nAlla fine della stagione 2015-2016 Motiej\u016bnas non rinnov\u00f2 il proprio contratto con i Rockets, rimanendo cos\u00ec free agent. Nonostante lui non avesse firmato la \"qualifying offer\", rimase come \"restricted free agent.\" Perci\u00f2 la franchigia texana ha l'opportunit\u00e0 di pareggiare ogni offerta per il lituano. Il 3 dicembre 2016 arriv\u00f2 a Motiejunas un'offerta da parte dei Brooklyn Nets con cui avrebbe guadagnato 37 milioni di dollari in 4 anni; gli Houston Rockets, come da regolamento, ebbero 3 giorni di tempo per pareggiare l'offerta. E cos\u00ec fu in quanto il 6 dicembre 2016, che sarebbe il terzo e ultimo giorno utile per farlo, i Rockets pareggiarono l'offerta dei Nets. Tuttavia il giorno successivo (ovvero il 7 dicembre 2016), Motiej\u016bnas non si present\u00f2 alle visite mediche con gli Houston Rockets (in cui avrebbe preso il posto di Bobby Brown). Donatas decise di non presentarsi alle visite mediche in quanto i Rockets gli avrebbero offerto 31 milioni invece che 37 come i Nets. Allora i texani decisero di offrirgli una cifra tra i 35 e i 37 milioni per reintegrarlo in rosa. Tuttavia il 10 dicembre 2016 la dirigenza dei Rockets cambi\u00f2 idea, decidendo di non rifirmarlo, e rescidendo cos\u00ec la sua \"qualifying offer\", facendo diventare Motiej\u016bnas free agent senza restrizioni.\nNew Orleans Pelicans (2017).\nDopo non aver firmato con i Brooklyn Nets e gli Houston Rockets, il 3 gennaio 2017 firm\u00f2 un contratto al minimo salariale fino alla fine della stagione con i New Orleans Pelicans, tornando cos\u00ec a giocare in NBA dopo 9 mesi da free agent. A New Orleans ritrova il compagno di reparto (con cui fu in concorrenza a Houston) Terrence Jones e \u00d6mer A\u015f\u0131k, che furono suoi compagni a Houston durante i suoi 4 anni in Texas. Debutt\u00f2 con i Pelicans nella gara esterna persa per 117-108 contro i Boston Celtics, in cui segn\u00f2 11 punti in 20 minuti; in quei minuti mise a referto anche 5 rimbalzi, 4 assist e 1 palla rubata. Segn\u00f2 14 punti il 24 gennaio nella gara vinta a sorpresa dai Pelicans per 124-122 (con l'assenza della stella della squadra della Louisiana, ovvero Anthony Davis) contro i Cleveland Cavaliers campioni NBA in carica. Nella gara successiva segn\u00f2 10 punti, ma nonostante ci\u00f2 i Pelicans persero in casa contro gli Oklahoma City Thunder per 114-105. Segn\u00f2 10 punti il 28 gennaio 2017 nella partita vinta a sorpresa per 119-103 contro i San Antonio Spurs. Nella partita successiva persa per 107-94 in casa contro gli Washington Wizards segn\u00f2 nuovamente 10 punti.\nDa l\u00ec in poi, seppur lui abbia giocato in totale 34 partite (di cui 21 consecutive all'inizio), il suo spazio diminu\u00ec a causa di alcuni infortuni oltre che per l'arrivo di DeMarcus Cousins in Louisiana avvenuto nel febbraio 2017. Di media tenne 4,4 punti in stagione.\nCina (2017-2019).\nShandong Golden Stars (2017-2019).\nIl 9 agosto 2017 firm\u00f2 con gli Shandong Golden Stars, andando cos\u00ec a giocare in Cina dopo 5 anni in NBA.\nParentesi ai San Antonio Spurs (2019).\nIl 5 aprile 2019, dopo una trattativa di 2 settimane complicata per via di problemi col visto, torn\u00f2 in NBA firmando con i San Antonio Spurs. Il 30 aprile 2019, pochi giorni dopo l'uscita ai playoffs della squadra (in cui disput\u00f2 5 partite tenendo 2,6 punti di media) a gara-7 contro i Denver Nuggets, annunci\u00f2 che avrebbe lasciato la squadra.\nRitorno in Cina (2019-).\nIl 22 agosto 2019 torn\u00f2 in Cina firmando per gli Shanghai Sharks. In precedenza rifiut\u00f2 un contratto con i San Antonio Spurs per via del minore stipendio che gli offrirono rispetto ai cinesi.\nNazionale.\nDopo aver rappresentato molte selezioni giovanili lituane, nel 2010 debutt\u00f2 con la Nazionale maggiore con cui ha disputato molteplici tornei negli anni, tra cui l'Europeo 2013 in cui la Lituania ha ottenuto la medaglia d'argento. Salt\u00f2 invece le Olimpiadi 2012 e 2016 (quella di Rio la salt\u00f2 per i dubbi sulla sua free agency), e gli Europei 2015."}
{"id": "1965456", "revid": "287204", "url": "https://it.wikipedia.org/wiki?curid=1965456", "title": "Donatas Motiejunas", "text": ""}
{"id": "1965458", "revid": "133130", "url": "https://it.wikipedia.org/wiki?curid=1965458", "title": "Dendrophilia", "text": ""}
{"id": "1965459", "revid": "933835", "url": "https://it.wikipedia.org/wiki?curid=1965459", "title": "Manio Acilio Glabrione (console 67 a.C.)", "text": "Biografia.\nFiglio di Manio Acilio Glabrione, fu pretore urbano nel 70 a.C., e quindi presied\u00e9 al processo di Gaio Licinio Verre . Console nel 67 a.C., ottenne il comando della Cilicia, assumendo la direzione della guerra contro Mitridate VI al posto di Lucio Licinio Lucullo.Sotto il suo comando mand\u00f2 in rovina il controllo romano della regione perch\u00e9 svincol\u00f2 i soldati di Lucullo dal suo comando e fu incapace di controllare l'esercito. Fu sostituito, in seguito alla \"Lex Manilia\", da Gneo Pompeo.\nSempre nell'anno del suo consolato, insieme al collega Gaio Calpurnio Pisone, fece approvare una severa legge (\"Lex Acilia Calpurnia\") contro la propaganda elettorale illegale.\nNon sono noti altri fatti della sua biografia, tranne che si dichiar\u00f2 in favore della pena di morte per gli artefici della cospirazione di Catilina."}
{"id": "1965461", "revid": "133130", "url": "https://it.wikipedia.org/wiki?curid=1965461", "title": "Abasiophilia", "text": ""}
{"id": "1965465", "revid": "1543377", "url": "https://it.wikipedia.org/wiki?curid=1965465", "title": "Joan Llaneras", "text": "\u00c8 lo sportivo spagnolo pi\u00f9 titolato a livello olimpico (oltre ai due ori, ha vinto due argenti) e l'unico spagnolo ad essere andato a medaglia in tre edizioni consecutive dei Giochi olimpici.\nCarriera.\nNativo dell'isola di Maiorca, pass\u00f2 professionista nel 1991 con la squadra spagnola ONCE. Dopo gli esordi su strada, e alcune vittorie di minor rilievo (tra cui quella in una tappa della Vuelta a Andaluc\u00eda), si dedic\u00f2 sempre pi\u00f9 all'attivit\u00e0 di pistard, concentrandosi soprattutto nelle specialit\u00e0 della corsa a punti e dell'americana. Partecip\u00f2 a tredici edizioni dei campionati del mondo su pista, aggiudicandosi sette medaglie d'oro, quattro nella corsa a punti (1996, 1998, 2000 e 2007) e tre nell'americana (1997, 1999 e 2006), oltre a tre medaglie d'argento e a due di bronzo, per un totale di dodici medaglie iridate. Ottenne anche undici vittorie in prove di Coppa del mondo e tre successi nelle cosiddette Sei giorni.\nRappresent\u00f2 il suo paese in quattro edizioni dei Giochi olimpici, gareggiando sempre su pista. Nel 1996 ad Atlanta fu quinto nell'inseguimento a squadre e sesto nella corsa a punti; quattro anni dopo a Sydney ottenne invece la prima medaglia d'oro, proprio nella corsa a punti. Nel 2001 risult\u00f2 positivo ad un controllo antidoping, che evidenzi\u00f2 tracce di EPO: tuttavia qualche settimana pi\u00f9 tardi le controanalisi contraddirono l'esito precedente, scagionando il ciclista. Rientr\u00f2 alle gare e nel 2004 ad Atene vinse la sua seconda medaglia olimpica, sempre nella corsa a punti; questa volta dovette accontentarsi dell'argento, perch\u00e9 battuto dal russo Michail Ignat'ev.\nNel novembre 2006, per\u00f2, un tragico evento alla Sei giorni di Gand, la morte in pista del collega e amico Isaac G\u00e1lvez \u2013 con cui stava in quel momento gareggiando e con cui era campione del mondo in carica dell'americana \u2013 spinse Llaneras ad annunciare il ritiro dalle corse. Nel 2007 il maiorchino torn\u00f2 tuttavia alle gare, e l'anno successivo partecip\u00f2 per la quarta volta ai Giochi olimpici. In quel di Pechino, pur gi\u00e0 trentanovenne, riusc\u00ec a conquistare la medaglia d'oro nella corsa a punti e quella d'argento nell'americana (in coppia con Antonio Tauler). Divenne cos\u00ec, con due ori e due argenti complessivi, lo sportivo spagnolo pi\u00f9 titolato a livello olimpico. In vista dell'imminente ritiro, peraltro gi\u00e0 preannunciato a febbraio, venne omaggiato della carica di portabandiera della Spagna in occasione della cerimonia di chiusura dei Giochi cinesi.\nLasci\u00f2 definitivamente le corse nel gennaio del 2009, dopo la vittoria alla Sei giorni di Rotterdam."}
{"id": "1965466", "revid": "399", "url": "https://it.wikipedia.org/wiki?curid=1965466", "title": "Fondazione Prada", "text": "La Fondazione Prada \u00e8 un'istituzione culturale fondata nel 1993, presieduta da Miuccia Prada e Patrizio Bertelli, dedicata alla realizzazione di progetti di arte contemporanea, cinema, fotografia, filosofia, danza e architettura. \nLe sedi.\nFondazione Prada ha tre sedi: la principale di 20.000 metri quadri a Milano (Largo Isarco nel quartiere Vigentino), Osservatorio (Galleria Vittorio Emanuele II, Milano) lo spazio dedicato alla fotografia, e Ca' Corner della Regina a Venezia.\nMilano.\nLa sede principale di Milano si trova in largo Isarco, a sud della citt\u00e0 ed \u00e8 stata aperta al pubblico il 9 maggio 2015. Il progetto di OMA, guidato da Rem Koolhaas, la comprende magazzini, laboratori e silos di fermentazione parte della riqualificazione di una distilleria di gin dell\u2019inizio del XX secolo e tre nuovi edifici.\nIl complesso si sviluppa su una superficie totale di 19.000 m2, di cui 11.000 m2 saranno utilizzati per le attivit\u00e0 espositive.\nNel 2018 viene edificata la Torre che segna il completamento della sede di Milano. L'edificio, alto 60 metri, \u00e8 realizzato in cemento bianco strutturale a vista. L'edificio \u00e8 costituito da 5 piani espositivi che ospitano il progetto \"Atlas\" che riunisce opere della Collezione Prada. Al sesto piano si trova Ristorante Torre. \nLa sede di Milano si compone quindi di sette edifici preesistenti e tre nuove strutture: Podium, uno spazio per mostre temporanee; Cinema, un auditorium multimediale; e Torre. All'interno della Fondazione si trovano un bookshop, il Bar Luce ispirato all'atmosfera della vecchia Milano progettato dal regista americano Wes Anderson e L'Accademia dei bambini, un'area didattica dedicata ai bambini e sviluppata con gli studenti dell\"'\u00c9cole nationale sup\u00e9rieure d'architecture de Versailles\".\nOsservatorio.\nIl 19 dicembre 2016 \u00e8 stato inaugurato un secondo spazio a Milano, \"Osservatorio\", ospitato al quinto e sesto piano della Galleria Vittorio Emanuele II, dedicato principalmente alla fotografia, la cui mostra inaugurale \u00e8 stata \"Give Me Yesterday\". \"Osservatorio\" si trova al di sopra dell'ottagono, al livello della cupola in vetro e ferro che copre la Galleria realizzata da Giuseppe Mengoni tra il 1865 e il 1867. \nVenezia.\nLa sede di Venezia della Fondazione Prada viene inaugurata nel 2011. Il palazzo di Ca' Corner della Regina \u00e8 affacciato sul Canal Grande e fu costruito tra il 1723 e il 1728 da Domenico Rossi per conto della famiglia dei Corner di San Cassiano. Dal 2011 diventa la sede di progetti espositivi temporanei presentati in concomitanza con il restauro conservativo del palazzo, promosso dalla Fondazione Prada dalla fine del 2010 in , e attuato in pi\u00f9 fasi.\nStoria e progetti.\nDal 1993 al 2010 la Fondazione ha organizzato negli spazi espositivi di Milano 24 mostre personali di artisti contemporanei di livello internazionale come Anish Kapoor (1995), Louise Bourgeois (1997), Sam Taylor-Wood (1998), Walter De Maria (1999), Enrico Castellani (2001), Steve McQueen (2005), Tom Sachs (2006), Nathalie Djurberg (2008) e John Baldessari (2010).\nTra il 2005 e il 2009, in occasione delle esposizioni internazionali d'arte della Biennale di Venezia, tre mostre personali dedicate a Francesco Vezzoli (2005), Thomas Demand (2007) e John Wesley (2009), sono state presentate negli spazi della Fondazione Cini a Venezia.\nNegli ultimi 20 anni sono state promosse altre attivit\u00e0 come rassegne cinematografiche (\"Tribeca Film Festival alla Fondazione Prada\", 2004; \"Italian Kings of the Bs. Storia segreta del Cinema Italiano 1949-1976\", 2004; \"Storia Segreta del Cinema Asiatico\", 2005; \u201cStoria Segreta del Cinema Russo\u201d, 2007), conferenze multidisciplinari e filosofiche ed eventi legati all'architettura e al design (\"Herzog &amp; de Meuron, OMA/AMO Rem Koolhaas. Projects for Prada. Works in Progress\", 2001; \"Unveiling the Prada Foundation\", 2008; \"Rotor: Ex Limbo\", 2011.\nLa sede di Venezia ha ospitato diverse mostre collettive, come: \"Fondazione Prada_Ca' Corner\", 2011; \"The Small Utopia. Ars multiplicata\", 2012; \"When Attitudes Become Form: Bern 1969/Venice 2013\", 2013; \"Art or Sound\", 2014.\nI progetti speciali della Fondazione includono \"Double Club\" di Carsten H\u00f6ller a Londra, \"Prada Transformer\" di OMA a Seul e \"24h Museum\" di Francesco Vezzoli al Palais d'I\u00e9na a Parigi.\nIl 9 maggio 2015 in occasione dell'apertura della nuova sede di Milano, la Fondazione Prada presenta una pluralit\u00e0 di attivit\u00e0. Robert Gober e Thomas Demand realizzano installazioni site-specific in dialogo con le architetture industriali e con i nuovi spazi. Roman Pola\u0144ski esplora le suggestioni cinematografiche che hanno ispirato i suoi film in un progetto che si traduce in un documentario inedito e in una rassegna cinematografica, che si \u00e8 conclusa il 25 luglio 2015.\nDa maggio e nel corso dell'estate 2015 i due spazi di Milano e Venezia sono idealmente uniti da due mostre di arte antica, \"Serial Classic\" - a Milano - e \"Portable Classic\" - a Venezia - a cura di Salvatore Settis.\nSelezioni di opere dalla Collezione Prada sono presentate in esposizioni tematiche, come \"An Introduction\", mostra emersa da un dialogo tra Miuccia Prada e Germano Celant, e \"In Part\", a cura di Nicholas Cullinan. Le mostre \"Serial Classic\" (aperta fino al 24 agosto 2015) e \"Portable Classic\" (aperta fino al 13 settembre 2015), curate da Salvatore Settis, in collaborazione con Anna Anguissola e Davide Gasparotto, completano il programma. I due progetti espositivi, il cui allestimento \u00e8 ideato da OMA, analizzano rispettivamente i temi della serialit\u00e0 e della copia nell'arte classica e della riproduzione in piccola scala della statuaria greco-romana dal Rinascimento al Neoclassicismo.\nA settembre 2015, Fondazione Prada ha presentato \"Atlante del gesto\", un ciclo di azioni coreografiche concepito da Virgilio Sieni per la nuova sede di Milano. A seguire, a novembre 2015, \u00e8 stata inaugurata una antologica dell'artista Gianni Piacentino (Torino, 1945), a cura di Germano Celant, conclusasi a gennaio 2016. A dicembre 2015, la Fondazione ha ospitato a Milano la mostra \"Recto Verso\", una selezione di opere nelle quali gli artisti hanno consapevolmente posto in primo piano l'elemento abitualmente nascosto, dimenticato o trascurato del retro del quadro. L'esposizione \u00e8 stata concepita dal Thought Council della Fondazione, composto da Shumon Basar, Elvira Dyangani Ose, C\u00e9dric Libert e Dieter Roelstraete.\nDal 13 gennaio al 1\u00ba febbraio 2016, il cinema della Fondazione Prada a Milano ha ospitato la rassegna cinematografica \"Flesh, Mind and Spirit\", una selezione di 15 film realizzata dal regista Alejandro Gonz\u00e1lez I\u00f1\u00e1rritu in collaborazione con Elvis Mitchell, critico cinematografico e curatore al LACMA di Los Angeles.\nIl 4 febbraio 2016, la mostra \"Goshka Macuga: To the Son of Man Who Ate the Scroll\" \u00e8 stata inaugurata negli spazi del Podium, della Cisterna e della galleria Sud nella sede milanese. La mostra collettiva \"L'image vol\u00e9e\", a cura dell'artista Thomas Demand, \u00e8 stata aperta al pubblico il 18 marzo 2016. \"Kienholz: Five Car Stud\", una retrospettiva curata da Germano Celant che riunisce una selezione di opere realizzate da Edward Kienholz e Nancy Reddin Kienholz dal 1959 al 1994, inaugura il 19 marzo 2016. Nella seconda parte dell'anno si susseguiranno le inaugurazioni delle mostre \"Betye Saar: Uneasy Dancer\" con opere della stessa; una retrospettiva su William N. Copley e il progetto \"Slight Agitation 1/4\" di un giovane Tobias Putrih.\nLa programmazione della Fondazione Prada prosegue con l'inaugurazione, in data 9 Maggio 2017, della mostra \"Tv70: Francesco Vezzoli guarda la Rai\", allestita negli spazi delle Gallerie Nord e Sud, del Podium e del Cinema. La mostra \u00e8 un progetto concepito dall'artista Francesco Vezzoli e sviluppato in collaborazione con la Rai con il supporto curatoriale di Cristiana Perrella e si concentra sul rapporto della televisione pubblica con l'arte, la politica e lo spettacolo.\nIl 13 maggio 2017, nella sede di Venezia, \u00e8 stata inaugurata la mostra \"The boat is leaking. The captain lied.\" La mostra \u00e8 un progetto espositivo transmediale, risultato di un approfondito confronto tra lo scrittore e regista Alexander Kluge, l'artista Thomas Demand, la scenografa e costumista Anna Viebrock e il curatore Udo Kittelmann. La mostra si sviluppa al piano terra e nei due piani nobili del palazzo settecentesco e include opere filmiche e fotografiche, ambientazioni spaziali e prestiti da collezioni pubbliche e private.\nIl 7 giugno \u00e8 stata inaugurata \u201cCARNE y ARENA (Virtually Present, Physically Invisible)\u201d, un\u2019installazione di realt\u00e0 virtuale concepita da Alejandro Gonz\u00e1lez I\u00f1\u00e1rritu, prodotta da Legendary Entertainment e Fondazione Prada. Incluso nella Selezione Officiale del 70\u00ba Festival di Cannes, il progetto \u00e8 presentato nella sua versione completa alla Fondazione Prada a Milano negli spazi del Deposito..\nInoltre, il 7 giugno \u00e8 stata inaugurata alla Fondazione Prada Osservatorio la mostra fotografica \"EU: Satoshi Fujiwara\" in un allestimento di Armature Globale. Il progetto \u00e8 una mostra antologica dell'omonimo fotografo giapponese e include alcuni dei lavori pi\u00f9 significativi dell'artista e \u201c5K Confinement\", il progetto di ricerca sulla produzione contemporanea di immagini proposto dalla Fondazione nell'estate 2016 a Venezia. \nIl 20 ottobre la Fondazione Prada presenta nella sede di Milano un progetto di ricerca e informazione sulla scena artistica sviluppatasi a Chicago nel secondo dopoguerra articolato in tre approfondimenti tematici concepiti e curati da Germano Celant come un unicum: \"Leon Golub\", \"H. C. Westermann\" e \"Famous Artists From Chicago. 1965-1975\". Le tre mostre indagano le due generazioni di artisti formatesi a Chicago tra gli anni Cinquanta e Sessanta. Nella stessa data, negli spazi della Cisterna, apre al pubblico \u201cSlight Agitation 3/4: Gelitin\u201d, il terzo capitolo del progetto espositivo ideato dal Thought Council della Fondazione. \nLa programmazione dell\u2019Osservatorio in Galleria Vittorio Emanuele II prosegue con l'apertura, il 9 novembre 2017, di \u201cQuestioning Pictures\u201d, il nuovo progetto espositivo di Stefano Graziani. La mostra, curata da Francesco Zanot, include un nuovo corpus di opere commissionate dalla Fondazione che esplorano la fotografia come strumento di narrazione, catalogazione e reinterpretazione. \nDopo il progetto dedicato alla produzione artistica di Chicago negli anni Cinquanta e Sessanta, negli spazi milanesi della Fondazione inauguara la mostra \u201cPost Zang Tumb Tuuum. Art Life Politics: Italia 1918\u20131943\u2033, concepita e curata da Germano Celant che esplora il sistema dell\u2019arte e della cultura in Italia tra le due guerre mondiali, partendo dalla ricerca e dallo studio di documenti e fotografie storiche che rivelano il contesto spaziale, sociale e politico in cui le opere d\u2019arte sono state create, messe in scena, vissute e interpretate dal pubblico dell\u2019epoca. La mostra ha ricevuto il riconoscimento \u201c\"Best Impressionist or Modern Art Group Exhibition\"\u201d ai Global Fine Art Awards 2018, i premi assegnati a New York da una giuria internazionale di curatori e storici dell\u2019arte alle migliori e pi\u00f9 innovative esposizioni dell\u2019anno.\nIl 5 aprile 2018 apre al pubblico la mostra \u201cTorbj\u00f8rn R\u00f8dland: The Touch That Made You\u201d nella sede di Osservatorio. Il progetto \u00e8 stato concepito e presentato inizialmente da Serpentine Galleries a Londra, a cura di Hans Ulrich Obrist e Amira Gad. La mostra riunisce una selezione di pi\u00f9 di 40 opere fotografiche e 3 video realizzati tra il 1999 e il 2016 dall\u2019artista norvegese Torbj\u00f8rn R\u00f8dland.\nA luglio 2018 la sede di Milano ospita \u201cThe Next Quasi-Complex\u201d una mostra concepita dall\u2019artista tedesco John Bock (Gribbohm, 1965). Il progetto prevede la performance \u201cWhen I\u2019m Looking into the Goat Cheese Baiser\u201d che si svolge l'8 settembre durante la quale con l\u2019artista e gli attori Lars Eidinger e Sonja Viegener attivano il palco di \"When I\u2019m looking into the Goat Cheese Baiser\", muovendosi all\u2019interno del Podium \u201ccome una mosca intorno a una carcassa\u201d. L'estate del 2018 inaugura il progetto musicale \u201cI WANT TO LIKE YOU BUT I FIND IT DIFFICULT\u201d la rassegna curata dal dj e producer britannico Craig Richards. Come afferma Craig Richards, \u201cl\u2019idea chiave di questo progetto \u00e8 contenuta nel suo titolo: \u201cI WANT TO LIKE YOU BUT I FIND IT DIFFICULT\u201d. La nozione di giudicare, assimilare e comprendere la musica, la forza dei preconcetti, la persona che la suona, il formato, l\u2019ambiente e l\u2019impianto sonoro che la trasmette, lo spazio mentale del momento, il giorno o la notte\u2026 Tutti questi fattori contribuiscono a creare il nostro rapporto con la musica\". La prima edizione prevede due appuntamenti estivi (8 giugno e 28 settembre) in cui si alternano le performance di artisti dagli stili musicali diversi come Mulatu Astatke, Midori Takada, e i djs Nicolas Lutz e E/Tape, il leggendario batterista e compositore nigeriano Tony Allen, l\u2019artista techno Monolake Surround, il polistrumentista tedesco Burnt Friedman e il musicista elettronico inglese Joy Orbison. L'edizione del 2019 prevede tre appuntamenti, il 16 maggio, il 14 giugno e il 27 settembre con Maarja Nuut &amp; Ruum, Helena Hauff, Pole, Biosphere, Andrea Belfi, object blue, Floating Points, Ben UFO, Colleen e Craig Richards.\nA giugno 2018 viene presentato anche il quarto e ultimo dei quattro capitoli di \u201cSlight Agitation\u201d progetto concepito dal Thought Council di Fondazione Prada che presenta opere site-specific negli spazi della Cisterna. I primi tre capitoli hanno visto come protagonisti Tobias Putrih (Slovenia, 1972), Pamela Rosenkranz (Svizzera, 1979) e il collettivo austriaco Gelitin. L'ultimo presenta le opere dell'artista Laura Lima. A Venezia, invece, Dieter Roelstraete cura la mostra \"Machines \u00e0 penser\" che esplora la correlazione tra le condizioni di esilio, fuga e ritiro e i luoghi fisici o mentali che favoriscono la riflessione, il pensiero e la produzione intellettuale a partire da tre figure della filosofia del XX secolo: Theodor W. Adorno (1903 -1969), Martin Heidegger (1889 - 1976) e Ludwig Wittgenstein (1889 -1951).\nA settembre 2018 Osservatorio ospita \u201cThe Black Image Corporation\u201d, una mostra curata dall\u2019artista Theaster Gates, che raccoglie ed espone una selezione di arredi e archivi fotografici del settimanale Jet e del mensile Ebony, le due riviste che dagli anni Cinquanta agli anni Ottanta plasmarono l\u2019identit\u00e0 e la cultura afroamericana, entrambe pubblicate dalla Johnson Publishing Company: fondata nel 1942 da John H. Johnson a Chicago, entr\u00f2 in crisi negli anni Novanta finendo per vendere i diritti di pubblicazione, e poi l\u2019archivio fotografico e gli stessi arredi. Nella sede di Milano invece, l'artista Luc Tuymans cura la mostra \"Sanguine. Luc Tuymans on Baroque\". Una rilettura personale del concetto di \"Barocco\" attraverso pi\u00f9 di 80 opere realizzate da 63 artisti internazionali, tra cui capolavori di Caravaggio, Guido Cagnacci e Antoon van Dyck insieme ad artisti contemporanei. La mostra \u00e8 stata organizzata in collaborazione con M HKA (museo d\u2019arte contemporanea di Anversa), KMSKA (Museo reale di belle arti di Anversa) e la citt\u00e0 di Anversa.\nRassegne cinematografiche.\nA maggio 2018 Fondazione Prada avvia un\u2019intensa programmazione cinematografica in lingua originale, trasformando il Cinema della sede di Milano in una vera e propria sala, l\u2019unica presente nella Zona 5 della citt\u00e0. \nIl programma del cinema prevede tre sezioni: \u201cSoggettiva\u201d (il venerd\u00ec) dedicata a opere scelte da personalit\u00e0 provenienti da ambiti culturali diversi; \u201cIndagine\u201d che ospita ogni sabato film inediti e prime visioni, mentre \u201cOrigine\u201d, la domenica, \u00e8 dedicata ai film restaurati e di valore storico, ottenuti in collaborazione con cineteche e produttori. Per la sezione \u201cSoggettiva\u201d personalit\u00e0 del mondo dell\u2019arte e della cultura sono invitate a condividere con il pubblico i film che hanno marcato la loro formazione personale e intellettuale. Dal 2018 numerosi protagonisti del mondo del cinema hanno partecipato alla rassegna:\nAd aprile 2020 Fondazione Prada e MUBI presentano una rassegna cinematografica disponibile in streaming sulla piattaforma di cinema d'autore. La selezione di titoli comprende fallimenti critici e commerciali, pellicole deludenti, in anticipo o in ritardo sui loro tempi, disastri produttivi e altri passi falsi di importanti autori con lo scopo di dimostrare che l\u2019accoglienza iniziale di un film non corrisponde al giudizio sul suo valore, che pu\u00f2 cambiare nei decenni successivi.\nProgetti espositivi a Prada Rong Zhai, Shanghai.\nIl 23 marzo 2018 la Fondazione Prada inaugura una mostra a Shanghai negli spazi della residenza storica Rong Zhai che ha riaperto nell\u2019ottobre 2017 grazie a un accurato restauro voluto da Prada. La mostra \u201cRoma 1950-1965\u201d a cura di Germano Celant, esplora il fervente clima artistico e culturale sviluppatosi a Roma nel periodo successivo alla seconda guerra mondiale giungendo fino ai primi anni Sessanta. Negli anni successivi Prada Rong Zhai ha ospitato diverse mostre organizzate con il supporto di Fondazione Prada: \"Liu Ye: Storytelling\" a cura di Udo Kittelmann (10 novembre 2019 - 20 gennaio 2019), \"Goshka Macuga: What was I?\" (23 marzo - 2 giugno 2029) il progetto espositivo concepito come un viaggio nel post-Antropocene che vedeva i lavoro dell'artista Goshka Macuga in dialogo con 25 opere della Collezione Prada; \"Li Qing. Rear Widows\" (7 novembre 2019 - 19 gennaio 2020) a cura di J\u00e9r\u00f4me Sans, un progetto immersivo, risultato della collaborazione tra l\u2019artista Li Qing e il curatore, concepito come una narrazione site-specific e una profonda esplorazione della storia e degli ambienti di Prada Rong Zhai, creando una connessione tra il passato e l\u2019attuale contesto urbano di Shanghai."}
{"id": "1965472", "revid": "198277", "url": "https://it.wikipedia.org/wiki?curid=1965472", "title": "Quinquennio d'oro", "text": "Il Quinquennio d'oro, anche noto come Quinquennio o la Juventus del Quinquennio, \u00e8 il periodo storico di cinque anni della societ\u00e0 calcistica italiana Foot-Ball Club Juventus compreso nella prima met\u00e0 degli anni 1930, in cui monopolizz\u00f2 il calcio tricolore, stabilendo un record durato per le successive ottantadue stagioni.\nComposta da calciatori di rilievo, tra i quali Gianpiero Combi, il capitano Virginio Rosetta, Umberto Caligaris, Giovanni Ferrari e Felice Borel, assieme agli oriundi Luis Monti, Renato Cesarini e Raimundo Orsi, la Juventus divenne la prima formazione nella storia del calcio italiano a vincere cinque campionati nazionali consecutivi, titoli conquistati tra il 1930-31 e il 1934-35. Contemporaneamente raggiunse le semifinali della Coppa dell'Europa Centrale per quattro anni consecutivi, confermandosi una delle migliori squadre continentali del periodo interbellico.\nAllenatore della Juventus in quattro delle cinque vittoriose stagioni fu Carlo Carcano, uno dei fautori del \"Metodo\", mentre molti giocatori di quella compagine andarono a formare il nucleo della rappresentativa nazionale italiana che si aggiudic\u00f2 le vittorie nella Coppa Internazionale, progenitrice sia del campionato d'Europa sia della Coppa Rimet. Nel pieno di tale periodo, importante anche per l'enorme impatto sociale che aveva generato \u2014 e che la fece diventare la prima entit\u00e0 sportiva italiana con una tifoseria di carattere \u00abnazionale\u00bb oltrech\u00e9 un tassello di rilievo nella costruzione di un'identit\u00e0 di nazione \u2014, la societ\u00e0 torinese inaugur\u00f2 nel 1933 lo stadio Municipale.\nLo schema tattico.\nLa Juventus della prima met\u00e0 degli anni 1930 utilizz\u00f2 il \"Metodo\", un innovativo \u2014 per l'epoca \u2014 schema tattico applicato contemporaneamente dalla nazionale italiana, di cui l'allenatore Carlo Carcano era uno dei fautori insieme al commissario tecnico Vittorio Pozzo. Tale indirizzo di gioco fu prodotto di una derivazione delle tattiche applicate dalla \"Scuola Danubiana\" durante il terzo e il quarto decennio del XX secolo. Il suo modulo innovativo 2-3-2-3 o \u00abWW\u00bb (cfr. la disposizione dei giocatori nell'immagine a fianco), che \u00e8 stato derivato invece del modulo tattico definito come la \"Piramide di Cambridge\" (2-3-5), prevedeva il sostegno degli attaccanti interni della squadra, Cesarini \u2014 specializzato nel segnare gol decisivi allo scadere delle partite \u2014 e Ferrari, alle funzioni del \u00abcentromediano metodista\u00bb Monti (punto di riferimento fra la difesa e l'attacco), principalmente alla costruzione del gioco, mentre i due mediani laterali, Varglien I e Bertolini, affrontavano le ali delle squadre avversarie; il fronte difensivo, affidato al celebre trio Combi-Rosetta-Caligaris, acquis\u00ec maggior sicurezza e il centrocampo benefici\u00f2 di una maggior consistenza numerica che nelle formazioni precedenti. Inoltre, tale schema rese possibile la realizzazione di manovre di attacco e contrattacco pi\u00f9 veloci ed efficaci che nel decennio precedente. Il fronte di attacco bianconero, con calciatori degni di nota come le ali Sernagiotto e Orsi e il centravanti Vecchina e poi Borel II, con il contributo delle mezzali prima nominate, fu artefice della maggior parte delle 434 reti segnate dalla squadra in partite ufficiali durante il periodo (384 in tornei nazionali e 50 nelle coppe).\nLe stagioni.\nStagione 1930-31: l'arrivo di Carlo Carcano.\nNel 1930 la Juventus si rafforz\u00f2 con l'ex difensore dell' e della nazionale italiana, Carlo Carcano (che \u00e8 stato invece collaboratore in ambito della preparazione atletica e allenatore in seconda della \"Squadra Azzurra\"), al fronte della squadra torinese in sostituzione dello scozzese Aitken, con l'interno Giovanni Ferrari, altro ex giocatore grigio, e con il centrocampista Luigi Bertolini e il centravanti Giovanni Vecchina.\nCon l'allenatore-psicologo Carlo Carcano, il primo ad avere vinto quattro scudetti di fila nella storia del calcio italiano, la \"Signora\" infil\u00f2 all'inizio del campionato 1930-31 otto vittorie in fila, guadagnando 16 punti sui 16 disponibili \u2014 un record per le successive 74 stagioni \u2014 e, dopo un testa a testa con la dell'attaccante Rodolfo Volk dalla ventiduesima giornata e poi, la vittoria del 21 giugno per 1 a 0 a Milano contro i campioni in carica dell' nella 33\u00aa giornata, si laure\u00f2 campione d'Italia con una grande prestazione di Raimundo Orsi (terzo maggior marcatore stagionale con 20 reti). La Juventus ha vinto il suo terzo scudetto con 55 punti (4 lunghezze di vantaggio rispetto ai giallorossi a fine torneo), 79 reti a favore e 37 contro.\nIn ambito internazionale, la \"Signora\" raggiunse i quarti di finale della Coppa dell'Europa Centrale, ma fu battuta dallo Sparta Praga cecoslovacco degli attaccanti Old\u0159ich Nejedl\u00fd e Franti\u0161ek Kloz per 3 reti a 2 nello spareggio del 2 settembre 1931 dopo un'eliminatoria molto combattuta (2-1 all'andata del 12 luglio; 0-1 al ritorno del 22 luglio).\nStagione 1931-32: il quarto scudetto e la semifinale di Coppa dell'Europa Centrale.\nLa stagione successiva divent\u00f2 una battaglia testa a testa, soprattutto nel girone di ritorno, tra la Juventus, campione in carica, e \u00abIl che tremare il mondo fa\u00bb di Angelo Schiavio, squadra capolista durante la maggior parte del torneo. La vittoria bianconera in rimonta per 3 reti a 2 contro i bolognesi il 1\u00ba maggio 1932 allo stadio di Corso Marsiglia a Torino, \u00e8 stato fondamentale per la vittoria del suo secondo scudetto consecutivo e quarto della sua storia, arrivato con l'apporto di Luigi Bertolini e Luis Monti, oltrech\u00e9 dell'oriundo brasiliano Pedro Sernagiotto a raccogliere il testimone di Federico Munerati, dopo la vittoria per 3 reti a 0 contro il Brescia il 29 maggio dello stesso anno. \"Madama\" fin\u00ec il campionato con 54 punti, uno in meno della stagione precedente (4 davanti agli emiliani e 14 sui romanisti), 89 reti effettuate e 38 subite, ovvero il pi\u00f9 forte attacco del torneo. Da notare le dieci vittorie di fila della Juventus nel girone di ritorno del campionato (un record imbattuto per 74 anni nel calcio nazionale), il trionfo del 6 marzo 1932 a Corso Marsiglia per 7 reti a 1 contro la Roma, la maggior sconfitta romanista da sempre in campionato \u2014 che rappresent\u00f2, agli occhi dei tifosi juventini di quegli anni, la rivincita di quella pesante sconfitta subita nella \"Citt\u00e0 Eterna\" un anno prima \u2014 e gli incontri diretti tra l'argentino Monti e il bolognese Schiavio, \u00abnemici\u00bb nel campionato, ma entrambi membri della nazionale calcistica. Nel piano societario il barone Giovanni Mazzonis divent\u00f2 il \u00abbraccio destro\u00bb operativo del presidente Edoardo Agnelli.\nLa formazione bianconera si classific\u00f2 per la prima volta alle semifinali della Coppa dell'Europa Centrale nel 1932, dopo aver sconfitto il Ferencv\u00e1ros ungherese del centravanti Gy\u00f6rgy S\u00e1rosi per 4 reti a 0 nella gara di andata il 29 giugno a Torino (reti di Orsi e Sernagiotto, e doppietta di Cesarini), e dopo aver pareggiato 3 a 3 nella gara di ritorno disputata a Budapest quattro giorni dopo. In tale partita l'arbitro austriaco Braun aveva fischiato tre calci di rigore, che suscitarono forti polemiche, in favore dei magiari, di cui due vennero assegnati nel giro di quattro minuti.\nNelle semifinali la squadra italiana incontr\u00f2 lo Slavia Praga, una delle squadre pi\u00f9 prestigiose dell'epoca che rappresent\u00f2 il nucleo della nazionale cecoslovacca seconda classificata alla Coppa Rimet del 1934. Nella prima partita, giocata il 6 luglio 1932 a Praga, il pubblico cecoslovacco invase il campo di gioco come risultato di tensioni tra lo juventino Cesarini e il massaggiatore dello Slavia generatesi a seguito di un'entrata di \"Viri\" Rosetta sull'ala cecoslovacca Anton\u00edn Pu\u010d. L'arbitro Braun \u2014 quello della gara di ritorno tra la Juventus e il Ferencv\u00e1ros \u2014 riprese il gioco e concesse, dopo aver sospeso la gara per dieci minuti ed espulso Cesarini, un rigore dubbio all'86' allo Slavia, che rappresent\u00f2 il 4 a 0 finale in favore della formazione del capoluogo centroeuropeo.\nLa gara di ritorno si gioc\u00f2 quattro giorni dopo sul campo di Corso Marsiglia. Alla fine del primo tempo, la Juventus vinceva per 2 a 0 con reti di Renato Cesarini, capocannoniere del torneo con 5 reti, e di \"Mumo\" Orsi. All'inizio della seconda parte della partita, il portiere dello Slavia Franti\u0161ek Pl\u00e1ni\u010dka \u2014 insieme a Combi e Zamora, il miglior portiere della sua epoca \u2014, si accasci\u00f2 al suolo \u00abcome morto\u00bb mentre l'azione di gioco era lontana dalla sua area, probabilmente colpito da una pietra lanciata dai sostenitori juventini, infastiditi per il gioco eccessivamente ostruzionistico degli ospiti, ma quello fu un evento mai verificato. I suoi compagni dapprima lo circondarono e poi lo trasferirono di peso negli spogliatoi, senza ritornare pi\u00f9 in campo. Lo Slavia, infatti, si ritir\u00f2 e, conseguentemente, il direttore di gara Miesz sospese la partita. I medici della Juventus visitarono negli spogliatoi il portiere cecoslovacco ma non riscontrarono tracce di lesioni. Poteva essersi trattato di un malore, ma si sospett\u00f2 subito che questo gesto antisportivo della formazione ospite non servisse altro che a ottenere a tavolino la qualificazione per la finale. I giocatori bianconeri, convinti della loro innocenza, andarono in vacanza per riposarsi, in attesa della finale, programmata all'inizio per la fine di agosto dello stesso anno, ma mai disputata, in quanto il Comitato Organizzatore della Coppa, con un provvedimento molto controverso, squalific\u00f2 entrambe le squadre e assegn\u00f2 d'ufficio il titolo di campione all'altra squadra finalista del torneo, il Bologna.\nStagione 1932-33: il tris nazionale.\nNella stagione 1932-33 arriv\u00f2 a Torino il vercellese Teobaldo Depetrini, e fece il suo debutto, a 18 anni, il giovane centravanti Felice Borel, capocannoniere del campionato con ben 29 reti in 28 partite e, con il passare degli anni, uno dei pi\u00f9 forti attaccanti che la \"Signora\", e anche la nazionale italiana, abbia mai avuto nella sua storia.\nL'inizio del campionato fu amaro per i bianconeri: due sconfitte nelle tre prime giornate in trasferta, contro l'Alessandria per 3 reti a 2 e contro il di Attila Sallustro per 1 a 0. Nonostante ci\u00f2, la Juventus raggiunse il primo posto del campionato dopo aver sconfitto il nel derby alla 10\u00aa giornata, la settima di una serie di nove vittorie consecutive nella massima divisione. Con un notabile girone di ritorno (13 vittorie in 17 scontri), la squadra juventina si laure\u00f2 tricampione d'Italia con due giornate d'anticipo sulla fine del torneo dopo aver battuto il per 3 reti a 0 nella gara decisiva del 16 giugno 1933. I bianconeri chiudono con 54 punti in campionato (otto punti in pi\u00f9 rispetto all'Ambrosiana e quattordici sugli emiliani e partenopei, le pretendenti allo scudetto), 83 reti a favore e 23 contro, entrambi record del torneo. Da notare l'incontro di calcio del 18 dicembre 1932 a Torino (Juventus 3-0 Ambrosiana Inter): si gioc\u00f2 con presenza di 14\u00a0000 spettatori allo stadio di Corso Marsiglia e un incasso di 140\u00a0000 lire.\nIl giornalista Mario Pennacchia descrisse cos\u00ec il momento in cui la squadra bianconera raggiunge, per la prima volta, il primo posto di quel campionato e il suo impatto nella societ\u00e0 italiana:\nNei quarti di finale della Coppa dell'Europa Centrale la Juventus incontr\u00f2 l'. La doppia vittoria della squadra torinese (4-2 nell'andata e 6-2 al ritorno ai fini giugno 1933) la classific\u00f2 alle semifinali della Coppa dell'Europa Centrale per la seconda stagione consecutiva, ma la squadra fu battuta dall'Austria Vienna del celebre centravanti Mathias \u0160indel\u00e1\u0159, poi vincitore del torneo (0-3; 1-1). Da notare la prestazione di Raimundo Orsi, capocannoniere di tale competizione con 5 reti.\nStagione 1933-34: l'ingresso allo stadio Municipale e la \"Nazio-Juve\".\nNella stagione 1933-34 la Juventus fece il suo primo ingresso al pi\u00f9 moderno impianto costruito in Italia di quegli anni: lo stadio Municipale (successivamente ribattezzato in Comunale e, dopo i giochi olimpici invernali del 2006, in Olimpico), al cui interno era stata predisposta una solida rete metallica alta due metri che dividesse i suoi 65.000 posti per il pubblico dal campo di gioco, fu inaugurato il 14 maggio 1933 con il nome di stadio Municipale \"Benito Mussolini\", rappresentando cos\u00ec il cambio della sede sociale bianconera da Corso Marsiglia a Via Bogino 12: il primo effettuato nel corso di undici anni. Tale impianto, situato in Via Filadelfia, \u00e8 stato costruito per ospitare i Giochi Universitari Mondiali e poi, il campionato mondiale dell'anno successivo. La Juventus utilizzer\u00e0 il Comunale (che, nel 1986, verr\u00e0 intitolato a Vittorio Pozzo) per ospitare tutti i suoi incontri casalinghi fino alla vittoria nella finale della Coppa UEFA nella stagione 1989-90.\nI bianconeri chiudono il girone d'andata del quinto campionato di Serie A con cinque punti di svantaggio sull'Ambrosiana di Giuseppe Meazza, nonostante quella differenza fu ridotta a un punto a favore dei rivali lombardi fino all'incontro diretto della ventisettesima giornata (Juventus 0-0 Ambrosiana-Inter il 1\u00ba aprile 1934). Nelle ultime sette partite di campionato la squadra bianconera inanell\u00f2 sette vittorie, guadagnando quattordici punti sui quattordici disponibili, di cui furono notevoli i trionfi in trasferta del 25 aprile sul Brescia per 2 reti contro 1 \u2014 dove la squadra piemontese raggiunse la prima posizione del torneo per la prima volta nella stagione con 43 punti, uno in pi\u00f9 rispetto all'Ambrosiana \u2014 e sulla per 2 a 0 quattro giorni dopo, dove la squadra torinese port\u00f2 a quattro punti il suo vantaggio rispetto ai nerazzurri.\nLa Juventus si aggiudic\u00f2 il titolo di campione d'Italia per la quarta stagione consecutiva con 53 punti, 88 reti a favore \u2014 il miglior blocco di attaccanti del torneo per il terzo anno consecutivo, con un totale di 100 realizzazioni nella stagione \u2014 e 31 gol contro. Il centrattacco juventino Borel II vinse la classifica marcatori del torneo per la seconda stagione consecutiva con 31 reti. Cos\u00ec fu descritta la quarta vittoria consecutiva della Juventus in campionato:\nIl calendario del campionato fu modificato nella seconda met\u00e0 del girone di ritorno, come conseguenza della partecipazione della nazionale al mondiale di calcio in programma proprio in Italia. Gli azzurri vinsero il trofeo con ben nove giocatori della squadra torinese, di cui cinque titolari, tra i ventidue convocati: tale gruppo di calciatori, che era stato l'asse portante dell'Italia allenata da Pozzo dapprima nelle prime due edizioni della Coppa Internazionale (nei periodi 1927-1930 e 1931-1932), poi nella fase di preparazione pre-mondiale e quindi nella fase finale dell'edizione 1934, sar\u00e0 ricordato come la \"\"; un concetto rafforzato nell'opinione pubblica anche dalla presenza di altri due tesserati juventini nello staff della rappresentativa nazionale, il preparatore atletico Guido Angeli e l'allenatore Carlo Carcano, quest'ultimo voluto dal commissario tecnico Pozzo come suo vice in occasione della vittoriosa competizione iridata.\nDopo avere vinto il titolo mondiale con la nazionale azzurra in qualit\u00e0 di capitano, il portiere Gianpiero Combi, gi\u00e0 pluricampione d'Italia, lasci\u00f2 la societ\u00e0 juventina dopo undici anni; dopo il trionfo nella Coppa Internazionale nel 1935 arriver\u00e0 per l'estremo difensore anche l'addio alla \"Squadra Azzurra\" e, infine, all'attivit\u00e0 sportiva.\nStagione 1934-35: Juventus pentacampione d'Italia.\nNell'autunno del 1934 si ebbe un avvicendamento sulla panchina bianconera: al posto del allenatore Carcano (licenziato per pesanti insinuazioni sulla sua vita privata, all'epoca mal tollerate in Italia) subentr\u00f2 l'ex giocatore Carlo Bigatto I, prima \u00abbandiera\u00bb della storia juventina e considerato da molti l'archetipo del calciatore-allenatore.\nCon un'et\u00e0 media della squadra molto elevata (33 anni di Monti, Orsi e Caligaris; 32 di Rosetta), la Juventus arruol\u00f2 il giovane Alfredo Foni, e promosse dal suo vivaio Guglielmo Gabetto e Pietro Rava. Cos\u00ec, la squadra torinese, con il portiere Cesare Valinasso al posto di Combi, raggiunse il primo posto della classifica generale del sesto campionato di calcio a \"girone unico\", il primo a 16 squadre, una settimana dopo l'inizio del torneo con il suo trionfo casalingo per 2 reti a 1 contro il Napoli, ma fu superata alla fine del girone d'andata dalla con una differenza di tre punti. Il campionato divent\u00f2 una lotta serrata tra i bianconeri, i viola e i nerazzurri dell'Ambrosiana-Inter dalla ventesima giornata fino alla fine del torneo. I piemontesi vinsero il loro quinto scudetto consecutivo all'ultima giornata, grazie a una rete di Giovanni Ferrari a pochi minuti dal termine della gara contro la Fiorentina di Pedro Petrone (1 a 0 il 2 giugno 1935 a Firenze), e per via della sconfitta dell'Ambrosiana contro la Lazio a Roma (un risultato identico a quello del 5 maggio 2002). La Juventus concluse il trentacinquesimo torneo italiano con 44 punti \u2014 due di vantaggio sui milanesi, e cinque sui viola \u2014, 45 reti a favore e 22 contro, il migliore blocco difensivo del campionato per la seconda volta nel corso di tre anni. Da notare le 49 partite casalinghe senza soffrire sconfitte della squadra bianconera dal 1933 al 1935.\nIl giornalista Bruno Roghi raccont\u00f2 cos\u00ec il quinto scudetto consecutivo bianconero per \"La Gazzetta dello Sport\" del 4 giugno 1935:\nEmilio De Martino sottoline\u00f2 invece, in un articolo pubblicato sul \"Corriere della Sera\" il 3 giugno del medesimo anno, le varie difficolt\u00e0 incontrate dalla squadra da inizio stagione:\nNelle due ultime stagioni la Juventus ha raggiunto le semifinali della Coppa dell'Europa Centrale. Dopo aver conquistato il tricolore, Orsi e Cesarini lasciarono la squadra torinese e tornarono alla loro terra natale, l'Argentina, nella primavera del 1935. Ferrari fu acquistato dall'Ambrosiana-Inter e Caligaris fu ceduto al Brescia.\nLa prematura morte dell'allora presidente della Juventus, Edoardo Agnelli, avvenuta in quell'anno, coincise con la fine del cosiddetto \"Quinquennio d'oro\". Per il resto degli anni 1930 e quasi tutti i successivi anni 1940 la squadra bianconera non riusc\u00ec pi\u00f9 a riconquistare lo scudetto \u2014 giungendo al secondo posto finale nel 1938, e ancora nel triennio dal 1946 al 1948 \u2014, che torner\u00e0 sopra le casacche bianconere solamente dopo tre lustri, nel 1950.\nImpatto nella societ\u00e0 italiana.\nIl cosiddetto \"Quinquennio d'oro\" della Juventus \u2014 nome con cui la storiografia italica defin\u00ec \"a posteriori\" l'intero periodo \u2014, oltre a costituire il primo grande ciclo di vittorie di una squadra di calcio italiana dall'istituzione del campionato a girone unico, ebbe un forte impatto sociale nella storia della Nazione precedente alla seconda guerra mondiale, rendendo la squadra bianconera negli anni successivi la \"fidanzata d'Italia\" in merito alla diffusione lungo tutta la Penisola sia dei trionfi che della passione e del tifo juventino, che la porteranno a diventare la prima entit\u00e0 sportiva con una tifoseria di carattere \u00abnazionale\u00bb in un'epoca dove i tifosi di club erano concentrati nella propria citt\u00e0 o, al pi\u00f9, regione d'origine.\nL'enorme popolarit\u00e0 della societ\u00e0 bianconera all'inizio degli anni 1930, come osserv\u00f2 lo storico torinese Aldo Agosti, \u00abera il risultato di una serie particolare di fattori: un'ineguagliata catena di successi, propiziati e accompagnati da un gioco spettacolare, un contributo decisivo dato alle fortune della rappresentativa nazionale che nel 1934 conquist\u00f2 la Coppa Rimet [all'epoca nota come \"Troph\u00e9e Victoire\", antenata dei mondiali], e anche una sapiente costruzione di immagine, che si alimentava di una crescente diffusione delle cronache sportive sui quotidiani\u00bb. Inoltre, la continua associazione della Juventus a \u00abuna classe e uno stile elevati a dignit\u00e0 artistica e ad esempio di cavalleresca sportivit\u00e0\u00bb sui mass media nazionali dai primi anni del \"Quinquennio\" fu un altro fattore importante per estendere la popolarit\u00e0 del club nel resto del Paese, processo che sarebbe stato compiuto nella prima met\u00e0 degli anni 1950.\nParadossalmente, come venne segnalato \"a posteriori\" dal professore dell'Universit\u00e0 di Torino, Giovanni De Luna, un altro motivo per cui durante tale periodo i simpatizzanti di calcio divennero juventini, al di l\u00e0 dell'elemento sportivo, fu l'alternativa che il club bianconero rappresentava \u2014 e tuttora rappresenta \u2014 al campanilismo insito nelle , in quanto era ritenuto un \u00abstrumento di ribellione\u00bb contro i capoluoghi locali; un'ideologia che sarebbe andata ad accentuarsi durante la seconda met\u00e0 del decennio successivo, con il secondo dopoguerra e l'istituzione della Repubblica.\nOltre alla sua popolarit\u00e0, la supremazia della Juventus nel calcio italiano e il consenso che suscitava come squadra che rappresentava la totalit\u00e0 della popolazione, in particolare fra coloro che emigrarono a Torino per lavorare nella FIAT durante gli anni 1930, fecero del club la \"squadra d'Italia\", appellativo che ancora identifica la societ\u00e0 bianconera principalmente in ambito internazionale. Tali fattori, insieme alla presenza massiccia dei calciatori juventini in Nazionale \u2014 decisiva nei successi azzurri durante l'era Pozzo, avendo contribuito ad esempio con nove uomini nella vittoria contro l' per la Coppa Internazionale del 1933-1935 \u2014, le permisero di ritagliarsi un posto importante nella memoria storica italiana, favorendo quel fenomeno di \u00abnazionalizzazione\u00bb a cui il club contribu\u00ec con un ruolo decisivo nella formazione di un'identit\u00e0 nazionale attraverso lo sport; c\u00ec\u00f2 pur non essendo mai favorevole n\u00e9 tantomeno gradito all'allora regime mussoliniano \u00abperch\u00e9 aveva nel suo direttivo antifascisti come Mazzonis ed era tra le poche [societ\u00e0] a non imporre ai giocatori la \"cimice fascista\" sulla giacca della divisa\u00bb.\nTale processo sfoci\u00f2 nella \u2014 ancora vigente \u2014 contrapposizione tra il tifo capitolino e quello provinciale, manifestato nei confronti della Juventus sia in un certo livello di avversione presente in alcune citt\u00e0 del Nord, quali Milano e Bologna, e del Centro, quali Firenze, sia nell'affetto e l'ammirazione immutata per la squadra bianconera in province come la Brianza, la Romagna, la Piana di Lucca e la Garfagnana; soprattutto, come sostenne il giornalista Gino Palumbo, in regioni lontane da Torino quali il Sud, dove i giocatori bianconeri rappresentarono per la popolazione locale, in particolar modo quella rurale, un sogno di prosperit\u00e0 nonch\u00e9 l'idea di una definitiva riunificazione nazionale attraverso lo sport:\nAlcuni storici e saggisti, tra cui il professore De Luna, affermarono che i successi sportivi del club durante la prima met\u00e0 degli anni 1930, insieme ai trionfi della Nazionale, principalmente il titolo mondiale vinto nel 1934, costituirono il fattore determinante nella composizione e ulteriore consolidamento del calcio come fenomeno di massa in Italia. In aggiunta a ci\u00f2, il \"Quinquennio\" della Juventus fu ritenuto il periodo nella storia dello in cui ebbe inizio la decentralizzazione del tifo, sino ad allora radicato a livello locale e/o regionale, un fenomeno sociale che sarebbe consolidato nella del XX secolo durante il cosiddetto \"miracolo economico\".\nRetaggio storico.\nIl \"Quinquennio\" della Juventus, ritenuto il primo ciclo d'oro nella storia della societ\u00e0 torinese, fu il periodo in cui furono delineati le proprie caratteristiche essenziali: \u00abil generoso patronato della dinastia Agnelli, un singolare spirito sportivo: il cosiddetto \"Stile Juventus\" \u2014 considerato un modello di rigore, disciplina e stabilit\u00e0 istituito dall'allora presidente Edoardo Agnelli e simboleggiato dall'endiatri nota come dalle 'tre S': \u00abSemplicit\u00e0, Seriet\u00e0, Sobriet\u00e0\u00bb \u2014, un sostegno molto esteso e una corporeit\u00e0 deterritorializzata; e un'invidia [nei confronti del club] altrettanto diffusa\u00bb.\nI successi della societ\u00e0 torinese, una delle prime in Italia a essere gestita a livello professionistico, permisero la diffusione sia di un nuovo tipo di gestione a livello dirigenziale che del schema tattico usato dalla squadra al resto di nel Paese \u00abrendendo cos\u00ec tecnicamente e tatticamente omogeneo il calcio italiano (ragione non ultima del suo successo), contribuendo a rendere la [...] la regina del calcio mondiale negli anni [millenovecento]trenta\u00bb, come sostenne lo storico dello sport Antonino Fugardi.\nElenco di rose.\nQui di seguito \u00e8 riportata la lista di tutte le stagioni della Juventus durante il \"Quinquennio d'oro\":"}
{"id": "1965473", "revid": "287204", "url": "https://it.wikipedia.org/wiki?curid=1965473", "title": "Giuseppe Quatriglio", "text": "Autore di opere di narrativa e di saggistica. Collaborava alla rivista \"Nuova Antologia\" (Firenze). Vincitore dei premi letterari Mondello e Vittorini. Ha ricevuto il premio della Cultura del Consiglio dei ministri nel 1996, 1999 e nel 2004. Tra i suoi libri pi\u00f9 noti \"Mille anni in Sicilia\", \"Viaggio in Sicilia\", \"L'uomo-orologio\" e \"Sab\u00ecr\". I suoi libri pi\u00f9 recenti sono i romanzi \"Il muro di vetro\" (2005), \"Bavaria Klinik\" (2006), \"L'isola dei miti\" (2009), \"L'uomo che non voleva essere padre\" (2009). Ha pubblicato anche \"Urla senza suono\", un testo sulla sede dell'Inquisizione a Palermo assieme alle testimonianze di Giuseppe Pitr\u00e8 e Leonardo Sciascia. Le sue opere pi\u00f9 recenti sono: \"L'uomo che non voleva essere padre\" (2009), \"Immagini del Novecento\" (2010), \"Il romanzo di Cagliostro\" (2012).\nBiografia.\nGiornalista professionista e scrittore, \u00e8 nato a Catania ma ha vissuto sin dall'infanzia a Palermo. \u00c8 laureato in Giurisprudenza ed ha frequentato un anno accademico negli Stati Uniti, presso la Medill School of Journalism della Northwestern University (Evanston, Illinois), quale vincitore di una borsa di studio Fulbright assegnata nell'ambito di un programma di scambi culturali. Al ritorno dagli Stati Uniti \u00e8 stato per alcuni anni docente di Tecnica del Giornalismo americano presso l'Istituto di Giornalismo dell'Universit\u00e0 di Palermo.\nNel 1982 sulla vita e sulla attivit\u00e0 di Giuseppe Quatriglio \u00e8 stato pubblicato il volume \"L'isola incantata \u2013 Il mondo di Giuseppe Quatriglio\" dall'Istituto Siciliano di Studi Politici ed Economici.\nCarriera.\nGiornalista.\nLe pubblicazioni alle quali ha collaborato: il settimanale \"Sunday Mirror Magazine\" di New York durante la sua permanenza negli Stati Uniti e, in Italia, i settimanali \"Oggi\" (1947-1951) e \"La Settimana Incom Illustrata\" (1958-1960). In tempi recenti ha collaborato a \"Il Messaggero\" di Roma (1983-1987) e a \"Il Giorno\" di Milano (1990-1995). Attualmente collabora al trimestrale \"Nuova Antologia\" della Fondazione Spadolini-Nuova Antologia di Firenze, e ai quotidiani \"Giornale di Sicilia\" di Palermo e \"America Oggi\" di New York. Ha svolto la carriera professionale, a Palermo, nella redazione del \"Giornale di Sicilia\" completandola quale responsabile delle pagine della Cultura e dello Spettacolo. Ha al suo attivo reportages ospitati da quotidiani nazionali (Torino, Milano, Trieste, Roma, Napoli, Bari, Palermo) da numerosi paesi europei, dalla Spagna alla Russia, dall'Inghilterra alle nazioni scandinave. Ha pubblicato anche corrispondenze dall'Africa, dal Medio Oriente, dagli Stati Uniti, dal Giappone, dalla Tailandia.\nQuale critico d'arte ha pubblicato profili di artisti nonch\u00e9 resoconti di mostre su quotidiani e altri periodici, tra cui la rivista \"Arte\"; un'attivit\u00e0, questa, che gli ha consentito di frequentare i pi\u00f9 noti maestri del Novecento, tra i quali Renato Guttuso. Ha pubblicato una moderna biografia di Cagliostro, l'avventuriero siciliano del Settecento il cui vero nome era Giuseppe Balsamo. L'opera edita per i tipi della casa editrice Mursia di Milano nel 1973 \u00e8 stata riproposta in edizioni economiche nel 1995 e nel 1997.\nUna sua biografia di Cagliostro, dal titolo \"Il romanzo di Cagliostro\" \u00e8 stata pubblicata nel 2012 dall'editrice Rubbettino; il volume \u00e8 stato ampiamente recensito anche da \"Corriere della Sera\" e \"La Repubblica\" e all'estero in Francia e in Belgio.\nScrittore.\nL'attivit\u00e0 di narratore di Giuseppe Quatriglio \u00e8 illustrata nell'ottavo volume della \"Storia della Sicilia\" della Editalia di Roma (2000) dedicato a \"Pensiero e cultura letteraria dell'Ottocento e del Novecento\". Tra quanti si sono occupati criticamente della sua opera letteraria e di quella saggistica, si ricordano Giuseppe Amoroso, Giuseppe Bonaviri, Matteo Collura, Maria Corti, Salvatore Ferlita, Giulio Ferroni, Giuseppe Galasso, Roberto Gervaso, Antonio Ghirelli, Renato Minore, Anna Longoni, Salvatore Silvano Nigro, Dagmar Reichardt, Francesco Renda, Leonardo Sciascia, Natale Tedesco.\nLa sua ricostruzione storica \"Mille anni in Sicilia - Dagli Arabi ai Borboni\", (prima edizione 1985), favorevolmente accolta dalla critica e dai lettori, \u00e8 stata anche tradotta in lingua inglese ed edita a New York dalla casa editrice Legas con il titolo \"A thousand years in Sicily\". Nel 1997 \"A thousand years in Sicily\" \u00e8 apparso in seconda edizione a New York contemporaneamente all'edizione in lingua giapponese edita a Tokyo dalla casa editrice Shinhyoron.\nAll'apparire di \"Mille anni in Sicilia\" lo storico francese Fernand Braudel giudic\u00f2 l'opera \"la maniera giusta per presentare al grande pubblico i principali risultati della ricerca erudita\". Nel 1989 Giuseppe Quatriglio ha pubblicato presso l'editore Arnaldo Lombardi \"Il viaggio in Sicilia - Da Ibn Giubair a Peyrefitte\", una carrellata sui grandi viaggiatori che dal Medioevo al Novecento hanno completato il Grand Tour italiano raggiungendo l'estremo sud dell'Europa. Lo stesso editore nel 1999 ha pubblicato \"Tremila anni a Palermo - Storia di una capitale\", una stringata sintesi in cento pagine di tre millenni di vicende palermitane. La novit\u00e0 del libro \u00e8 costituita dalla individuazione delle motivazioni che danno titolo alla citt\u00e0 di Palermo per inserirsi tra le aree metropolitane del nuovo millennio.\n\u00c8 approdato alla narrativa nel 1995, pubblicando \"L'uomo-orologio e altre storie\" (Sellerio). Il volume \u00e8 stato illustrato con i disegni originali di Ugo Attardi, Bruno Caruso, Fabrizio Clerici, Salvatore Fiume, Emilio Greco, Piero Guccione, Renato Guttuso, Aligi Sassu. L'opera, largamente recensita dalla stampa nazionale, ha vinto i premi di narrativa Martoglio, Mignosi, Mondello e Vittorini. Presso la stessa casa editrice \u00e8 stata pubblicata nel 1999 una seconda opera di narrativa dal titolo \"Sab\u00ecr\" che \u00e8 stata candidata al Premio Strega 2000. Di Quatriglio \u00e8 la lunga nota nel libro \"Urla senza suono\" pubblicato nel 1999 dalla casa editrice Sellerio con testi di Giuseppe Pitr\u00e9 e di Leonardo Sciascia relativi ai graffiti e ai disegni dei prigionieri dell'Inquisizione a Palermo. Nel 2001 tre racconti, gi\u00e0 inclusi nel libro \"L'uomo\u2013orologio e altre storie\", sono stati pubblicati, e tradotti anche in inglese, in un'edizione d'arte a tiratura limitata con il titolo \"La donna scarlatta e le ombre\" dall'editore- gallerista Leonardo La Rocca con incisioni di Bruno Caruso, Piero Guccione e Giacomo Porzano.\nL'opera pi\u00f9 recente (primavera del 2002) \u00e8 la riedizione ampliata e aggiornata del libro \"Il Viaggio in Sicilia\" pubblicata dall'editore veneziano Marsilio con il titolo \"Viaggio in Sicilia-Da Ibn Giubair a Fernandez\".\nLo stesso editore veneziano ha pubblicato \"Mille anni in Sicilia\". L'opera ha avuto numerose edizioni. Da registrare anche i libri di narrativa: \"Il muro di vetro\", \"Bavaria Klinik\", \"L'uomo che non voleva essere padre\". La seconda edizione di questo romanzo \u00e8 stata tradotta in lingua spagnola dalla italianista Mercedes Gonzalez de Sande, dell'universit\u00e0 di Oviedo.\nDel mese di maggio 2012 \u00e8 il saggio \"Il romanzo di Cagliostro\", agile biografia dell'avventuriero del Settecento.\nPremi e riconoscimenti.\n1967 Premio nazionale di giornalismo \u201cZanotti Bianco\u201d\n1988 Premio Goethe\n1989 Premio Telamone e premio Sulmona di giornalismo\n1991 Premio nazionale di giornalismo \u201cPorsenna - Citt\u00e0 di Chiusi\u201d\n1996-1999-2004 Premio della Cultura della Presidenza del Consiglio dei ministri\n2004 Premio Thule della Fondazione Fragmenta\n2005 Premio Paul Harris Fellowship della Fondazione Rotary International\n2006 Premio Jalari per la letteratura nel giornalismo\n2012 Premio Ignazio Buttitta\nOpere.\n\"Il romanzo di Cagliostro\", Rubbettino, maggio 2012"}
{"id": "1965474", "revid": "110157", "url": "https://it.wikipedia.org/wiki?curid=1965474", "title": "Circondario di Unna", "text": "Il circondario di Unna (targa UN) \u00e8 uno dei circondari (\"Kreis\") della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg. Comprende 8 citt\u00e0 e 2 comuni. Il capoluogo \u00e8 Unna, il centro maggiore L\u00fcnen.\nSuddivisione amministrativa.\nIl circondario di Unna comprende 8 citt\u00e0 e 2 comuni."}
{"id": "1965475", "revid": "1821847", "url": "https://it.wikipedia.org/wiki?curid=1965475", "title": "Sylvia Pankhurst", "text": "Militante nel movimento per il suffragio femminile, fu per un certo tempo un'attivista marxista libertaria, attiva nel movimento del comunismo consiliarista britannico, impegnandosi in seguito nelle cause dell'antifascismo, dell'anticolonialismo e della pace.\nBiografia.\nSecondogenita di Emmeline Pankhurst e sorella di Christabel e Adela, intraprese inizialmente gli studi artistici, decidendo poi di dedicarsi a tempo pieno all'attivismo politico, seguendo le orme materne. Nella prima parte della sua vita, fu attiva nella Women's Social and Political Union (WSPU), l'organizzazione per il suffragio femminile fondata da Emmeline e Christabel, dalla quale venne espulsa nel 1914.\nStudi\u00f2 presso la Manchester School of Arts, l'Accademia di belle arti di Venezia e il Royal College of Art di Londra. Accanto all'arte, Sylvia si dedic\u00f2 anche alla scrittura: fond\u00f2 quattro diversi giornali e scrisse ventidue tra libri e pamphlet, oltre che un grande numero di articoli.\nNel 1917 conobbe il giornalista anarchico italiano Silvio Corio, con il quale intraprese una relazione sentimentale durata fino alla morte di lui. Dalla loro unione nascer\u00e0 un figlio, Richard, nel 1927.\nDopo la fine della Prima Guerra Mondiale incontr\u00f2 personalmente Lenin e contribu\u00ec alla creazione del Partito Comunista di Gran Bretagna, dal quale venne per\u00f2 poi espulsa.\nDagli anni venti si dedic\u00f2 soprattutto alle cause del pacifismo e dell'antifascismo. Fu una fervente oppositrice del colonialismo italiano in Etiopia, dove si trasfer\u00ec con il figlio dopo la morte del marito. Qui continu\u00f2 il suo lavoro di attivista e scrittrice fino alla sua scomparsa, avvenuta nel 1960.\nImpegno politico.\nCome tutti i membri della famiglia Pankhurst, fu inizialmente parte del Partito Laburista Indipendente, per poi unirsi alla Women's Social and Political Union, della quale disegn\u00f2 il logo. Per la WSPU prese parte a numerose iniziative e proteste che, in diversi casi, le costarono l'arresto. Tra gli impegni pubblici effettu\u00f2 anche due tour negli Stati Uniti d'America.\nNegli anni antecedenti alla Prima Guerra Mondiale i rapporti tra le componenti della famiglia Pankhurst iniziarono a incrinarsi. Sylvia e Adela, infatti, avevano simpatie socialiste ed erano in disaccordo con i metodi di protesta che Emmeline e Christabel avevano iniziato ad adottare, considerandoli eccessivamente violenti. Tra il 1913 e il 1914, Sylvia venne espulsa dalla WSPU e fond\u00f2 una sua propria organizzazione, la East London Federation of Suffragettes (ELFS), mentre Adela si trasfer\u00ec in Australia, dove trascorse il resto della sua vita. I contrasti tra le Pankhurst rimaste in Regno Unito si acuirono ulteriormente con lo scoppio della guerra, quando Sylvia milit\u00f2 attivamente nel movimento pacifista mentre Emmeline e Christabel sospesero le attivit\u00e0 suffragiste per supportare lo sforzo bellico.\nUno dei motivi principali del dissidio tra Sylvia ed Emmeline e Christabel riguardava il coinvolgimento delle classi proletarie nelle lotte per il suffragio femminile. Secondo Sylvia la WSPU si stava tramutando sempre di pi\u00f9 in un'organizzazione di e per donne borghesi, tendente a patronizzare pi\u00f9 che ad accogliere le donne lavoratrici. Sua intenzione, invece, era quella di creare un'organizzazione che fosse in grado di lottare al tempo stesso per il suffragio femminile e per una societ\u00e0 egualitaria, combinando insieme temi femministi e socialisti.\nNel 1918, la ELFS fu rinominata \"Workers's Socialist Federation\" (WSF). Negli anni successivi, la Pankhurst fu molto attiva nella costruzione del movimento socialista e comunista britannico. La WSF fu la prima organizzazione britannica ad affiliarsi all'Internazionale Comunista, ma ben presto emersero delle importanti differenze di opinioni con Lenin, il quale disapprov\u00f2 pubblicamente le posizioni anti-parlamentariste di Sylvia e altri esponenti del comunismo britannico nel saggio \"L'estremismo, malattia infantile del comunismo\".\nNel periodo di formazione dei regimi totalitari a cavallo tra le due guerre mondiali, Sylvia inizi\u00f2 a impegnarsi anche nell'antifascismo, definendo la Marcia su Roma del 1922 \"il collasso definitivo dei movimenti rivoluzionari del dopoguerra\". Fortemente colpita dall'Omicidio Matteotti, fond\u00f2 nel 1932 la \"Womens' International Matteotti Committee\", un'organizzazione volta a sostenere le richieste della moglie e dei figli del politico italiano, e fino al termine della Seconda Guerra Mondiale fu attiva nel supporto agli oppositori e alle vittime del fascismo, impegnandosi anche per gli ebrei che sfuggivano alle persecuzioni razziali.\nIn seguito all'occupazione italiana dell'Etiopia, nel 1935, Pankhurst decise di concentrare le sue energie nella liberazione del paese dal dominio fascista e colonialista. Questa scelta nasceva dal timore che, accanto alla situazione della Spagna franchista, la causa dell'invasione dell'Etiopia sarebbe stata ignorata dagli antifascisti britannici, i quali avrebbero preferito impegnarsi in favore di un popolo pi\u00f9 vicino a loro. Oltre al risultato pratico dell'indipendenza del popolo etiope, l'attivismo di Sylvia Pankhurst ebbe anche l'obiettivo di riaffermare i valori africani nella controcultura antimperialista del tempo."}
{"id": "1965478", "revid": "252732", "url": "https://it.wikipedia.org/wiki?curid=1965478", "title": "Keyboard", "text": ""}
{"id": "1965482", "revid": "599013", "url": "https://it.wikipedia.org/wiki?curid=1965482", "title": "Aaron Hunt", "text": "Carriera.\nClub.\nHa debuttato in Bundesliga con il Werder il 18 settembre 2004, in una gara contro il . Il 12 febbraio 2005 ha messo a segno la sua prima rete in campionato, mentre il 3 marzo 2007 ha realizzato la sua prima tripletta nell'incontro con il chiusosi sul 3-0.\nSi \u00e8 segnalato per fair play nel marzo del 2014 durante una partita di Bundesliga contro il Norimberga, quando, dopo che, a seguito di una sua simulazione nella quale aveva finto un contatto con il difensore avversario Javier Pinola, l'arbitro gli aveva assegnato un rigore, ha ammesso la simulazione, invitando l'arbitro a non assegnare il rigore. Con il Werder Brema ha vinto un campionato (2003-2004), una Coppa di Lega tedesca (2006) e due Coppe di Germania (2003-2004 e 2008-2009). Inoltre vince anche una Supercoppa di Germania (2009, non ufficiale).\nNell'estate 2014 si trasferisce al Wolfsburg, che lascia dopo una sola stagione e con cui ha vinto una Coppa di Germania (2014-15) e una Supercoppa di Germania (2015), trasferendosi all'Amburgo per circa 3 milioni. Diventa capitano della squadra, capeggiando la sua squadra anche in Zweite Bundesliga dopo la prima retrocessione della storia dell'Amburgo.\nNazionale.\nDi padre tedesco e madre inglese, ha deciso di giocare con la Nazionale tedesca. Con la Germania ha ottenuto 3 presenze senza reti dal 2009 al 2013. Inoltre ha giocato precedentemente con la Germania Under-16 (5 presenze 1 gol), Under-17 (10 presenze 6 gol) e Under-21 (13 presenze 3 gol)."}
{"id": "1965484", "revid": "123052305", "url": "https://it.wikipedia.org/wiki?curid=1965484", "title": "Moses Levy", "text": "Biografia.\nNato da padre inglese e madre italiana, studia in una scuola italiana a Tunisi ma all'et\u00e0 di dieci anni, per ragioni di salute della madre, si trasferisce con la famiglia in Italia.\nNel 1900 si iscrive all'Istituto di Belle Arti di Lucca e trova come compagno di studi Lorenzo Viani. Levy e Viani frequentano assieme a Firenze anche i corsi della Scuola di Nudo dell'Accademia di Belle Arti tenuti dal pittore Giovanni Fattori. In questo periodo, Levy si appassiona alla grafica ed entra in contatto con Renato Natali e con il gruppo di artisti che si riunisce al Caff\u00e8 Bardi di Livorno, particolarmente dediti alla litografia, al disegno e all'acquaforte.\nNel 1907 viene invitato alla Biennale di Venezia, dove espone alcune incisioni. Ritorna spesso a Tunisi dove comincia ad allontanarsi dalla formazione toscana e assimila le tinte forti della sua terra natale, dipingendo soggetti legati alla cultura locale. Nel 1911 organizza la prima mostra personale alla Camera di Commercio di Tunisi. Compie numerosi viaggi in Europa, fermandosi pi\u00f9 volte a Parigi dove riesce anche a esporre nel 1932.\nA causa delle leggi razziali fasciste Moses Levy deve lasciare l'Italia, si trasferisce a Nizza e ritorna successivamente a Tunisi. Alla fine della seconda guerra mondiale si trasferisce prima a Parigi e poi a Firenze; dal 1961 si trasferisce a Viareggio che gli consegner\u00e0 una medaglia d'oro. In questo periodo, nel suo casotto/studio sulla spiaggia di Viareggio, ha una costante frequentazione col pittore Gualtiero Passani (Carrara 1926), molto pi\u00f9 giovane di lui, ma di cui apprezza molto il vigore creativo e il talento nella scelta dei colori."}
{"id": "1965486", "revid": "339392", "url": "https://it.wikipedia.org/wiki?curid=1965486", "title": "Video Bolzano 33", "text": ""}
{"id": "1965491", "revid": "287204", "url": "https://it.wikipedia.org/wiki?curid=1965491", "title": "Mille anni in Sicilia", "text": "Mille anni in Sicilia \u00e8 un libro di divulgazione storica scritto da Giuseppe Quatriglio nel 1985 ed edito da Marsilio. Ha avuto dodici edizioni in lingua italiana, tre in lingua inglese (\"A thousand years in Sicily\") e una in giapponese. Tratta del periodo dalla occupazione araba della Sicilia fino all'impresa dei Mille di Garibaldi nel 1860."}
{"id": "1965492", "revid": "146644", "url": "https://it.wikipedia.org/wiki?curid=1965492", "title": "Club nautico", "text": ""}
{"id": "1965493", "revid": "2128848", "url": "https://it.wikipedia.org/wiki?curid=1965493", "title": "Powhatan", "text": "Powhatan (scritto anche powatan e powhaten), o powhatan renape (letteralmente, gli \"esseri umani powhatan\"), \u00e8 una trib\u00f9 di nativi americani. \n\u00c8 anche il nome di una potente confederazione di trib\u00f9 da loro dominate. Anche conosciuti come algonchini della Virginia, parlano un algonchino orientale altrimenti detto lingua powhatan, e vivono in ci\u00f2 che adesso \u00e8 la parte orientale dell'odierna Virginia. Si ritiene che il nome abbia avuto origine da un villaggio vicino ad un punto navigabile di un grosso fiume, chiamato anch'esso \"Powhatan\".\nTra il XVI ed il XVII secolo, un \"weroance\" (capo tribale) chiamato Wahunsunacock (conosciuto anche come \"Powathan\") cre\u00f2 un potente impero conquistando, o affiliandoli tramite accordi, 30 trib\u00f9 risiedenti in gran parte della Virginia orientale, chiamata Tenakomakah (\"Terra densamente abitata\"). Tuttavia, con l'approdo dei coloni Inglesi a Jamestown nel 1607, l'invasione dei nuovi arrivati ed il loro costante aumento di numero su quella che era stata terra Indiana, sfoci\u00f2 in conflitti che divennero quasi continui per 37 anni.\nDopo la morte di Wahunsunacock nel 1618, le ostilit\u00e0 aumentarono sotto il potere di suo fratello, Opechancanough, che cerc\u00f2 invano di scacciar via gli Europei, capeggiando il Massacro indiano del 1622 e quello del 1644. Questi tentativi generarono delle forti rappresaglie degli Inglesi, che ebbero come risultato la quasi eliminazione della trib\u00f9. La Confederazione Powhatan fu largamente distrutta nel 1646. Con l'espansione coloniale che continuava, molti membri si integrarono con gli Europei e con la gente di origine Africana.\nParecchi anni dopo la scomparsa della Confederazione Powhatan, alcune miglia a ovest dell'area da loro occupata, la \"Contea Powhatan\" nella Virginia coloniale, fu battezzata cos\u00ec in onore di \"Capo Wahunsunacock\", padre di Pocahontas.\nNella Virginia del XXI secolo, sette trib\u00f9 riconosciute sono tutto ci\u00f2 che rimane della confederazione originale, incluse due riserve (Pamunkey e Mattaponi), alle quali si accede attraverso la Contea di King William.\nSebbene le culture di Powhatan e coloni Europei fossero molto diverse, grazie all'unione di Pocahontas con il colono John Rolfe e al loro figlio Thomas Rolfe, molti discendenti delle \"Prime Famiglie della Virginia\" hanno potuto vantare sia radici Native Americane che Europee.\nCollegamenti esterni.\nStoria della trib\u00f9 Mattaponi"}
{"id": "1965498", "revid": "1782831", "url": "https://it.wikipedia.org/wiki?curid=1965498", "title": "Giulio Cal\u00ec", "text": "Biografia.\nAnni di gavetta nel teatro dialettale e di avanspettacolo, senza riuscire a venir fuori dall'anonimato, non distruggono la volont\u00e0 e l'entusiasmo di questo impertinente \"romano de Roma\", saporoso caratterista di grande comunicativa e vivace loquacit\u00e0.\nIl debutto nel cinema \u00e8 piuttosto oscuro con la partecipazione al film muto \"Un balilla del '48\" di Umberto Paradisi (1927) ma, seppur relegato a ruoli di secondo o terzo piano, talvolta minuscoli, spesso senza che il suo nome appaia su manifesti o nei titoli di testa o coda di una pellicola, Giulio Cal\u00ec dimostra una volont\u00e0 di ferro e una tenacia esemplare apparendo in una grande quantit\u00e0 di film dove disegna argutamente figure di portinai, scribacchini, notai, avvocatucci, uscieri, caporali, frequentatori di osterie e molti altri di divertente spontaneit\u00e0.\nGrazie ad Alberto Lattuada che ne intuisce le potenziali doti d'attore, Giulio Cal\u00ec riesce a uscire dall'anonimato con due ruoli affidatigli dal regista milanese: il contadino Smarazzacucco convinto dell'\"unit\u00e0 del proletariato\" ne \"Il mulino del Po\" (1949) e, soprattutto, il sarto ciarlero e impiccione ne \"Il cappotto\" (1952), dove dimostra eccellenti doti da caratterista.\nPur continuando a lavorare ininterrottamente per tutti gli anni cinquanta e parte dei sessanta, Giulio Cal\u00ec trova chi lo capisce e lo valorizza in Lattuada e nel Fellini giovane: nel loro Luci del Variet\u00e0 il suo fachiro Burma \u00e8 tra le cose migliori. Intanto continua ad essere richiesto da registi quali Steno, Monicelli, Blasetti, Mattoli, Comencini, De Santis e Zampa."}
{"id": "1965501", "revid": "767487", "url": "https://it.wikipedia.org/wiki?curid=1965501", "title": "Royal Yacht Squadron", "text": "Il Royal Yacht Squadron \u00e8 un club nautico del Regno Unito, considerato il pi\u00f9 prestigioso del Paese.\nSi trova a Cowes (Isola di Wight).\nStoria.\nIl club fu fondato il 1\u00ba giugno 1815 nella Thatched House Tavern di Londra con il nome di The Yacht Club da 42 appassionati di nautica da diporto in mare aperto.\nI soci decisero di riunirsi a pranzo due volte all'anno, d'inverno a Londra e d'estate a Cowes, per discutere di vela.\nPer essere accolti come membri bisognava essere proprietari di una barca di almeno di 10 tonnellate di stazza.\nIl principe reggente fu accettato come membro del club nel 1817 e nel 1820, alla sua incoronazione a sovrano come Giorgio IV, il consorzio fu rinominato Royal Yacht Club.\nDal 1826 il club organizza le regate della Settimana di Cowes.\nIl Club era legato alla Royal Navy e vari ufficiali ne erano membri, anche perch\u00e9 Cowes si trova di fronte al porto militare di Portsmouth, sull'altra riva del Solent.\nConseguentemente nel 1829 l'Ammiragliato concesse alle imbarcazioni del Club di battere la White Ensign.\nNel 1833 Guglielmo IV ribattezz\u00f2 il circolo The Royal Yacht Squadron e la sede fu definitivamente fissata a Cowes. Lo \"Squadron\" aveva il compito di scortare i panfili reali durante i loro spostamenti.\nDurante la Grande esposizione di Londra del 1851 il commodoro del club lanci\u00f2 una sfida a chi avesse vinto una regata intorno all'isola di Wight, mettendo in palio una coppa di propriet\u00e0 dello Squadron del valore di cento ghinee.\nLa regata fu vinta dalla scuna statunitense \"America\", che rappresentava il New York Yacht Club, e perci\u00f2 la competizione da allora ha preso il nome di America's Cup.\nL'esploratore antartico Robert Falcon Scott era membro del \"Royal Yacht Squadron\". Egli registr\u00f2 la sua nave \"Terra Nova RYS\" come \"yacht\" dello \"Squadron\" nella seconda spedizione antartica del 1910. Il \"Royal Yacht Squadron\" ha concesso anche alle donne di entrare come socie a pieno titolo.\nOrganizzazione.\nI panfili dei suoi membri adottano il suffisso RYS e sono autorizzati ad esporre la White Ensign della Royal Navy invece della Red Ensign utilizzata per le altre navi registrate nel Regno Unito.\nDirettrice del club \u00e8 la regina Elisabetta II mentre il commodoro era il principe Filippo."}
{"id": "1965511", "revid": "287204", "url": "https://it.wikipedia.org/wiki?curid=1965511", "title": "Pitiriasi rubra pilaris", "text": "La pitiriasi rubra pilaris, o malattia di Devergie, \u00e8 una dermatosi infiammatoria caratterizzata da papule eritematose, desquamazione diffusa e cheratodermia palmo-plantare.\nStoria.\nLa pitiriasi rubra pilaris fu descritta per la prima volta da Claudius Tarral nel 1828, l'eponimo deriva dal dermatologo francese Marie-Guillaume-Alphonse Devergie che la descrisse nel 1856 ed \u00e8 stata chiamata con il presente nome da Ernest Besnier nel 1889.\nEpidemiologia.\nLa pitiriasi rubra \u00e8 una malattia poco comune con un'incidenza inferiore ad 1/5.000 abitanti. Interessa allo stesso modo pazienti di entrambi i sessi nella prima e nella quinta decade. La rara forma familiare insorge nella prima infanzia.\nEziopatogenesi.\nLa forma familiare di pitirasi rubra pilare (tipo V) \u00e8 a trasmissione autosomica dominante, provocata da mutazioni gain of function nel gene CARD14 (Caspase recruitment domain-containing protein 14), che codifica per una proteina attivatrice della via di segnalazione di NF-\u03baB, coinvolta nei processi di infiammazione. Nelle forme sporadiche questa mutazione \u00e8 rara e vi \u00e8 associazione con infezioni streptococciche nel bambino e HIV.\nIstologia.\nL'epidermide mostra ipercheratosi e tappi cheratinici che ostruiscono i follicoli piliferi. Lo strato corneo presenta ortocheratosi o paracheratosi, lo strato granuloso risulta ispessito. \u00c8 possibile riscontrare acantolisi e paracheratosi nell'epitelio follicolare. Il derma presenta un infiltrato linfocitario di lieve-media entit\u00e0 con capillari dermici dilatati ma non tortuosi. I neutrofili sono assenti, caratteristica che, insieme alla presenza dello strato granuloso e ai capillari non tortuosi, aiuta la diagnosi differenziale con la psoriasi.\nClinica.\nLa pitiriasi rubra pilaris si presenta con placche rosso-arancioni o rosa-salmone, desquamanti, ben demarcate, tendenti alla confluenza. Ai gomiti, polsi e talvolta dita delle mani le placche presentano ipercheratosi follicolari con un aspetto definito \"a noce moscata\". In alcuni casi possono risultare molto diffuse e dare luogo a eritrodermia con piccole aree di cute indenne dal diametro di pochi centimetri, ben demarcate, note come \"isole di risparmio\". Le lesioni iniziano al cuoio capelluto e si diffondono caudalmente e ad esse si associa cheratodermia palmo-plantare con la formazione di placche giallo-arancioni che possono presentare fissurazioni. Il prurito \u00e8 solitamente presente nelle prime fasi della malattia. Raramente pu\u00f2 svilupparsi un'artropatia sieronegativa.\nSono state descritte sei varianti cliniche:\nDiagnosi.\nLa diagnosi \u00e8 clinica e pu\u00f2 essere avvalorata da una biopsia cutanea.\nLe possibili diagnosi differenziali includono psoriasi, sindrome di S\u00e9zary, linfomi a cellule T, eritrocheratodermia variabile.\nTrattamento.\nI pazienti presentanti eritrodermia devono essere tenuti sotto controllo con una terapia di supporto per evitare complicanze come insufficienza cardiaca, ipotermia, edemi periferici, squilibri elettrolitici e sepsi. \nLa terapia topica \u00e8 a base di emollienti che aiutano a ridurre la secchezza cutanea e a ripristinarne la barriera. I corticosteroidi topici, il calcipotriolo e il tazarotene tendono a dare risposte transitorie e mostrano scarsa efficacia.\nLa terapia sistemica pi\u00f9 utilizzata \u00e8 l'acitretina ma si possono utilizzare anche metotrexato o inibitori del TNF-\u03b1 (etanercept, infliximab o adalimumab); la risposta \u00e8 variabile e non sono stati effettuati trial su un numero consistente di pazienti. Questi farmaci possono essere anche utilizzati in associazione per aumentarne l'efficacia, al prezzo di una maggiore possibilit\u00e0 di effetti collaterali. L'anticorpo monoclonale ustekinumab, inibitore dell'IL-12 e IL-23, sembra mostrare un'ottima efficacia. Alcuni pazienti rispondono alla fototerapia con UVB o alla fotochemioterapia.\nPrognosi.\nLa pitiriasi rubra pilaris di tipo I nella maggioranza dei casi si risolve in media in 3 anni se non trattata. In alcuni pazienti il quadro pu\u00f2 risolversi dopo decenni o non andare incontro a risoluzione. La pitiriasi rubra pilaris di tipo III entra in remissione dopo circa 1 anno. Le forme atipiche tendono ad essere croniche."}
{"id": "1965514", "revid": "1924342", "url": "https://it.wikipedia.org/wiki?curid=1965514", "title": "Paranoid (singolo Black Sabbath)", "text": "Paranoid \u00e8 un brano musicale dei Black Sabbath, secondo singolo estratto dal loro omonimo album del 1970.\nInizialmente, secondo le intenzioni della band, la canzone doveva essere soltanto un brano \"tappabuchi\" che venne registrato come riempitivo durante l'ultima seduta di registrazione in studio per l'album in uscita. Poi per\u00f2, \"Paranoid\" acquist\u00f2 sempre maggiore successo e popolarit\u00e0 ed \u00e8 ancora oggi considerata una delle canzoni pi\u00f9 importanti e influenti nella storia dell'heavy metal, indissolubilmente associata ai Black Sabbath e alla figura di Ozzy Osbourne (che anche dopo l'uscita dal gruppo continu\u00f2 per tutta la carriera successiva ad eseguire il brano in concerto).\nNel 2004, la rivista statunitense \"Rolling Stone\" ha posizionato \"Paranoid\" alla posizione numero 253 nella loro lista delle migliori 500 canzoni di sempre.\nIl brano.\nBasata su un semplice riff di chitarra in Mi-Re con una chiusura in Sol-Re-Mi, la canzone, una travolgente e adrenalinica cavalcata dalle sonorit\u00e0 hard rock/metal, ha un testo dove affiorano i temi della sociopatia e della devianza mentale che resero l'immagine della band oscura e minacciosa insieme ad altri brani classici iniziali come \"Black Sabbath\", \"N.I.B.\" e \"War Pigs\".\nRegistrazione.\nLa canzone venne registrata negli Island Studios di Londra, come ultimo brano per l'album in uscita \"Paranoid\", che si intitol\u00f2 cos\u00ec proprio in virt\u00f9 della composizione del brano in questione, mentre in precedenza doveva intitolarsi \"War Pigs\" come infatti la copertina del disco lascerebbe intendere.\nA proposito della stesura di \"Paranoid\", il cui titolo originario di lavorazione era \"The Paranoid\", Tony Iommi afferm\u00f2:\nBill Ward aggiunse in proposito:\nInizialmente la band non era convinta delle reali potenzialit\u00e0 del brano, e fu il produttore Rodger Bain a convincerli che si trattasse di una vera hit.\nCover.\nConsiderata ormai un classico, \"Paranoid\" nel corso degli anni \u00e8 stata reinterpretata da numerosi artisti, tra i quali:\nClassifiche e riconoscimenti.\nIn Europa il brano raggiunse la 1\u00aa posizione in Germania, la 2^ in Svizzera ed Olanda, la 3^ in Austria, la 4^ nel Regno Unito, la 6^ in Norvegia e la 9^ in Italia."}
{"id": "1965528", "revid": "110157", "url": "https://it.wikipedia.org/wiki?curid=1965528", "title": "Circondario di Viersen", "text": "Il circondario di Viersen (targa VIE) \u00e8 uno dei circondari (\"Kreis\") della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf. Comprende 5 citt\u00e0 e 4 comuni. Capoluogo e centro maggiore \u00e8 Viersen.\nSuddivisione amministrativa.\nIl circondario di Viersen comprende 5 citt\u00e0 e 4 comuni."}
{"id": "1965531", "revid": "799504", "url": "https://it.wikipedia.org/wiki?curid=1965531", "title": "Porta Aurea (Spalato)", "text": "La Porta Aurea di Spalato \u00e8 la principale porta monumentale della cinta muraria della citt\u00e0 croata.\nCome il resto del centro storico, la porta faceva parte del palazzo di Diocleziano, edificato verso il 300 d.C. come residenza privata fortificata e divenuta in seguito, con le invasioni barbariche del IV secolo, vera e propria citt\u00e0 quando vi si rifugiarono gli abitanti della vicina Salona.\nLa porta era la pi\u00f9 importante della citt\u00e0, posta sull'asse nord-sud e opposta all'affaccio sul mare.\nCome le altre due porte monumentali (Argentea e Ferrea) era affiancata da due torrioni a base ottagonale (oggi scomparsi), ma la sua decorazione era pi\u00f9 ricca, con nicchie ai lati dell'arco di passaggio (probabilmente contenenti in antico statue) e sormontata da archetti su colonnine pensili (oggi delle colonne restano solo le mensole di base e i capitelli).\nSul retro esisteva il cortile d'armi e la controporta."}
{"id": "1965536", "revid": "1656773", "url": "https://it.wikipedia.org/wiki?curid=1965536", "title": "Replicazione virale", "text": "La replicazione virale \u00e8 la formazione di nuove particelle virali nelle cellule infettate dai virus.\nI virus sono dei parassiti endocellulari obbligati: dal momento che non sono in grado di replicarsi autonomamente, necessitano di una cellula ospite in grado di fornire loro l'intero apparato biosintetico per la replicazione.\nIl ciclo replicativo pu\u00f2 essere suddiviso in varie fasi:\nL'attacco alla membrana cellulare avviene mediante l'interazione delle glicoproteine virali con i recettori cellulari ed \u00e8 indispensabile affinch\u00e9 il virus penetri all'interno della cellula ospite. Le glicoproteine virali possono legarsi a molecole di diversa natura, quali proteine, carboidrati e lipidi. A seconda di quanto \u00e8 comune il recettore, il virus pu\u00f2 andare ad infettare solo determinati tessuti di una singola specie (recettori specifici) oppure diversi tessuti in specie differenti (recettori aspecifici). La penetrazione del virus all'interno della cellula ospite pu\u00f2 avvenire per endocitosi o per fusione; quest'ultimo processo viene messo in atto dai virus dotati di pericapside, che si fonde con la membrana cellulare liberando il virus nel citoplasma. Il virus, una volta all'interno della cellula, si libera del capside e libera il materiale genetico grazie agli enzimi lisosomiali. Dopo lo svestimento si verifica la replicazione del genoma virale e la sintesi delle proteine virali funzionali e strutturali. I processi di replicazione variano a seconda del tipo di virus, secondo la classificazione di Baltimore. Le ultime fasi della replicazione consistono nell'assemblaggio, nella maturazione e nella liberazione dei virioni. I nuovi virioni, una volta liberi, potranno infettare le cellule vicine, diffondendo l'infezione."}
{"id": "1965539", "revid": "122489859", "url": "https://it.wikipedia.org/wiki?curid=1965539", "title": "K.K. Partizan 1991-1992", "text": "Questa pagina raccoglie le informazioni riguardanti il Ko\u0161arka\u0161ki klub Partizan nelle competizioni ufficiali della stagione 1991-1992."}
{"id": "1965544", "revid": "101201", "url": "https://it.wikipedia.org/wiki?curid=1965544", "title": "Hei\u00dfer Sand/Ein treuer Mann", "text": "Hei\u00dfer Sand/Ein treuer Mann, pubblicato nel 1962, \u00e8 un 45 giri della cantante italiana Mina.\nCuriosit\u00e0.\nHei\u00dfer Sand composta dal maestro Werner Scharfenberger su testo di Kurt Feltz, resta uno dei singoli di maggior successo di tutti i tempi in Germania ed Olanda, il titolo \u00e8 cos\u00ec popolare in quei mercati, che ancor oggi fa da \"traino\" a compilation varie degli anni '60.\nIl singolo in Germania \u00e8 arrivato in prima posizione per nove settimane ed in Olanda due settimane e nella sola Germania ha venduto pi\u00f9 di 1.300.000 copie restando il singolo pi\u00f9 venduto di Mina, visto il successo in terra teutonica, il brano \u00e8 stata inciso di conseguenza anche in altre lingue:\nTutti i brani composti da Werner Scharfenberger ed incisi da Mina, si trovano in una raccolta uscita in Germania nel 1996 che porta lo stesso nome: Heisser Sand"}
{"id": "1965558", "revid": "21880", "url": "https://it.wikipedia.org/wiki?curid=1965558", "title": "Vipera russelli", "text": ""}
{"id": "1965563", "revid": "301255", "url": "https://it.wikipedia.org/wiki?curid=1965563", "title": "T\u00e1in", "text": ""}
{"id": "1965564", "revid": "267099", "url": "https://it.wikipedia.org/wiki?curid=1965564", "title": "Browning Automatic Rifle", "text": ""}
{"id": "1965567", "revid": "110157", "url": "https://it.wikipedia.org/wiki?curid=1965567", "title": "Circondario di Wesel", "text": "Il circondario di Wesel (targa WES) \u00e8 uno dei circondari (\"Kreis\") della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf. Comprende 9 citt\u00e0 e 4 comuni. Il capoluogo \u00e8 Wesel, il centro maggiore Moers.\nSuddivisione amministrativa.\nIl circondario di Wesel comprende 9 citt\u00e0 e 4 comuni."}
{"id": "1965573", "revid": "1543377", "url": "https://it.wikipedia.org/wiki?curid=1965573", "title": "Board of Trade", "text": "Il Board of Trade (in italiano \"ufficio del commercio\") \u00e8 un comitato del consiglio privato del Regno Unito. \nStoria.\nNato come un organismo consultivo, nel XVII secolo si \u00e8 evoluto progressivamente sino a diventare un dipartimento governativo con diverse funzioni. Conosciuto come Department of Trade and Industry (it.: Dipartimento del Commercio e dell'Industria) dal 1970, ha a capo il segretario al commercio che ne ricopre anche la carica di presidente. Il \"Board\" si \u00e8 riunito una sola volta dalla met\u00e0 del XIX secolo in occasione del bicentenario dell'organismo nel 1986.\nNel XIX secolo il Board ha regolato l'attivit\u00e0 economica tra la Gran Bretagna ed il suo impero. Durante la seconda met\u00e0 del secolo si \u00e8 occupato anche della regolamentazione nell'utilizzo di brevetti, marchi ed opere di design, della marina mercantile, dell'agricoltura e dei trasporti. "}
{"id": "1965577", "revid": "1632387", "url": "https://it.wikipedia.org/wiki?curid=1965577", "title": "Nave di Oseberg", "text": "La nave di Oseberg \u00e8 un esempio molto ben conservato di dreki, una tipica nave vichinga, scoperta in un grande tumulo presso una fattoria di T\u00f8nsberg, nella odierna contea di Vestfold og Telemark, in Norvegia. Nel tumulo venne scoperto anche un ricco corredo funerario e due scheletri di donna. La data in cui la nave fu trasportata all'interno del tumulo \u00e8 successiva all'834, anche se alcune parti di essa risalgono agli inizi del IX secolo e la nave stessa \u00e8 probabilmente pi\u00f9 antica. Gli scavi furono condotti dagli archeologi Gabriel Gustafson e Haakon Shetelig negli anni 1904 e 1905. La nave, uno dei pi\u00f9 importanti reperti giunti a noi dall'epoca vichinga; insieme ad alcuni degli oggetti trovati nello stesso luogo, \u00e8 conservata al Museo delle navi vichinghe di Oslo.\nStruttura.\nLa nave \u00e8 costruita quasi interamente in legno di quercia, lunga circa 21 metri e larga 5, con un albero alto 9 o 10 metri. Con una vela di circa 90 metri quadrati essa poteva raggiungere i 10 nodi di velocit\u00e0. Nell'imbarcazione sono presenti 15 coppie di buchi per i remi, un largo timone ed un'\u00e0ncora in ferro. La prua e la poppa sono decorate con complesse incisioni nel caratteristico stile zoomorfico chiamato stile di Oseberg. Bench\u00e9 destinata alla navigazione in mare, la nave \u00e8 piuttosto fragile e si pensa quindi che sia stata utilizzata esclusivamente per spostamenti lungo la costa.\nGli scheletri.\nNella tomba vennero trovati i resti di due donne: una di queste aveva un'et\u00e0 compresa fra i 60 ed i 70 anni e soffriva di artrite e di altre malattie, mentre l'altra aveva un'et\u00e0 compresa fra i 25 ed i 30 anni. Non \u00e8 chiaro se e quale di queste due figure fosse la pi\u00f9 importante o se una delle due sia stata sacrificata per accompagnare l'altra nell'oltretomba, anche se l'opulenza degli oggetti trovati all'interno della tomba lasciano immaginare che ci si trovi di fronte ad una sepoltura destinata ad una persona di alto rango. Una delle donne indossava un vestito di lana rossa ed un velo di lino bianco, mentre l'altra indossava un vestito di lana blu pi\u00f9 semplice ed un velo anch'esso di lana. Nessuna delle due indossava qualcosa fatto interamente di seta, bench\u00e9 alcune piccole strisce di seta fossero attaccate su di una tunica indossata sotto il vestito rosso.\nUn'analisi dendrocronologica degli oggetti in legno trovati nella camera funeraria permettono di datare la tomba all'autunno dell'834. Pur rimanendo sconosciuta l'identit\u00e0 delle due donne, \u00e8 stato suggerito che una di esse possa essere la regina \u00c5sa della dinastia Yngling, moglie di Gudr\u00f8d il Cacciatore, madre di Halfdan il Nero e nonna di Harald, il primo re di Norvegia. Gli studiosi comunque non concordano con questa teoria e alcuni ritengono che lo scheletro possa appartenere ad una sacerdotessa. Sulla nave, oltre ai due scheletri umani, furono ritrovati anche i resti di 14 cavalli, un bue e 3 cani.\nSuccessivi esami sui resti umani hanno permesso di scoprire molte cose sullo stile di vita delle due donne. La donna pi\u00f9 giovane mostra una clavicola rotta, il che ha fatto inizialmente pensare ad un sacrificio umano, ma si \u00e8 successivamente scoperto che l'osso presenta segni evidenti del fatto che la frattura venne curata per un certo periodo di tempo. I denti della donna mostrano segni che lasciano intendere che ella facesse uso di uno stuzzicadenti in metallo, un lusso molto raro nel IX secolo.\nSecondo altri esami la donna pi\u00f9 anziana aveva un tumore che ne ha probabilmente causato la morte. Ella soffriva inoltre della sindrome di Morgagni, un disturbo ormonale che le dovrebbe aver conferito un aspetto mascolino, barba compresa. Entrambe le donne avevano una dieta a base di carne, un altro lusso in un tempo in cui la maggioranza delle popolazioni vichinghe mangiavano pesce. Gli studi non sono invece potuti essere condotti sul DNA dei resti, poich\u00e9 ne \u00e8 stato ritrovato troppo poco; \u00e8 quindi risultato impossibile stabilire se gli scheletri appartenessero a due donne imparentate fra di loro, per esempio una regina e sua figlia o sua nipote.\nCorredo funerario.\nLa tomba venne violata durante l'antichit\u00e0, cosa che spiega l'assenza di metalli preziosi. Ci\u00f2 nonostante, durante gli scavi dell'inizio del XX secolo sono stati portati alla luce un gran numero di manufatti ed oggetti della vita di tutti i giorni, tra cui 4 slitte finemente decorate ed un carro a quattro ruote riccamente intarsiato. Fra gli oggetti della vita comune sono stati trovati vestiti di lana, tessuti di seta importata e piccoli arazzi. Il sito di Oseberg \u00e8 uno dei pochissimi in cui sono stati trovati esempi dell'arte tessile vichinga, oltre ad aver conservato l'unico carro a 4 ruote vichingo che sia giunto completo fino a noi. La tomba risale al periodo in cui veniva usato il cosiddetto simbolo valknut ed \u00e8 uno dei pochi siti di quest'epoca giunti fino a noi."}
{"id": "1965580", "revid": "767487", "url": "https://it.wikipedia.org/wiki?curid=1965580", "title": "Fiesta brasiliana/Tabu", "text": "Fiesta brasiliana/Tabu, pubblicato nel 1962, \u00e8 un 45 giri della cantante italiana Mina.\nStoria.\nTutti e due i brani sono composti dal maestro Werner Scharfenberger con testo di Kurt Feltz (gli stessi di Heisser Sand), il disco \u00e8 stato pubblicato solo in Germania solo per il mercato tedesco."}
{"id": "1965582", "revid": "729019", "url": "https://it.wikipedia.org/wiki?curid=1965582", "title": "Turning Point (TNA)", "text": "Turning Point \u00e8 stato uno degli eventi in pay per view (PPV) della federazione di wrestling Total Nonstop Action (TNA) realizzato nel mese di dicembre fino al 2012 e che nel 2008 fu anticipato a novembre. \nNel 2013 fu inserito nella programmazione di Impact Wrestling e trasmesso \"free\" su Spike TV. \nNel 2015 ebbe due edizioni: gennaio (come PPV della serie One Night Only) ed agosto (come programmazione \"free\" di Impact Wrestling) e trasmesso \"free\" su Destination America. \nNel 2016 fu di nuovo trasmesso \"free\" su Pop TV."}
{"id": "1965584", "revid": "154893", "url": "https://it.wikipedia.org/wiki?curid=1965584", "title": "L'uomo-orologio", "text": ""}
{"id": "1965585", "revid": "1776051", "url": "https://it.wikipedia.org/wiki?curid=1965585", "title": "Arcangelo De Castris", "text": "Fu senatore del Regno d'Italia nella XVII legislatura."}
{"id": "1965591", "revid": "287204", "url": "https://it.wikipedia.org/wiki?curid=1965591", "title": "Riviera del Beigua", "text": "Il comprensorio \"Riviera del Beigua\" \u00e8 una porzione del territorio della Riviera Ligure di ponente.\nCollocato tra le Provincie di Genova e di Savona, ha un'estensione approssimativa di 135\u00a0km\u00b2 e circa 55.000 abitanti.\nLa Riviera del Beigua coinvolge i Comuni di Arenzano, Cogoleto, Varazze, Celle Ligure, Albisola Superiore e Albissola Marina.\nIl comprensorio \u00e8 cos\u00ec chiamato per la presenza, a soli 6\u00a0km dal mare, del monte Beigua (1287\u00a0m).\nCome obiettivi, i comuni interessati, si impegnano nel miglioramento e la valorizzazione di Sistemi di Gestione Ambientale quali: dichiarazione ambientale EMAS II, programmi ed obiettivi di miglioramento ambientale, certificazioni ecc."}
{"id": "1965592", "revid": "124464610", "url": "https://it.wikipedia.org/wiki?curid=1965592", "title": "Rugby in carrozzina", "text": "Il rugby in carrozzina \u00e8 uno sport di squadra praticato da persone disabili, nello specifico con tetraplegia o problemi ad almeno 3 arti. Lo sport \u00e8 nato in Canada alla fine degli anni settanta ed attualmente \u00e8 praticato ai Giochi paralimpici e giocato in oltre venti paesi.\nLo sport \u00e8 gestito dall'International Wheelchair Federation, fondata nel 1993.\nIn Italia il Rugby in carrozzina fa parte della FISPES.\nCampo da gioco.\nIl rugby in carrozzina si gioca su di un campo da basket regolamentare, largo 15 metri e lungo 28 metri. \u00c8 composto da linee perimetrali, una linea ed un cerchio centrale e due Key Area, poste a fondo campo. Le Key Area hanno una misura di 1,75m x 8m; esse formano un rettangolo con le linee di fondo campo. La linea di meta \u00e8 la parte della linea all'interno della Key Area. Essa deve essere delimitata da dei coni alle sue estremit\u00e0.\nFanno parte del campo da gioco il tavolo degli ufficiali di campo, all'altezza della linea centrale, e le zone di penalit\u00e0, dalla parte opposta del tavolo degli ufficiali di gara, una per ciascun lato del campo a destra e sinistra della linea centrale.\nLe carrozzine.\nLa carrozzina in questa disciplina \u00e8 considerata parte integrante del giocatore. Essa dovr\u00e0 essere conforme alle disposizioni previste dal regolamento. Ogni carrozzina deve essere dotata di un dispositivo anti-ribaltamento. Pu\u00f2 avere dei paraurti e delle bandelle. Qualsiasi modifica personale per migliorare la comodit\u00e0 della carrozzina o per motivi medici pu\u00f2 essere effettuata purch\u00e9 conformi alle disposizioni dettate dal regolamento nazionale. \nSquadre.\nOgni squadra \u00e8 composta da un massimo di dodici giocatori; non pi\u00f9 di quattro presenti nello stesso momento sul campo da gioco. Ogni squadra deve iniziare la partita con quattro giocatori in campo.\nTempi di gioco.\nUna partita di rugby in carrozzina si disputa in quattro tempi da otto minuti di gioco effettivo ciascuno. Sono previsti due intervalli da due minuti alla fine del primo e del terzo quarto e uno da cinque minuti alla fine del secondo quarto. In caso di tempi supplementari, ogni periodo dura tre minuti (di gioco effettivo) con un intervallo di due minuti tra i due tempi supplementari. Il cronometro viene stoppato ogni qualvolta ci sia un'interruzione di gioco (meta, fallo, uscita della palla dal campo, ecc.) e viene riavviato solo dopo che la palla, lanciata dal giocatore che effettua l'in.bound (la rimessa), tocca un altro giocatore o la carrozzina di un altro giocatore.\nApparecchio dei 40 secondi.\nL'apparecchio dei quaranta secondi viene attivato quando la palla viene rimessa in gioco da una squadra e deve essere riattivato se, durante l'azione di gioco, cambia il possesso della palla \nL'apparecchio dei quaranta secondi viene fermato e resettato quando l'arbitro fischia un fallo o una violazione sia in attacco che in difesa. \nNel caso in cui la palla esca dal campo o ci sia una palla contesa, i 40 secondi non andranno riavviati se non cambia il possesso della palla. Nel caso di time out, non viene riavviato, ad eccezione di quanto il time out viene chiamato quando l'apparecchio segna meno di 15 secondi: solo in questo caso, vengono concessi 15 secondi per completare l'azione (tale regola non vale se il cronometro principale segna meno di 15 secondi)..\nTime-out.\nOgni squadra ha 4 time out da 30 secondi ciascuno, e possono essere chiamati solo dai giocatori in campo. Vi sono inoltre 2 time out da 60 secondi, che possono essere chiamati dalla panchina. In caso di tempi supplementari le squadre possono utilizzare i time-out avanzati dal tempo regolamentare; in ogni caso ogni squadra ha diritto ad un time-out in pi\u00f9 di trenta secondi per ogni tempo supplementare. \nLa squadra che ha richiesto il time-out pu\u00f2 decidere di far riprendere il gioco quando vuole, all'interno dei tempi previsti, e la squadra avversaria deve rientrare immediatamente in campo. Se il tempo del time-out viene sfruttato completamente viene dato un avvertimento sonoro che indica il trascorso dei venti secondi per il time-out da trenta secondi, e il trascorso dei cinquanta secondi per quello da sessanta secondi.\nL'arbitro pu\u00f2 chiamare un time-out in caso di infortunio o caduta del giocatore che interferisce con lo svolgimento del gioco, se ci dovessero essere problemi con il tavolo degli ufficiali di campo o se si verifica qualunque problema tecnico che pu\u00f2 influire con lo svolgimento corretto della partita.\nSvolgimento di gioco.\nPerch\u00e9 si possa iniziare la partita ogni squadra deve aver schierato in campo i suoi quattro giocatori. La squadra che entro quindici minuti dall'orario previsto dell'inizio della partita non soddisfa questo criterio \u00e8 obbligata a ritirarsi.\nLa partita inizia con la contesa (palla a due) a met\u00e0 campo fra due giocatori (i centri). L'arbitro fa entrare un giocatore per ogni squadra all'interno del cerchio di met\u00e0 campo, autorizza il contatto con un fischio e poi lancia la palla in mezzo per la contesa. Questa operazione va ripetuta se la palla cade a terra senza che nessuno dei due giocatori l'abbia toccata, nel caso in cui l'arbitro abbia effettuato un lancio non corretto o sia avvenuta un'infrazione da parte di entrambi i giocatori. Il giocatore che partecipa alla palla a due, non pu\u00f2 prendere la palla lanciata in aria, se essa non tocca prima il terreno o un altro giocatore.\nIl possesso della palla avviene in maniera alternata tra le due squadre. Se alla contesa iniziale la squadra 1 ottiene il possesso, all'inizio del secondo periodo di gioco la palla va alla squadra 2; si alterna cos\u00ec per tutti gli altri periodi. Sul tavolo degli ufficiali \u00e8 presente una freccia che indica a chi andr\u00e0 il prossimo possesso di palla (in base alle regole); tale freccia non va toccata se non si verificano gli eventi previsti dal regolamento.\nDurante la partita la palla pu\u00f2 essere giocata con le mani, con gli avambracci o in grembo sulla carrozzina purch\u00e9 sia visibile almeno per il 75%. La palla pu\u00f2 essere lanciata in qualsiasi modo (anche in avanti), palleggiata, fatta rimbalzare o rotolare. La palla non pu\u00f2 essere calciata o colpita dal ginocchio in gi\u00f9.\nLa rimessa in gioco del pallone viene effettuata in seguito ad un fallo, violazione, time-out, meta o qualunque altra interruzione e per iniziare il secondo, terzo e quarto tempo di gioco regolamentare. Per ogni rimessa un giocatore (in-bounder) della squadra in possesso del pallone si incarica della rimessa posizionandosi fuori dal campo. L'arbitro mette il pallone in grembo a questo giocatore e fischia per segnalare che la palla \u00e8 viva (\u00e8 giocabile); in-bourder pu\u00f2 cos\u00ec lanciare, in tutti i modi previsti dal regolamento, la palla in campo e far riprendere il gioco. \nSe la rimessa viene fatta dopo un fallo, violazione o time-out, essa deve essere effettuata dal punto della linea laterale pi\u00f9 vicino a dove \u00e8 avvenuta l'infrazione (opposta al tavolo degli ufficiali di campo). \nSe la rimessa avviene dopo una meta deve essere effettuata in un punto della linea di fondo scelto dal giocatore incaricato della rimessa.\nUn giocatore va incontro a penalit\u00e0 quando commette un fallo con intenzionalit\u00e0, un fallo difensivo o un fallo da eccesso di giocatori in campo per squadra (non pi\u00f9 di quattro). Per scontare la penalit\u00e0 il giocatore deve raggiungere immediatamente l'area di penalit\u00e0 a lato della propria met\u00e0 campo e sostarci per tutto il tempo della penalit\u00e0. Egli non pu\u00f2 lasciare l'area di penalit\u00e0 nemmeno durante i time-out, l'interruzione di gioco, i tempi supplementari e gli intervalli di due minuti. Pu\u00f2 invece allontanarsi durante l'intervallo dei cinque minuti.\nUn giocatore pu\u00f2 uscire dall'area di penalit\u00e0 quando il tempo sul cronometro apposito \u00e8 scaduto, oppure quando la squadra avversaria segna una meta.\nNon possono sostare nell'area di penalit\u00e0 pi\u00f9 di due giocatori per volta. Se dovesse accadere che tre o pi\u00f9 giocatori debbano scontare una penalit\u00e0 in tempi sovrapposti, questi dovranno uscire dal campo ed aspettare che si liberi l'area di penalit\u00e0. Nel frattempo l'allenatore \u00e8 autorizzato a sostituire questi ultimi con dei giocatori dalla panchina in modo da consentire alla sua squadra di poter giocare.\nPer realizzare una meta il giocatore in possesso della palla deve avere due ruote della carrozzina che toccano l'area esterna oltre la linea di meta della squadra avversaria, tra i due coni che la delimitano. Se il giocatore non \u00e8 in possesso della palla prima e durante quest'azione non \u00e8 meta. Ogni meta corrisponde ad un punto sul tabellone.\nLa partita si conclude quando al termine del quarto tempo una squadra \u00e8 avanti nel punteggio. La squadra che avr\u00e0 ottenuto pi\u00f9 punti \u00e8 dichiarata vincitrice.\nSe le squadre al termine dei tempi regolamentari sono in parit\u00e0 si dovranno disputare i tempi supplementari. Se alla fine del tempo supplementare una squadra ha un punteggio superiore all'altra la partita si conclude e la squadra con pi\u00f9 punti viene dichiarata vincitrice. Nel caso in cui ancora le squadre si trovino in parit\u00e0 si procede con un tempo supplementare addizionale, cos\u00ec fino a quando al termine del tempo una delle due squadre \u00e8 avanti nel punteggio rispetto all'altra."}
{"id": "1965595", "revid": "729019", "url": "https://it.wikipedia.org/wiki?curid=1965595", "title": "Episodi di Eli Stone (prima stagione)", "text": "Il barattolo del caff\u00e8.\nTrama.\nEli Stone \u00e8 un giovane avvocato di successo, che lavora per lo studio di Jordan Wethersby ed \u00e8 fidanzato con la figlia del suo principale, la bellissima Taylor. La sua vita cambia improvvisamente quando inizia ad avere delle allucinazioni uditive e visive (molte delle quali coinvolgono il cantante George Michael) che scopre essere causate da un aneurisma cerebrale ereditato da suo padre. \nPer far cessare le allucinazioni accetta di patrocinare il caso propostogli dalla sua prima ragazza, Beth Keller che ha fatto causa ad una multinazionale farmaceutica perch\u00e9 che suo figlio \u00e8 divenuto autistico dopo aver fatto un vaccino antinfluenzale.\nLibert\u00e0.\nTrama.\nDopo aver disperso sull'Himalaia le ceneri di suo padre Eli \u00e8 convinto di aver finalmente risolto il problema delle visioni e riprende la sua vita normale. L'illusione dura per\u00f2 poco, e stavolta la visione di un biplano e di un coro di bambini lo porta ad accettare il caso di due braccianti messicani che hanno denunciato la ditta per cui lavoravano per averli resi sterili a causa dei pesticidi utilizzati. A seguire la causa assieme a lui c'\u00e8 la giovane avvocatessa Maggie Dekker, tanto carina quanto impacciata."}
{"id": "1965596", "revid": "18754770", "url": "https://it.wikipedia.org/wiki?curid=1965596", "title": "Powatan", "text": ""}
{"id": "1965597", "revid": "18754779", "url": "https://it.wikipedia.org/wiki?curid=1965597", "title": "Powhaten", "text": ""}
{"id": "1965598", "revid": "2166047", "url": "https://it.wikipedia.org/wiki?curid=1965598", "title": "Isola Kotel'nyj", "text": "Kotel'nyj (in cirillico \"\u041e\u0441\u0442\u0440\u043e\u0432 \u041a\u043e\u0442\u0435\u043b\u044c\u043d\u044b\u0439\") \u00e8 un'isola del gruppo delle An\u017eu nell'arcipelago della Nuova Siberia, tra il mare di Laptev e quello della Siberia Orientale. Politicamente, fa parte della repubblica autonoma di Sacha-Jakuzia, in Russia.\nGeografia.\n\u00c8 formata da tre zone che in passato sono state considerate separatamente: l'isola Kotel'nyj propriamente detta, di circa 11.700\u00a0km\u00b2, la Terra di Bunge (\u0417\u0435\u043c\u043b\u044f \u0411\u0443\u043d\u0433\u0435), di 6.200\u00a0km\u00b2, e l'isola Faddeevskij (\u041e\u0441\u0442\u0440\u043e\u0432 \u0424\u0430\u0434\u0434\u0435\u0435\u0432\u0441\u043a\u0438\u0439), di 5.300\u00a0km\u00b2. In totale, la sua superficie \u00e8 di 23.165\u00a0km\u00b2: si tratta della 47\u00aa isola pi\u00f9 grande del mondo. Nell'isola scorrono 130 fiumi con una lunghezza superiore ai 10\u00a0km, il maggiore dei quali \u00e8 il \"Balyktach\" (205\u00a0km). A ovest, separata dallo stretto di Zarja, si trova l'isola di Bel'kov.\nL'isola ha un clima polare, contraddistinto da inverni estremamente freddi che si prolungano per quasi tutto l'anno (la temperatura media \u00e8 di -30\u00a0\u00b0C in gennaio e febbraio) ed estati brevissime e fredde (media termica di 2\u00a0\u00b0C in luglio), con 130\u2013150\u00a0mm annui di precipitazioni quasi tutte in forma nevosa.\nIsole adiacenti.\nAll'estremit\u00e0 settentrionale della Terra di Bunge, nel mare della Siberia Orientale:\nLe isole sono piatte e circondate da banchi di sabbia.\nTrasporti.\nL'aeroporto Temp dell'isola Kotel'nyj \u00e8 un aeroporto militare e la base VVS in fase di ricostruzione con la riapertura prevista entro il 2018.\nCuriosit\u00e0.\nNel 1805 Jakov Sannikov ne tracci\u00f2 una mappa dopo averla esplorata. Sannikov riteneva che, oltre l'isola Kotel'nyj, ci fosse una vasta terra inesplorata. Quest'isola o arcipelago ipotizzato fu riconosciuto come Terra di Sannikov, e infine si rivel\u00f2 inesistente. Uno stretto tra le isole di Malyj Ljachovskij e di Kotel'nyj porta il nome di Sannikov."}
{"id": "1965600", "revid": "18754798", "url": "https://it.wikipedia.org/wiki?curid=1965600", "title": "Powhatan Renape", "text": ""}
{"id": "1965602", "revid": "156341", "url": "https://it.wikipedia.org/wiki?curid=1965602", "title": "Isola Kotelny/Faddeyevsky", "text": ""}
{"id": "1965603", "revid": "156341", "url": "https://it.wikipedia.org/wiki?curid=1965603", "title": "Kotelny e Faddeyevsky", "text": ""}
{"id": "1965605", "revid": "146644", "url": "https://it.wikipedia.org/wiki?curid=1965605", "title": "James Ross", "text": ""}
{"id": "1965606", "revid": "301136", "url": "https://it.wikipedia.org/wiki?curid=1965606", "title": "U.S. Open Series", "text": ""}
{"id": "1965607", "revid": "110157", "url": "https://it.wikipedia.org/wiki?curid=1965607", "title": "Baia di Robertson", "text": "La baia di Robertson (in inglese \"Robertson Bay\") \u00e8 una baia della terra della regina Victoria, Dipendenza di Ross, in Antartide.\nLocalizzata ad una latitudine di 71\u00b0 25\u2032 S ed una longitudine di 170\u00b0 00\u2032 E, si estende per circa 22 km tra capo Adare e capo Barrow. \nScoperta nel 1841 da James Ross \u00e8 stata intitolata a John Robertson, chirurgo della nave Terror"}
{"id": "1965609", "revid": "486946", "url": "https://it.wikipedia.org/wiki?curid=1965609", "title": "Robertson Bay", "text": ""}
{"id": "1965612", "revid": "13261", "url": "https://it.wikipedia.org/wiki?curid=1965612", "title": "Governo Adenauer III", "text": "Il terzo governo Adenauer fu il terzo governo della Germania Ovest in carica dal 27 ottobre 1957 al 14 novembre 1961, formatosi dopo le elezioni del '57, durante la terza legislatura del Bundestag.\nIl governo era sostenuto da una maggioranza di centrodestra, composta da: CDU, CSU e Partito tedesco.\nNel 1960, i ministri del Partito tedesco entrarono nella CDU."}
{"id": "1965620", "revid": "74801", "url": "https://it.wikipedia.org/wiki?curid=1965620", "title": "Zbigniew Robert Promi\u0144ski", "text": "Biografia.\nSebbene i genitori lo volessero medico, Inferno lascia la facolt\u00e0 di medicina nel 1997. Nello stesso anno, entra a far parte dei Behemoth. \u00c8 famoso per essere uno dei batteristi pi\u00f9 veloci e precisi nell'ambito black/death. Un esempio molto chiaro ed esauriente lo abbiamo ascoltando le pi\u00f9 recenti canzoni dei Behemoth, come \"Zos Kia Cultus (Here and Beyond)\" e \"Slaying The Prophets of Isa\" dall'album The Apostasy, il cui tempo \u00e8 260 bpm.\nInferno usa pedali Czarcie Kopyto, piatti Paiste, batterie Pearl Drums, e bacchette Vic Firth.\nNel 2005, all'et\u00e0 di 27 anni, Inferno, dopo aver ripreso gli studi di medicina, si laurea presso l'universit\u00e0 di Varsavia.\nIspirazioni musicali.\nSecondo Inferno, i batteristi che pi\u00f9 lo hanno ispirato sono stati Skrey Mulchl\u00efch, del gruppo underground svedese Krest, e Mik\u00e0l Gurtmor, appartenente al gruppo polacco Shyyrt."}
{"id": "1965623", "revid": "110157", "url": "https://it.wikipedia.org/wiki?curid=1965623", "title": "Insenatura Evans", "text": "L'insenatura Evans (in inglese \"Evans Cove\") \u00e8 un'insenatura della baia Terra Nova nella terra della regina Victoria, Dipendenza di Ross, in Antartide.\nLocalizzata ad una latitudine di 74\u00b0 53\u2032 S ed una longitudine di 163\u00b0 48\u2032 E, si estende per circa 5 km tra Inexpressible Island e capo Russell. \nCartografata per la prima volta durante la spedizione Nimrod del 1907-09 \u00e8 stata probabilmente intitolata da Ernest Shackleton al capitano F. P. Evans della \"Koonya\" che accompagn\u00f2 la \"Nimrod\" in Antartide. Nell'area Victor Campbell e gli altri uomini del \"Northern Party\" della spedizione Terra Nova trascorsero forzatamente l'inverno del 1912."}
{"id": "1965624", "revid": "146644", "url": "https://it.wikipedia.org/wiki?curid=1965624", "title": "Evans Cove", "text": ""}
{"id": "1965625", "revid": "146644", "url": "https://it.wikipedia.org/wiki?curid=1965625", "title": "Evans cove", "text": ""}
{"id": "1965630", "revid": "125115537", "url": "https://it.wikipedia.org/wiki?curid=1965630", "title": "Lama (Taranto)", "text": "Lama \u00e8 una borgata che si estende a sud di Taranto, situato nella zona sud-orientale del suddetto comune e parte della circoscrizione Talsano-San Vito-Lama.\nLe zone in cui Lama \u00e8 suddivisa sono: Bellatrase, Faito, San Domenico, Carelli, La Battaglia, Capitignano, Tre Fontane. Il territorio fa parte della zona settentrionale del Salento.\nToponomastica.\nPrende il nome dalla morfologia del terreno, che forma un avvallamento coltivato in parte a vigneto. Le cosiddette \"lame\" sono solchi erosivi molto comuni in Puglia.\nSociet\u00e0.\nEvoluzione demografica.\nLama conta molte migliaia di abitanti a causa dell'incremento urbanistico. La popolazione aumenta notevolmente durante la stagione estiva anche in virt\u00f9 delle numerose case e ville costruite sulla costa negli ultimi anni e dei complessi residenziali di recente costruzione che hanno visto molta gente provenire dai quartieri pi\u00f9 centrali della citt\u00e0 .\nMonumenti e luoghi di interesse.\nLa costa di Lama affaccia sul mare Ionio ed \u00e8 ricca di baie e di macchia mediterranea (gariga). Il mare di Lama rappresenta l'inizio della nota Litoranea Salentina, che termina poi a Santa Maria di Leuca.\nIl cuore pi\u00f9 antico di Lama, fondato agli inizi del XX secolo dai vicini talsanesi, \u00e8 formato da piccole case basse, tipiche del paesaggio rurale, con una chiesa dedicata alla \"Regina Pacis\", costruita tra il 1945 e il 1949, eretta per volere delle famiglie contadine locali, in particolare grazie all'opera di Francesca Stendardo e Angela Simeone, terziarie francescane. Non mancano apprezzabili masserie come la masseria Battaglia, un vero monumento storico, purtroppo in stato di abbandono, e monumenti di arte contemporanea come la \"Stele del Volo\", opera dello scultore tarantino Aldo Pupino e sita in Contrada Battaglia, un biglietto da visita per Lama all'incrocio tra via Tre Fontane e via Circonvallazione dei Fiori. Realizzata nel 1997 in marmo biancone di Apricena, richiamandosi al volo dei gabbiani nel cielo del vicino Mare Ionio; il volo \u00e8 teso in ogni direzione, cos\u00ec come si diparte da ogni faccia della stele. E' simbolo del volo e del rilancio anche turistico del territorio dato che il monumento in bellissimo marmo bianco delle cave garganiche, fu voluto dai coniugi Giuovanna Bonivento Pupino quale Presidente della Associazione Turistica Pro Loco di Lama nata nel 1994, e dal consorte scultore Aldo Pupino. La stele \u00e8 alta quattro metri e pesa cinque tonnellate in pietra cavata alle falde del Gargano. Il monumento fu installato dall'Amministrazione Civica di Taranto. \nBatterie costiere.\n\u00c8 presente una bellissima ma abbandonata batteria costiera appartenuta all'entrata in servizio alla 13\u00aa Compagnia del 4\u00ba Reggimento Artiglieria Marittima (Fortezza) del Regio Esercito, che abitualmente, in tempo di pace, risiedeva presso la Caserma \"Carlo Mezzacapo\" di Taranto: la Batteria da Costa, \"Ammiraglio Saint Bon\". Abbandonata e deturpata, ma ancora imponente e maestosa, sorge a poche centinaia di metri dalla scogliera del \"Piano Scarfoglio\", un vasto pianoro che prende il nome dall'omonima Masseria appartenuta alla famiglia Scarfoglio (Antonio di Eduardo Scarfoglio e Matilde Serao), a cui furono espropriati i terreni per le servit\u00f9 militari e per l'area della costruenda Batteria. Realizzata su progetto del Capitano del Genio R.E. Barone Gennaro Bacile di Castiglione fra il 1909 e il 1911 che ne assunse anche la direzione dei lavori, era originariamente armata con 6 Obici Armstrong in ghisa su affusto ordinario da 280 mm di tipo \"L\" (lungo) (che avevano una gittata minima di 1.450 m e massima di 10.700 m), con campo di tiro di oltre 150\u00b0 che si incrociava a nord con la Batteria \"San Vito\" (coprendo lo specchio d'acqua antistante Capo San Vito) e a sud arrivava fino a Lido Silvana, e da 4 cannoni da 87 mm per la sua difesa da eventuali colpi di mano (sbarchi dal mare o accerchiamento della struttura da terra).\nDifesa pi\u00f9 a sud dalla batteria \"San Francesco\", ancora presente, che poi durante la seconda guerra mondiale divenne un complesso a s\u00e9, essa fu dotata di stazioni ausiliarie per la direzione del tiro presso Cascina Carelli e Punta Saguerra, sulla litoranea, ancora presenti e visibili. I capisaldi di rettifica dei telemetri, sono anch'essi ancora oggi visibili sulla scogliera di Punta San Francesco, San Vito e Punta Blandamura (purtroppo in parte collassato per l'azione del mare nel 2012). Considerata gi\u00e0 superata ed obsoleta gi\u00e0 negli anni '30, come le sue \"consorelle\" presso Capo San Vito (Batteria \"San Vito\" o \"Vizzarri\"), San Pietro e Punta Rondinella (queste ultime pi\u00f9 \"anziane\" essendo state costruite nel periodo 1890-1893 e gi\u00e0 disarmate a partire dagli anni '20), venne convertita nel 1935 in polveriera e deposito munizioni e materiali di recupero dell'Esercito, e come tale oper\u00f2 sino a ottobre del 1975 quando cess\u00f2 le sue funzioni, e purtroppo, ogni forma di sorveglianza attiva. Durante il secondo conflitto mondiale armava le altre batterie antiaeree e antinave come appunto la \"San Francesco\" e \"Rota\", \"Rotina\" e \"Alessandrini\".\nPi\u00f9 a sud sorge la batteria \"Ammiraglio Carlo Cattaneo\", denominata in fase di progetto \"Opera L\", del periodo 1941-43, gi\u00e0 appartenuta alla Regia Marina, ma data in forza alla Milmart (che dipendeva funzionalmente dalla Marina e aveva anche elementi in forza presso tale Arma). Smilitarizzata nel 1980 e ceduta al comune di Leporano, doveva essere armata inizialmente con 3 Obici da 305 mm in pozzo, ma all'atto dell'armistizio non era ancora stata completata per penuria di materie prime e non ricevette di fatto neanche l'armamento principale. In passato parte dei suoi locali hanno ospitato un Istituto per i Servizi Alberghieri.\nEventi.\nA Lama non mancano eventi tradizionali come la \"Calata dei Magi\", una rappresentazione sacra recitata il giorno dell'Epifania davanti al sagrato della chiesa Regina Pacis. La Festa dei fal\u00f2 accesi nelle campagne in onore di San Giuseppe (per il quale nella sede sociale della Pro Loco \u00e8 previsto anche l'allestimento di un bellissimo Altare) \u00e8 un evento realizzato in Primavera dalla Pro Loco di Lama del 1994 nella manifestazione Fuochi sacri: \"farfugghie e fanoie. L\"' Estate la Festa della Focaccia Tarantina si svolge per incentivare la cura ambientale della bellissima costa lamese.\nMolto interessante a tale proposito dal punto di vista turistico e paesaggistico \u00e8 anche il percorso pedonale e ciclabile lungo la costa lamese denominato \"Il Sentiero degli Artisti e dei Poeti della Magna Grecia\", che si snoda lungo la linea della costa sul mare raggiungibile da via Mughetto, da via Fiori di Loto e da Via Girasoli. Il Sentiero, nato nel 1997,su iniziativa del movimento artistico EcoArte contro il degrado, voluto dallo scultore pittore e ceramista pro.Aldo Pupino, si \u00e8 arricchito oggi di numerosi tamerici e di tipiche piante della macchia mediterranea. Esso rappresenta una delle attrattive turistiche costiere pi\u00f9 interessanti per la finalit\u00e0 di salvare la costa deturpata da decenni di incuria, degrado e sversamenti abusivi.\nCollegamenti esterni.\nStoria dei quartieri di Taranto/Lama tuttosporttaranto.com/"}
{"id": "1965634", "revid": "6923", "url": "https://it.wikipedia.org/wiki?curid=1965634", "title": "Palazzo Zorzi", "text": "L'antico palazzo Zorzi di Mel, ora palazzo del municipio, del comune di Borgo Valbelluna fu costruito nel 1510 e fu per secoli la sede della Magnifica Comunit\u00e0 di Mel.\nStoria.\nAlla famiglia Zorzi venne concessa la contea zumellese dall'anno 1422, e nel 1622 lo zumellese \"Costantino Zorzi\" fu nominato consigliere del Serenissimo Ducal Dominio e port\u00f2 la cittadina di Mel nelle grazie della Serenissima, il ritratto del ben voluto signore di Mel (dal 1619 al 1642) Costantino Zorzi, accanto a quello della madre Lucrezia Zorzi, realizzato nel 1593 da autore ignoto per riconoscenza dell'attivit\u00e0 svolta nella Magnifica Comunit\u00e0 di Mel, troneggia nell'attuale ufficio del Sindaco della cittadina bellunese.\nIl palazzo inizia la linea continua di edifici che racchiudono la piazza nel lato occidentale, a tale linea appartiene anche il Palazzo delle Contesse.\nDi particolare interesse l'antico orologio della torre civica perfettamente funzionante."}
{"id": "1965635", "revid": "1305772", "url": "https://it.wikipedia.org/wiki?curid=1965635", "title": "Like Whoa", "text": "Like Whoa \u00e8 un singolo di Aly &amp; AJ pubblicato nel 2008 da Hollywood Records. \u00c8 il secondo ed ultimo singolo estratto dall'album \"Insomniatic\".\nIl disco.\nLa canzone, insieme a \"Bullseye\", \"Silence\" e \"Potential Breakup Song\", \u00e8 stata pubblicata per promuovere l'album \"Insomniatic\". \"Like Whoa\" \u00e8 una canzone che racconta l'emozione e la sensazione di trovarsi in un nuovo rapporto.\nLa versione della canzone contenuta nell'album \u00e8 stata utilizzata come colonna sonora del film di Disney Channel \"Gli esploratori del tempo\". La versione remix della canzone \u00e8 stata pubblicata su iTunes il 18 marzo 2008 insieme a una versione acustica e un'intervista.\nAccoglienza.\nLa canzone ha ricevuto commenti positivi nella recensione dell'album. UMusic descrive la canzone dicendo che inizia calma e morbida con transizioni in un ritornello ballabile ad alta energia.\nTodd Sterling, di \"Wal-Mart\", loda la canzone descrivendola \"penetrante\" e dicendo che dona la sensazione di cadere in amore con un giro sulle montagne russe.\nLogan Leasure, di \"Jesus Freak Hideout\", nomin\u00f2 la canzone \"sure-to-be-hit\", ovvero, \"diventer\u00e0 sicuramente un tormentone\" e la descrive come \"un'ottimista e orecchiabile canzone che d\u00e0 una visione positiva della vita\".\nIl brano entr\u00f2 nella Top 100 di iTunes il 21 gennaio 2008 al numero 100, salendo poi al numero 57 in un giorno, e si ferm\u00f2 al numero 13.\nIl 27 febbraio 2008 ha raggiunto i 208.084 download negli Stati Uniti. Debutt\u00f2 inoltre alla posizione 66 della Canadian Hot 100, superando il precedente singolo \"Potential Breakup Song\".\nDopo la pubblicazione della versione remix del singolo la canzone rientr\u00f2 nella Hot 100 al numero 92, uscendone la settimana successiva.\nVideo musicale.\nIl 3 dicembre 2007 Aly &amp; AJ hanno annunciato tramite il loro blog su MySpace che il video per \"Like Whoa\" sarebbe stato girato durante la settimana. Le sorelle hanno inoltre dichiarato che avrebbero girato il video con il regista Scott Speer e che il video sarebbe stato diverso dagli altri.\nAlcune immagini del video sono state pubblicate su alcuni siti internet il 15 dicembre 2007, riprendendo in quattro set differenti Aly salta dal trampolino, tutte e due insieme sedute su un sof\u00e0 e scene simili con microfoni come nel video di \"Potential Breakup Song\".\nIl video \u00e8 stato pubblicato su YouTube il 18 gennaio 2008. Disney Channel ha trasmesso per la prima volta il video con scene del film \"Gli esploratori del tempo\" il 19 gennaio 2008 per promuovere il film. Al tempo stesso, la canzone \u00e8 stata inserita nel film per promuovere sia l'album che la canzone. Il video ufficiale senza le scene del film \"Gli esploratori del tempo\" fu pubblicato il 1\u00ba febbraio 2008 sul canale ufficiale della Hollywood Records su YouTube."}
{"id": "1965636", "revid": "22356", "url": "https://it.wikipedia.org/wiki?curid=1965636", "title": "Ecdisozoi", "text": ""}
{"id": "1965645", "revid": "729019", "url": "https://it.wikipedia.org/wiki?curid=1965645", "title": "Isola Inexpressible", "text": "L'isola Inexpressible (in inglese \"Inexpressible Island\") \u00e8 un'isola della baia Terra Nova nella terra della regina Victoria, Dipendenza di Ross, in Antartide.\nLocalizzata ad una latitudine di 74\u00b0 54\u2032 S ed una longitudine di 163\u00b0 39\u2032 E, si estende per circa 3 km formando la costa occidentale dell'insenatura Evans.\nEsplorata per la prima volta da Victor Campbell e gli altri uomini del \"Northern Party\" della spedizione Terra Nova nel 1911 venne ribattezzata con il nome attuale (\"isola indicibile\") durante l'inverno del 1912 quando il \"Northern Party\" fu costretto a sostarvi in condizioni disagiate."}
{"id": "1965647", "revid": "729019", "url": "https://it.wikipedia.org/wiki?curid=1965647", "title": "Rilassamento vibrazionale", "text": "Il rilassamento vibrazionale \u00e8 uno dei processi di decadimento della molecola, in seguito a una sua eccitazione dovuta a una radiazione elettromagnetica.\nIn particolare, il \"rilassamento vibrazionale\" pu\u00f2 essere definito come un processo non radiativo intermolecolare: esso ha infatti come esito la conversione dell'energia in energia vibrazionale, e non in nuova radiazione elettromagnetica (come nel caso della luminescenza).\nQuesto processo pu\u00f2 essere considerato una conseguenza del principio di Franck-Condon: infatti, per eccitare una molecola, occorre spesso fornire un eccesso di energia. In questo caso, gli elettroni della molecola eccitata vengono promossi a stati elettronici eccitati (ossia, a energia maggiore). Per semplicit\u00e0, si pu\u00f2 considerare una molecola colpita da radiazione che eccita gli elettroni al primo stato elettronico eccitato formula_1: a causa dell'eccesso di energia, gli elettroni della molecola si porteranno anche a livelli vibrazionali eccitati. Successivamente, diseccitandosi, la molecola torner\u00e0 al livello vibrazionale fondamentale di quello stato elettronico, prima di emettere fotoni per fluorescenza e portare i suoi elettroni a livelli elettronici inferiori. Tale rilassamento vibrazionale consiste in un'emissione di un fonone, che pu\u00f2 essere intuitivamente interpretato come \"energia termica\"."}
{"id": "1965648", "revid": "146644", "url": "https://it.wikipedia.org/wiki?curid=1965648", "title": "Inexpressible Island", "text": ""}
{"id": "1965649", "revid": "729019", "url": "https://it.wikipedia.org/wiki?curid=1965649", "title": "Falcon Entertainment", "text": "Falcon Entertainment (nota anche come Falcon Studios) \u00e8 una casa di produzione cinematografica statunitense che produce e distribuisce film pornografici gay, fondata nel 1971 da Chuck Holmes.\nPanoramica.\nLa Falcon \u00e8 diventata negli anni uno dei marchi pi\u00f9 noti e riconoscibili della pornografia gay, al pari di altre societ\u00e0 come Hot House Entertainment e COLT Studio.\nNegli anni la Falcon ha prodotto e pubblicato oltre 400 film, sotto diversi marchi, tutti compresi nella The Falcon Family of Companies:\nOltre alla produzione di film, la Falcon opera anche su internet, sul suo sito web \u00e8 possibile acquistare DVD e giochi erotici. Sono disponibili dimostrazioni sessuali tramite live webcast, per un membri registrati nell'area chiamata Falcon TV. Inoltre sono in vendita i dildi modellati sulle reali fattezze dei peni dei modelli della Falcon.\nStoria.\nPrima del 2004, The Falcon Family of Companies \u00e8 stata di propriet\u00e0 della societ\u00e0 madre Conwest Resources Inc. La Conwest \u00e8 stata a sua volta di propriet\u00e0 della Charles M. Holmes Foundation, una fondazione nata a Portland, in Oregon. La fondazione supporta un'ampia gamma di organizzazioni, compresi vari gruppi atti a proteggere e far valere i diritti della comunit\u00e0 LGBT, le organizzazioni, inoltre forniscono sostegno alle persone che vivono con HIV e AIDS.\nNel 2004 la gestione dello studio \u00e8 stata acquisita da Falcon Conwest attraverso 3Media Corp, una societ\u00e0 che \u00e8 stata formata da dirigenti Falcon, Terry Mahaffey e Todd Montgomery. L'operazione \u00e8 stata realizzata al fine di separare le attivit\u00e0 da Charles M. Holmes Foundation, che continua a funzionare come una organizzazione no-profit.\nTerry Mahaffey \u00e8 deceduto il 31 ottobre 2005, mentre Todd Montgomery ha lasciato la Falcon il 22 maggio 2008. Attualmente il presidente e amministratore delegato dello studio \u00e8 Steve Johnson.\nNel dicembre 2010 i Falcon Studios vengono acquistati dall'Adult Entertainment Broadcast Network (AEBN), una societ\u00e0 specializzata nella distruzione attraverso internet di video per adulti in streaming e on demand. Falcon Studios viene fusa con i Raging Stallion Studios, ed assieme a Naked Sword e a Gunzblazing Affiliate Program danno vita ad una nuova divisione gay della AEBN. La fusione tra le due case di produzione \u00e8 nata con l'intento di dar vita ad un colosso produttivo della pornografia gay, in grado di realizzare oltre 60 film all'anno. Nonostante la fusione i marchi e brand commerciali delle due societ\u00e0 restano divisi, permettendo ai loro attori in esclusiva di interscambiarsi e lavorare nello stesso film."}
{"id": "1965652", "revid": "146644", "url": "https://it.wikipedia.org/wiki?curid=1965652", "title": "Inexpressible island", "text": ""}
{"id": "1965653", "revid": "71433", "url": "https://it.wikipedia.org/wiki?curid=1965653", "title": "Falcon Studios", "text": ""}
{"id": "1965658", "revid": "287204", "url": "https://it.wikipedia.org/wiki?curid=1965658", "title": "L'\u00e9clipse twist/Chuhuahua", "text": "L'\u00e9clipse twist/Chuhuahua, pubblicato nel 1962, \u00e8 un 45 giri della cantante italiana Mina pubblicato per il mercato tedesco dalla Polydor.\nNote.\nIl brano 1, \u00e8 la versione in francese di \"Eclisse twist\".\nIl brano 2, \u00e8 la versione in di \"Chihuahua\"."}
{"id": "1965661", "revid": "1745361", "url": "https://it.wikipedia.org/wiki?curid=1965661", "title": "Rienzi", "text": "Rienzi, l'ultimo dei tribuni (Rienzi, der Letzte der Tribunen) \u00e8 il titolo della terza opera di Richard Wagner, composta fra il 1837 e il 1840, ispirata all'omonimo romanzo di Edward Bulwer-Lytton.\nPortata in scena per la prima volta al K\u00f6nigliches Hoftheater di Dresda il 20 ottobre 1842, fu un trionfo per il compositore, all'epoca ancora pressoch\u00e9 sconosciuto, che, anche grazie a questo successo, si assicur\u00f2 il posto di \"Kapellmeister\" nel Teatro di Corte. L'enorme popolarit\u00e0 raggiunta dall'opera si deve al fatto che essa, essendo una delle opere giovanili di Wagner, risente ancora degli stilemi della Grand op\u00e9ra francese e dei suoi maggiori rappresentanti, Meyerbeer e Hal\u00e9vy. Fu proprio il primo, anzi, pregato dallo stesso Wagner, a raccomandare l'opera presso i teatri tedeschi da Parigi. Gi\u00e0 dall'opera successiva, \"L'olandese volante\", per\u00f2, Wagner rinnegher\u00e0 questo stile per muovere i suoi primi passi innovativi e veramente personali.\nLa trama dell'opera \u00e8 ispirata alla vicenda storica di Cola di Rienzo, il notaio romano del Trecento che negli anni centrali del secolo tent\u00f2 di restaurare in citt\u00e0 la repubblica sul modello dell'antica Roma, facendosi nominare Tribuno della plebe.\nComposizione dell'opera.\nRienzi \u00e8 un imponente dramma in cinque Atti rispecchiante in ogni caratteristica lo stile del Grand-Op\u00e9ra francese, gi\u00e0 largamente diffuso dal compositore Giacomo Meyerbeer e avente in quegli anni un enorme successo in tutta Europa. In quest'opera per\u00f2 le caratteristiche di tale stile (il tema storico, la frequente grandiosit\u00e0 di scene e ambientazioni, gli immensi cori, le parate militari, ecc.) sono volutamente esasperate da Wagner in ogni aspetto, come dichiara egli stesso in \"Eine Mittheilung an meine freunde\": \"Il \"Grand-Op\u00e8ra\" con tutta la sua pompa musicale e scenica, la sua passionalit\u00e0 ricca di effetti e operante con masse musicali, stava di fronte a me; e la mia ambizione artistica mi spingeva non solamente ad imitarla, bens\u00ec a superarne tutte le passate manifestazioni con un dispendio illimitato di energie.\"\nIn effetti il ventisettenne Wagner riusc\u00ec a portare davvero all'estremo ogni aspetto del Rienzi, tanto che alla prima rappresentazione a Dresda l'intero dramma, incluse le pause, arriv\u00f2 alla durata record di sei ore (infatti il compositore dovr\u00e0 in seguito operare ampi tagli in pi\u00f9 versioni, tentando anche di dividere la rappresentazione in due serate - idea che non risult\u00f2 efficace).\nL'idea del Rienzi inizi\u00f2 nel 1836 con la lettura del romanzo di Edward Bulwer-Lytton \"Rienzi, the last of the Roman Tribunes\", a cui segu\u00ec a Riga l'anno seguente (giugno 1837) la stesura del libretto e finalmente, nell'agosto del 1838, l'inizio della partitura. Wagner, avendo trovato lavoro come direttore d'orchestra al Teatro di Riga, pot\u00e9 dedicarsi pi\u00f9 comodamente alla stesura dell'opera, fiducioso nel suo successo. Infatti, poich\u00e9 l'anno prima del Rienzi aveva avuto una sfortunatissima messa in scena della sua opera buffa Il divieto d'amare a Magdeburgo, decise di comporre un'opera nell'allora famoso e popolarissimo stile operistico francese in modo da potersi dimostrare un compositore affermato e \"maturo\" rispetto alle esigenze artistiche del suo tempo. In effetti Rienzi riusc\u00ec nell'obiettivo che Wagner si era posto, ma non aveva raggiunto, con i due precedenti tentativi (Le fate e Il divieto d'amare). Nel 1839, al termine dei primi due atti del Rienzi, Wagner fu costretto a fuggire da Riga con la moglie Minna Planer per i suoi pressanti e costanti problemi di debiti; dunque giunse in Francia, dove a Boulogne fece la conoscenza di Meyerbeer e di Moscheles, avendo anche l'occasione di parlare del Rienzi in corso di composizione e di una sua possibile rappresentazione a Parigi, sede per eccellenza dello stile Grand-Op\u00e9ra. Per quanto a Meyerbeer fosse potuto piacere il lavoro di Wagner, egli tuttavia, a causa della notevole mancanza di fama di quest'ultimo, non riusc\u00ec a realizzare questo desiderio. Quando l'opera fu finalmente terminata il 19 novembre 1840 (sempre tra la persecuzione dei creditori), Wagner non riusc\u00ec ancora a trovare un teatro per metterla in scena. Di nuovo enormemente perseguitato dai debiti, nel 1841 egli fugg\u00ec a Meudon (vicino a Parigi), scrivendo per\u00f2 al re Federico Augusto II di Sassonia per richiedere una rappresentazione del dramma appena concluso al K\u00f6nigliches Hoftheater di Dresda. Nel frattempo Wagner, in quello stesso luogo e in gravissime condizioni economiche, compose anche l'Olandese volante, prima opera di sperimentazione del vero e proprio stile wagneriano.\nAlla fine fu cruciale l'appoggio di Meyerbeer per la prima rappresentazione di Rienzi: infatti egli scrisse al direttore generale del Teatro di Dresda, il barone Adolf August von L\u00fcttichau, raccomandandogli personalmente questo dramma. Cos\u00ec Wagner pot\u00e9 tornare in Germania solo nell'aprile 1842; la prima rappresentazione del Rienzi fu al K\u00f6nigliches Hoftheater il 20 ottobre dello stesso anno, diretta da Karl Reissiger. Nel ruolo del protagonista vi fu l'acclamato Joseph Aloys Tichatschek, mentre nel ruolo di Adriano il mezzosoprano Wilhelmine Schr\u00f6der-Devrient e nel ruolo di Irene il soprano Henriette W\u00fcst.\nRienzi, al suo esordio, fu un successo immenso: Wagner, da totalmente sconosciuto compositore e in continua difficolt\u00e0 economica, pass\u00f2 ad essere eletto Kapellmeister del Teatro Reale di Dresda, potendosi finalmente stabilire nella capitale sassone definitivamente. La spropositata lunghezza originale per\u00f2 costrinse Wagner a condensare ampiamente l'opera in una versione pi\u00f9 breve gi\u00e0 il 26 ottobre, 6 giorni dopo la prima esecuzione. Gli interpreti per\u00f2, decisi ad eseguire l'intera partitura originale, indussero Wagner a dividere l'opera nelle due serate del 23 e del 24 gennaio 1843: i primi due atti assunsero il titolo di \"Rienzis Gr\u00f6sse\" (\"Grandezza di Rienzi\"), e gli altri tre atti (con una nuova introduzione all'Atto III) il titolo di \"Rienzis Fall\" (\"Caduta di Rienzi\"). L'idea per\u00f2, subito respinta dal pubblico, croll\u00f2 immediatamente e da quel momento si esegu\u00ec una versione meno tagliata di quella iniziale. Il successo, nonostante tutto, continu\u00f2 ad essere tale che la versione definitiva venne replicata per 20 serate consecutive.\nRienzi rappresenta il primo grande successo del compositore tedesco, un successo che non si ripeter\u00e0 pi\u00f9 fino a oltre un decennio dopo, visto che i primi grandi drammi nel suo stile del tutto innovativo e mai visto prima, composti sin dagli anni subito seguenti, furono del tutto incompresi e a lungo non accettati dai pubblici europei.\nTrama.\nOuverture.\nL'ouverture del Rienzi \u00e8 forse la parte pi\u00f9 nota oggi di questo dramma: si apre infatti con il famoso tema della preghiera del Tribuno al principio dell'Atto V, preceduto dal \"La\" di tromba (suonato pi\u00f9 volte nel corso del dramma come segno dell'imminente arrivo di Rienzi). Il tema tratto dall'Atto V si interrompe succeduto da contrasti forte-piano a indicare le tensioni politiche e militari (con il tema per trombe dell'Inno di Battaglia \"Santo Spirito Cavaliere\"); in seguito il tutto prosegue in un grande crescendo che per due volte conduce alla gloriosa marcia militare del Finale dell'Atto II. L'ouverture termina con un crescendo poderosissimo e un tema militare festoso con tamburi rullanti, trombe e piatti (strumenti fondamentali in tutta l'opera).\nPrima scena: introduzione.\nUna strada di Roma che fiancheggia la casa di Rienzi. \u00c8 notte. Un nutrito gruppo di nobili romani, guidati da Stefano Orsini, tenta di penetrare nell'abitazione per impossessarsi dell'avvenente sorella del plebeo Rienzi, Irene e usarle violenza. La fanciulla \u00e8 gi\u00e0 trascinata sulla via, quando sopraggiungono altri patrizi, i Colonna, rivali degli Orsini. A loro volta, essi vorrebbero impadronirsi della ragazza. Fra i contendenti, si fa strada Adriano, figlio di Colonna e fidanzato di Irene che libera l'amata e dichiara di proteggerla con la sua vita contro chiunque intenda offenderla. Dal tentativo di Orsini di riprendersi la preda, nasce uno scontro fra le due fazioni. Il trambusto richiama la gente del popolo e anche il legato del papa, Raimondo, massima carica ecclesiastica di Roma (a quell'epoca \u2013 met\u00e0 del sec. XIV \u2013 la sede papale si trovava ad Avignone); egli cerca di imporre la pace, facendo appello alla sua autorit\u00e0, ma \u00e8 umiliato dai patrizi e rischia di essere coinvolto nella lotta.\nA questo punto giunge Rienzi con i suoi alleati e interrompe l'evento con un forte e scandalizzato discorso sulla situazione di estrema decadenza dell'antica Urbe. Accusa tutti i nobili di portare caos e illegalit\u00e0 a Roma, e inizia cos\u00ec un incoraggiante e appassionato \"Aufruf zum Kampf\" (\"Appello alla battaglia\") in presenza di tutti i romani richiamati sul posto. La scena si conclude con il popolo che intona un ardente canto di speranza per la conquista della giustizia.\nSeconda scena: terzetto.\nIl popolo e i nobili, dopo il discorso di Rienzi, si sono ritirati: restano solo Rienzi, Irene e Adriano (che aveva assistito a tutta la scena). Rienzi si precipita dalla sorella chiedendole se stesse bene e apprende da lei che a proteggerla \u00e8 stato proprio un Colonna, Adriano. Rienzi dunque si stupisce di questo suo atto di coraggio, e Adriano, inizialmente timido, comincia per\u00f2 a chiedergli dubitante quale sia l'obiettivo dei suoi discorsi e del suo operare per Roma. Quando Rienzi afferma che suo intento \u00e8 quello di riportare ordine e giustizia a Roma, Adriano lo accusa di farlo col sangue dei romani. A quel punto Rienzi fa riferimento alla precoce morte del fratello piccolo molti anni prima ad opera di un Colonna, e parla del giuramento di vendetta che fece. Adriano si sente dunque in debito con lui e finisce per stringere un'alleanza con Rienzi (spinto soprattutto dall'amore che nutre per Irene). La scena si conclude con l'esultante terzetto \"\"Noch schl\u00e4gt in seiner Brust\".\nTerza scena: duetto.\nRienzi se ne va a preparare la sua vittoria. Adriano e Irene restano soli. Avviene cos\u00ec un romantico scambio di parole amorose in cui Adriano si dichiara pronto a morire per lei, alludendo anche a una possibile sconfitta di Rienzi. I due si giurano fedelt\u00e0 eterna in un'aria (\"Ja, eine Welt voll Leiden\" - \"S\u00ec, un mondo pieno di dolori\") in cui contrappongono il loro amore agli ostacoli del mondo. Alla fine della scena, mentre i due sono abbracciati, si sentono da dietro le vie della citt\u00e0 il richiamo di battaglia prima dei Colonna e poi degli Orsini. Alla fine si ode un suono di tromba che si avvicina (quello di Rienzi), da cui inizialmente Adriano \u00e8 spaventato.\nQuarta scena: la presa di potere di Rienzi.\nIl suono di tromba in avvicinamento sfocia in una valanga di gente esultante che in breve prende il dominio dell'intera citt\u00e0 con un alto grido di vittoria. Subentra il potente suono dell'organo della Chiesa del Laterano, seguito dal coro della stessa chiesa gioioso per la libert\u00e0 riavuta: tutto il popolo assiste al canto. Si apre la porta della chiesa ed esce Rienzi in armatura con il cardinale Raimondo; alla sua vista il popolo riprende la grandiosa esultanza al liberatore di Roma: Rienzi grida alla resurrezione dell'antica citt\u00e0 e innanzi a tutti nella piazza invita i romani a giurare rispetto e ubbidienza alla legge, in modo da ristabilire l'ordine. Cecco del Vecchio, un popolano sostenitore di Rienzi, prende la parola e, inneggiando a Rienzi come ad un eroe, gli offre la corona di re. Attimo di attesa e Rienzi subito rifiuta la corona ribadendo di volere i romani liberi. Egli \u00e8 deciso a istituire un Senato per le leggi e a far regnare la Chiesa; a quel punto (come nell'antica Repubblica romana), in quanto rappresentante della libert\u00e0 e del volere del popolo, Rienzi si fa nominare Tribuno della plebe (\"Volkstribun\"\"). Questo atto \u00e8 accolto con altrettanta gioia e giubilo: la scena si conclude con un gigantesco corale di tutto il popolo esaltato.\nAtto II.\nPrima scena: Messi di Pace e duetto Colonna-Rienzi.\nGrande sala del Campidoglio. Il tribuno ha organizzato per il giorno una grande festa; ha inoltre incaricato alcuni fanciulli di nobile famiglia di diffondere il messaggio di pace e libert\u00e0 riottenute a tutti i romani delle terre circostanti. Un coro di voci bianche dunque entra nella sala con il suo dolce canto gioioso e Rienzi, dopo aver appreso che il giro dei messi era compiuto, ringrazia solennemente Dio per avergli permesso di arrivare a tale successo e congeda felice i messi di pace. A quel punto i nobili, che erano stati cacciati dalla citt\u00e0 fino a quando non avessero giurato fedelt\u00e0 alla legge e al popolo romano, vengono ammessi in Campidoglio e Rienzi, dopo aver ricevuto l'apparente ringraziamento di Stefano Colonna, intima per\u00f2 a quest'ultimo di non osare mai pi\u00f9 oltraggiare il popolo e calpestare la legge da esso istituita, e quindi di non tentare la minima ribellione. Dunque si assenta per prepararsi alla festa.\nSeconda scena: complotto dei nobili.\nI nobili, riunitisi nella sala, attendono. Intanto Orsini inizia a discorrere con Colonna sull'assurdit\u00e0 a cui loro, quelli che prima avevano in mano la citt\u00e0, erano costretti per colpa di un plebeo. Fortemente indignati per la loro umiliazione, i due ex-rivali decidono di preparare una congiura per uccidere il giorno stesso Rienzi, unendo a loro in complicit\u00e0 tutti gli altri nobili. Ma poich\u00e9 Adriano, nascosto tra loro, aveva sentito tutto, irrompe con furia e accusa il padre Stefano di tradimento. Quest'ultimo, gi\u00e0 furioso per l'alleanza del figlio con il tribuno, gli dichiara esplicitamente il suo intento di uccidere Rienzi, sapendo di metterlo in estrema difficolt\u00e0 perch\u00e9 qualsiasi mossa in tal modo facesse tradirebbe se non Rienzi, lo stesso suo padre. Dopo un tormentoso travaglio, Adriano tra s\u00e9 decide di schierarsi dalla parte di Rienzi, fratello della donna che ama.\nTerza scena: festa e attentato al Tribuno.\nRienzi, circondato da Irene e dai suoi senatori (tra cui Cecco del Vecchio e Baroncelli) entra festosamente esultato da un coro trionfante di nobili, ambasciatori stranieri venuti a porgere omaggio e cavalieri. Il tribuno, con un discorso solenne e altisonante, ringrazia tutti i presenti e gli ambasciatori: a quel punto, quando viene dato inizio alla festa, Adriano avvisa Rienzi di una possibile congiura, e questo lo rassicura dicendogli di essere protetto da una cotta sotto l'abito. Comincia un grandioso spettacolo teatrale sotto forma di balletto (di oltre 40 minuti) sulla leggenda di Lucrezia, moglie di Collatino e uccisasi dopo che Sesto Tarquinio (figlio dell'ultimo re di Roma) aveva tentato di abusarne. Con la sua morte, Collatino e Bruto, giurando vendetta, uccidono Tarquinio e depongono l'ultimo re di Roma, salvando la citt\u00e0 dalla tirannia. Allo spettacolo segue inoltre una imponente sfilata di romani in abiti antichi e medievali accompagnata da una danza pirrica. \u00c8 proprio a quel punto che Orsini si scaglia contro Rienzi tentando di pugnalarlo, fallendo per la sua protezione. Baroncelli occupa il Campidoglio e ferma tutti i nobili. Il tribuno, sconcertato dal fatto, porta in giudizio immediatamente tutti i congiurati e proprio quando sta per iniziare il processo giunge Adriano, che (con l'aiuto di Irene) tenta disperatamente di impedire la condanna del padre Stefano. Al principio Rienzi \u00e8 determinato alla condanna, ma poi, sotto pressione, si lascia convincere e ha piet\u00e0 di tutti loro (con forte delusione di Del Vecchio e Baroncelli). Il popolo, che era piombato nella sala, si lascia sedurre dalla grazia del tribuno e dunque i nobili vengono risparmiati e viene fatto ripetere loro il sacro giuramento. A questo punto un solenne e soave canto di tutti i presenti accompagna il perdono dei traditori, che umilmente si pentono. L'atto si conclude con una grandiosa marcia militare (presente nell'ouverture) cantata in coro da tutto il popolo per lodare Rienzi, con una scrittura musicale e vocale di estrema magniloquenza. Il II Atto, per la presenza dell'esteso balletto, \u00e8 il pi\u00f9 lungo di tutti con una durata di oltre 1 ora e 40 minuti.\nAtto III.\nPrima scena: fuga dei nobili e inno \"Santo Spirito Cavaliere\".\nGrande piazza pubblica di Roma cosparsa da frammenti di antiche rovine. Si odono le campane della Chiesa del Laterano suonare violentemente: un grande tumulto di popolo in agitazione presto occupa tutta scena. Si sente parlare (da Baroncelli e Cecco) di una fuga notturna dei nobili e di una loro alleanza con le potenze straniere per allestire un esercito contro Roma. Il popolo cerca il tribuno con crescente ansia. Quando Rienzi compare inizia subito a incoraggiare i romani a difendere la libert\u00e0 e ad armarsi per la battaglia, ma egli viene subito accusato (soprattutto da Baroncelli e Cecco) di aver commesso un delitto graziando i nobili, e ora i romani debbono pagarlo col sangue. Rienzi per\u00f2 non si fa prendere dal panico: saldo e convinto trasmette coraggio al popolo, fortificandone gli animi. Canta l'Inno di battaglia \"Santo Spirito Cavaliere\" e a quel punto i romani iniziano ad armarsi per lo scontro, decisi a fermare una volta per tutte i traditori.\nSeconda scena.\nAdriano, circondato dai romani pronti a muovere guerra ai nobili, si trova ad un bivio fatale: non sa dalla parte di chi schierarsi, se di suo padre contro Rienzi o viceversa. Disperato, chiede l'aiuto di Dio con uno struggente canto e implora il Creatore di dargli la forza necessaria per affrontare la situazione. Alla fine, in preda allo sconforto, decide di tentare una riconciliazione tra Rienzi e il padre, in modo da evitare spargimenti di sangue in entrambi i fronti. Lascia dunque la scena.\nTerza scena: la guerra.\nSi sente lo squillo di tromba in avvicinamento come nel I Atto. Sopraggiungono i rintocchi venienti dai campanili di Roma: un rullo di tamburi introduce una sontuosa e imponente marcia militare che si protrae a lungo in modo spettacolare. Rienzi in armatura (accompagnato dai senatori) \u00e8 alla testa di un enorme esercito di cittadini provenienti da ogni ceto e classe sociale, armati per la guerra. Baroncelli e Cecco in carrozza chiudono il corteo. Rienzi lancia un ennesimo grido esaltato di esortazione alla vittoria e dunque tutti i soldati proseguono cantando a tutta forza l'inno \"Santo Spirito Cavaliere\". Proprio quando il corteo \u00e8 appena partito, Adriano si getta avanti a Rienzi implorandolo ancora una volta di risparmiare i nobili e non attaccare, promettendo di convincere suo padre a non far guerra a sua volta. Infuriato, Rienzi gli rinfaccia di averlo commosso gi\u00e0 una volta con terribili conseguenze, e ora non ha la minima intenzione di prestare ascolto alle sue assurdit\u00e0. Nonostante tutte le sue suppliche, il tribuno ordina l'avanzata e tutto l'esercito si dirige verso la battaglia. Adriano dunque, distrutto, resta in citt\u00e0 con Irene e le altre donne. In preda al delirio il giovane Colonna vuole correre a schierarsi con il padre, ma Irene glielo impedisce credendolo impazzito. Quando giungono i tumulti dei combattimenti, Adriano si rassegna, intendendo ormai la schiacciante vittoria di Rienzi su Colonna. Si odono le donne romane che invocano con una solenne supplica la Santa Vergine perch\u00e9 i loro mariti sopravvivano allo scontro. La grande tensione drammatica \u00e8 per\u00f2 interrotta dal ritorno trionfale di Rienzi, che viene subito acclamato come eroe con tutti i soldati vincitori. Il popolo gioisce con grande clamore per la morte dei nobili tanto odiati. Adriano si getta affranto sul cadavere del padre, lanciando lo stesso giuramento di vendetta che aveva fatto Rienzi per il fratello molti anni prima. Rienzi glorifica la vittoria dicendo che i caduti sono morti per la patria: egli poi insieme al popolo e Baroncelli (che si aggira tra i morti) lancia un potente grido di maledizione contro coloro per la cui sconfitta sono dovuti morire molti cittadini. Adriano, consumato dai sensi di colpa per aver abbandonato il padre, si scaglia contro Rienzi minacciando di ucciderlo, questi per\u00f2 lo ignora, organizzando a suo dispetto una grandiosa parata di vittoria con trombe e tamburi: da tutto il popolo si leva un intenso canto memore delle sofferenze subite. Rienzi, salito su un carro trionfale, incita il popolo e viene lodato.\nAtto IV.\nPrima scena: la cospirazione.\nLarga strada di fronte alla Basilica del Laterano: \u00e8 notte. Un gruppo di cittadini (tra cui Baroncelli e poco dopo Cecco) discutono nel buio sulle ultime allarmanti novit\u00e0: pare che gli inviati dell'imperatore tedesco abbiano lasciato Roma delusi dal governo di Rienzi, e questo comprometterebbe anche i rapporti con la Chiesa, alleata dell'Impero tedesco. Baroncelli afferma inoltre che anche il cardinal Raimondo ha lasciato Roma, accennando ad un complotto col papa che Colonna aveva fatto durante la fuga. A questo punto Baroncelli accusa Rienzi di tradimento per non aver giustiziato i nobili a tempo debito, prima di creare tutti questi problemi. Egli, per dimostrarlo, insinua che Rienzi cercasse un'alleanza con i nobili, poich\u00e9 la sorella Irene era innamorata del figlio di Colonna. Proprio quando i presenti cominciano a volere le prove di tale accusa, compare Adriano, il quale, confermando tutto quanto detto da Baroncelli, comincia a istigare i riuniti alla vendetta per il torto subito. Adriano riesce cos\u00ec a convincerli a cospirare per uccidere Rienzi durante il \"Te Deum\" previsto per il giorno seguente. Quando per\u00f2 vedono Raimondo insieme a dei monaci entrare in basilica, esitano, credendo che la Chiesa stia ancora al fianco del tribuno: dunque si dispongono avanti la scalinata della chiesa in attesa dello svolgersi dei fatti.\nSeconda scena: la scomunica.\nSi \u00e8 fatto giorno. Rienzi, tenendo per mano Irene, conduce un solenne corteo festoso verso la Basilica per assistere al \"Te Deum\": quando si trova la strada come sbarrata dalla presenza dei congiurati, si domanda subito perch\u00e9 non partecipino alla festa. Egli, capendo il loro stato d'animo, inizia immediatamente con un canto pieno di forza e ardore a ricordargli come gli antichi romani si sacrificavano per la patria, ottenendo grande onore e vittoria. Proprio quando i congiurati sembrano quasi vergognarsi per le loro intenzioni, Rienzi intona la commovente aria \"Baut fest auf mich, den Tribunen\" (\"Saldi fidate in me, Tribuno\"), al cui termine gli stessi cospiratori finiscono col gridare \"lunga vita\" al tribuno. A quel punto Adriano, infuriato per la loro vilt\u00e0, si dichiara pronto a compiere l'atto da solo, anche a costo di farlo sotto gli occhi di Irene. Proprio nel momento in cui sta per scagliarsi contro il tribuno (che sta salendo le scale), si ode improvvisamente un cupo canto dall'interno della chiesa: compare sulla soglia Raimondo con i monaci che gli sbarra la strada poich\u00e9 \u00e8 stato scomunicato dal papa. La porta della chiesa si chiude e vi \u00e8 appesa la bolla di scomunica. Adriano allora, vedendo il tutto, corre da Irene invitandola ad abbandonare il fratello maledetto, ma ella, appena ripresasi da uno svenimento, lo scaccia violentemente gettandosi tra le braccia di Rienzi. Inutili gli avvertimenti di Adriano: lei resta col fratello mentre il canto tenebroso della basilica si spegne lentamente. Rienzi \u00e8 incredulo e sconvolto.\nAtto V.\nPrima scena: la preghiera.\nRienzi \u00e8 solo in una loggia del Campidoglio. Il tribuno, fortemente deluso per gli ultimi fatti, inizia un colloquio con Dio sul noto tema riportato nell'incipit dell'ouverture e introdotto dal segnale di tromba (coincidente con la presenza di Rienzi): \"Allm\u00e4cht'ger Vater\" (\"Padre onnipotente\"). In questa preghiera l'amareggiato tribuno chiede con molta umilt\u00e0 a Dio di non permettere che tutta l'opera fatta venga distrutta e che tutta la sua forza (quella che gli ha permesso di arrivare a quel risultato) non lo abbandoni. La melodia crea un clima molto tranquillo e allo stesso tempo solenne, \u00e8 in Si bemolle maggiore e si sviluppa con un ampio crescendo (molto maestoso), per poi terminare morendo in piano, in modo assai mistico.\nSeconda scena: duetto Rienzi-Irene.\nNella loggia entra Irene, al cui arrivo Rienzi si risveglia subito dal suo stato d'animo intimo e si lamenta a gran voce di tutti coloro che lo abbandonano sempre di pi\u00f9. Afferma poi che solo il Cielo e sua sorella gli sono ancora fedeli. Rienzi paragona Roma a una \"sposa promessa\" a cui ha ambito tutta la vita, il cui amore lo ha sempre catturato ma che ora sembra tradirlo. Invita poi Irene a fuggire con Adriano che invece ancora le \u00e8 fedele, poich\u00e9 se lei resta con lui andr\u00e0 anche lei in rovina. Ma Irene, senza esitare un attimo, afferma di voler essere \"l'ultima romana\" e di voler restare al suo fianco fino alla morte. A questo punto Rienzi, commosso dal suo nobile gesto, la stringe a s\u00e9 e i due danno inizio ad un felice e gioioso duetto, ricco di speranza e felicit\u00e0, in totale contrasto con la situazione per loro sempre pi\u00f9 tragica. Dopo ci\u00f2 Rienzi, completamente esaltato e fuori dalla realt\u00e0, inizia a voler incitare ancora una volta i romani a risorgere; quindi esce di scena.\nTerza scena: duetto Irene-Adriano.\nSta calando la notte. Irene, mentre sta lasciando la sala, si trova la strada sbarrata da Adriano, piombato l\u00ec in preda al panico con la spada sguainata. Il giovane inizia disperatamente a convincere Irene a scappare con lui per sfuggire a una morte inevitabile: infatti per la citt\u00e0 si stanno gi\u00e0 preparando gli abitanti con dei tizzoni al fine di attaccare il Campidoglio. Irene, senza il minimo ripensamento, gli grida di andarsene e di lasciarla morire con l'ultimo dei romani. Adriano in ginocchio la supplica e gli ricorda il giuramento eterno da loro compiuto nel I Atto: la implora di non morire in quel modo, proprio in virt\u00f9 del loro amore. Ogni estremo tentativo si dimostra vano: a quel punto Adriano, delirando, promette di salvarla a costo di gettarsi tra le fiamme, e scappa. Intanto il popolo ha occupato la piazza del Campidoglio e comincia a lanciare pietre sul palazzo.\nQuarta scena: Finale.\nUn'immensa folla furibonda, armata da tizzoni e pietre, ha occupato tutta la piazza con un grido furioso: Cecco e Baroncelli, come due agitatori, istigano il popolo a distruggere il Campidoglio e linciare il tribuno. Tra le gigantesche urla del popolo, sul balcone del Campidoglio, si scorge Rienzi affacciarsi. Il tribuno tenta disperatamente di fermare il popolo facendolo rinsavire, ricordandogli il glorioso momento in cui aveva preso il potere e tutta Roma aveva riavuto la libert\u00e0. I due agitatori per\u00f2 continuano con forza: tutto si dimostra inutile. Rienzi, lambito dalle fiamme che ormai avvolgono l'edificio, lancia un terribile grido di maledizione a Roma traviata. Quando Adriano, tra la folla impazzita, vede Irene comparire sul balcone e stringersi in un estremo abbraccio al fratello, si getta tra le fiamme per salvarla e muore con un orribile urlo. Il Campidoglio subito rovina a terra con terribile schianto seppellendo anche Irene e Rienzi.\nAnalisi dell'opera.\nTematiche e contenuti.\nTutte le tematiche principali del Rienzi si trovano in contrasto con le consuete tematiche wagneriane dei drammi maturi per via, anche in tal caso, dello stile Grand-Op\u00e9ra, il quale prevedeva obbligatoriamente la presenza di una tematica storica (grandi eventi storici, guerre, trionfi militari, ecc...) con allo sfondo un'appassionata storia d'amore (si pensi al Guglielmo Tell o all'Aida), spesso da concludersi in tragedia. Wagner ritenne perci\u00f2 giustamente che la vicenda, perfettamente romanzata da Bulwer-Lytton, del notaio romano Cola di Rienzo, che nella met\u00e0 del XIV secolo si fece eleggere dal popolo Tribuno della plebe per liberare l'antica Urbe dalla tirannia di signorotti come i Colonna, data l'assenza del papa da Roma e lo stato di tremendo degrado in cui la citt\u00e0 si trovava in quel momento; fosse perfetta per il suo enorme dramma storico. Cola di Rienzo infatti divenne, agli occhi di Bulwer-Lytton, il perfetto eroe romantico, sognatore e nostalgico dei gloriosi tempi passati, valoroso e capace di far trionfare Roma dalle sue rovine. Abbiamo dunque come fondamentale la tematica della Patria e del ritorno alla gloria passata come unico vero scopo dell'eroe protagonista. Perfettamente conciliato con questo vi \u00e8 la vicenda amorosa di Adriano, l'altro grande personaggio tragico della storia insieme al tribuno stesso. Egli \u00e8 un giovane passionale e di animo puro, un perfetto eroe romantico non meno di Rienzi stesso (solo che quest'ultimo ha come donna amata Roma stessa - come dichiara egli medesimo nell'Atto V). Entrambi, Rienzi e Adriano, mirano con tutte le forze alla propria realizzazione: l'uno con la gloria di Roma, l'altro con l'amore di Irene. Adriano, molto pi\u00f9 di Rienzi, si trova sin dal I Atto al centro di un vero e proprio conflitto tragico: tradire il padre, Stefano Colonna, oppure la donna amata e suo fratello?... Il conflitto poi non si risolve semplicemente col tradimento (involontario) del padre, che viene ucciso da Rienzi in battaglia, ma Adriano perde (in seguito al suo giuramento di vendetta contro il tribuno) l'amore stesso di Irene, non ottenendo in definitiva di essere fedele a nessuno dei due, pur volendolo essere ad entrambi. Ed \u00e8 proprio il tema della fedelt\u00e0, a parte quello dell'amore, ad essere davvero importante nel corso dell'opera e ad anticipare contemporaneamente le autentiche tematiche wagneriane. Nella cieca fedelt\u00e0 di Irene al fratello quando la situazione si \u00e8 fatta ormai palesemente disperata, \u00e8 possibile vedere un'anticipazione della fedelt\u00e0 di Senta verso l'Olandese o di Elisabeth verso Tannh\u00e4user. E dl'altro canto, Rienzi stesso - morendo tragicamente per il suo ideale - si mostra fedele fino alla fine alla sua Roma, cos\u00ec come Adriano mantiene senza esitazione il giuramento di gettarsi tra le fiamme del Campidoglio quando sar\u00e0 il momento, fedele anch'egli a Irene.\nTali sono considerabili le tematiche narrative dominanti, che per\u00f2 (come detto) si differenziano in massima parte dalle tematiche tradizionalmente wagneriane, che invece saranno la Redenzione tramite l'amore, il sacrificio redentore della donna (spesso per salvare l'uomo)...; e soprattutto i drammi wagneriani si distaccheranno totalmente dalle tematiche storiche, sostituendole con tematiche leggendarie (Olandese volante, Tannh\u00e4user, Lohengrin, Parsifal) e mitologico-germaniche (L'anello del Nibelungo).\nCaratteri stilistici.\nPer quanto riguarda lo stile utilizzato da Wagner in questo primo lavoro operistico di una certa rilevanza, si possono identificare alcune fonti ben precise da cui l'autore attinse deliberatamente.\nEgli, non avendo ancora in giovent\u00f9 concepito la sua riforma - innovativa e rivoluzionaria - dell'opera, si rifece nei suoi primi esperimenti operistici (\"Le fate\" e \"Il divieto d'amare\") a modelli che prima di tutto egli vedeva come maestri (ad esempio Carl Maria von Weber con il suo \"Freisch\u00fctz\", opera che Wagner apprezz\u00f2 moltissimo in giovent\u00f9, soprattutto per il suo carattere nazionale e romantico, e alla quale si ispir\u00f2 per scrivere \"Le fate\"), oppure ad altri autori di grande popolarit\u00e0 quali Vincenzo Bellini e Gioacchino Rossini, dai quali attinge per l'opera buffa \"Il divieto d'amare\". Dato per\u00f2 il completo insuccesso di queste due opere, Wagner nel 1837 sent\u00ec la necessit\u00e0 di imporsi sulla scena teatrale e operistica dell'epoca adeguandosi allo stile del \"grand op\u00e9ra\" francese. E nel Rienzi appunto scompaiono i palesi influssi weberiani e italiani delle prime due opere, sostituiti da un chiarissimo impianto strutturale francese in cinque Atti, con un ruolo essenziale e di portata fondamentale del Coro, con grandissimi e fastosissimi allestimenti scenografici, e una drammaticit\u00e0 tipica del \"grand op\u00e9ra\".\nPer quanto riguarda dunque la struttura dell'opera, gli ispiratori principali sono indubbiamente Meyerbeer e Hal\u00e9vy; mentre nella pomposa e ricchissima strumentazione (nella enorme prevalenza anche numerica degli ottoni e delle percussioni su tutti gli altri elementi dell'organico), in generale nel \"carattere militare\" dell'intera opera e nello spettacolare uso dei cori di massa, \u00e8 possibile notare anche palesi influssi dal \"Fernando Cortez\", di Spontini (che peraltro Wagner aveva visto rappresentato a Berlino nel 1837, proprio nell'anno in cui inizi\u00f2 a comporre il \"Rienzi\"). Di Meyerbeer invece, influssi stilistici (sempre per quanto riguarda l'uso del Coro) provengono soprattutto da \"Les Huguenots\" (si pensi ad esempio al Finale), che fu composta appena nel 1836.\nA causa della grande ammirazione wagneriana per Bellini e la sua \"Norma\", non mancano tuttavia nel \"Rienzi\" alcune tracce della brillante melodicit\u00e0 belliniana (ad esempio nell'aria finale della Scena I dell'Atto I, oppure nell'aria \"Baut fest auf mich den Tribunen\", del IV Atto), la quale si distingue dai virtuosismi grandoperistici in quanto pi\u00f9 elegante e armonica.\nSe al livello vocale, dunque, si hanno insieme influssi francesi e italiani, al livello musicale va notata una particolarit\u00e0: per il corale conclusivo dell'Atto I, Wagner adotta la stessa sovrapposizione delle voci femminili (che cantano il tema) e di quelle maschili (messe come sottofondo) presente in un preciso momento del Corale del IV Movimento della \"Sinfonia n. 9\" di Beethoven. La massa vocale femminile, dunque, sostenuta dalle voci maschili, \u00e8 portata ad estremi livelli di acutezza, proprio come nella celeberrima sinfonia beethoveniana: un evidente omaggio al grandioso IV movimento di Beethoven che, al primo ascolto, com'\u00e8 risaputo, mand\u00f2 Wagner letteralmente in estasi.\nLe prime tracce di wagnerismo.\n\u00c8 impossibile affermare che Rienzi sia gi\u00e0 un'opera in stile wagneriano, a differenza di quella subito seguente (L'olandese volante); tuttavia \u00e8 altrettanto errato definire tale dramma qualcosa di ancora lontano dalla concezione wagneriana, sebbene questo non valga per la struttura globale dell'opera (che invece rispecchia assolutamente il Grand-Op\u00e9ra). Le caratteristiche dello stile operistico francese, essendo tutte presenti e allo stesso tempo volontariamente esasperate in grandezza e dunque potenzialit\u00e0 espressiva, offrono a Wagner l'opportunit\u00e0 di inserire, in alcune parti pi\u00f9 o meno isolate dei 5 atti, un carattere artistico e melodico se non richiamante, addirittura anticipante l'espressivit\u00e0 wagneriana. L'esempio pi\u00f9 conosciuto e di evidente anticipazione dello stile wagneriano \u00e8 di certo la nota aria della preghiera di Rienzi \"Allm\u00e4cht'ger Vater\" nella Prima scena dell'Atto V. Tale tema, ancora oggi molto noto e a volte eseguito anche separatamente dal resto del dramma, possiede quel carattere di fluidit\u00e0 e continuit\u00e0 melodica tipica del Wagner gi\u00e0 maturo; una fluidit\u00e0 che, come nello stile evoluto, illustra fedelmente lo stato d'animo e la situazione (in questo caso religiosa) rappresentata in scena: dall'introduzione (costituita da ampi arpeggi di arpa), fino al grande crescendo cantato e infine all'espressivo diminuendo, che termina la continuit\u00e0 della melodia con note tenute dagli archi (quasi surreali) creanti quel misticismo addirittura per un attimo riconducibile a quello dell'Ouverture del Lohengrin.\nIn generale c'\u00e8 da dire che l'aspetto pi\u00f9 \"wagneriano\" \u00e8 soprattutto presente negli ultimi tre atti, per il semplice fatto che essi furono scritti ben 10 mesi dopo i primi due (a causa della fuga del compositore da Riga), e dunque Wagner, in quel frangente (il 1839), inizi\u00f2 a concepire la sua idea personale e innovativa del dramma in base alla quale infatti, subito dopo il termine di Rienzi, impost\u00f2 L'olandese volante. Se si confronta difatti la forma (che comunque in generale non scompare mai o quasi mai) dei primi due atti con quella degli ultimi due, si nota che in questi ultimi essa tende a imporsi di meno per quanto riguarda la scissione arie-recitativi (tipicamente eliminata dal wagnerismo): ossia la tendenza che prevale \u00e8 quella di una maggiore continuit\u00e0 tra le scene e le situazioni, decisamente contrapposta al lungo e tradizionalistico recitativo della Prima scena dell'Atto I o alle lunghe arie (divise tra loro, ritmiche e ricche di struttura formale) dell'Atto II. Si parla anche di diversi esempi di rottura dello schema strutturale, come i periodi privi dei tradizionali ritornelli, oppure in scene di particolare intensit\u00e0 emotiva, come la stessa preghiera dell'Atto V.\nDiversi esempi di questo tipo gi\u00e0 compaiono ampiamente nell'Atto III, come il lasso di tempo (Scena III) che intercorre tra l'avanzata di Rienzi al fronte contro i nobili e il suo ritorno: il disperato dialogo di Adriano (deciso a morire in guerra a fovore del padre) e Irene che, vedendolo delirare, non accetta di farlo uccidere e spezzare cos\u00ec il loro amore. Quando i tumutli della battaglia lasciano intendere che per i nobili tutto \u00e8 finito, Adriano \u00e8 straziato a questo punto, oltre che per l'amore di Irene, anche per la morte di suo padre. Intanto l'amata non lo lascia sfuggire - Irene urla: \"Sieh, deinen Hals umschlinge ich; mit meinem Leben weich' ich nur!\" - \"Vedi, il collo io ti cingo; solo con la mia vita io ceder\u00f2\". Sullo sfondo di tutto ci\u00f2, la grandissima e drammatica invocazione alla Vergine Maria da parte delle donne romane, supplicanti per la salvezza dei loro uomini in guerra. Tutta la massa sonora risultante da questo scenario crea un'atmosfera di portata impressionante, rinforzata dai costanti tamburi rullanti e dalle trombe. Questo tratto, interrotto dal ritorno vittorioso di Rienzi, produce un contrasto tra la ritmica e appariscente marcia di battaglia dell'esercito e la tensione pi\u00f9 profonda e decisamente meno convenzionale di subito dopo.\nUn'ulteriore presa di libert\u00e0 - per quanto riguarda invece la forma del Grand-Op\u00e9ra - \u00e8 identificabile nell'insolito finale dell'Atto IV: lo stile francese infatti prevede tradizionalmente un finale d'atto imponente e costituito da un grandioso corale conclusivo; ci\u00f2 nel Rienzi \u00e8 sempre presente tranne in questo caso. L'atto infatti si conclude, invece che in modo trionfante, con il coro della Chiesa lateranense che intona il canto tenebroso e cupo della scomunica del tribuno: perci\u00f2, il finale del IV Atto si pone in netto contrasto con tutti i vittoriosi finali precedenti, in quanto equivale al presagio della tragica sventura a cui il tribuno \u00e8 ormai destinato (il coro, essendo inoltre \"a cappella\", evidenzia ancor pi\u00f9 l'ansioso clima che l'assenza di strumenti comporta rispetto alle altre scene). Il grave diminuendo si conclude semplicemente con un colpo improvviso dell'intera orchestra a segnalare la conclusione dell'atto. Finali di questo tipo sono qualcosa di wagnerianamente molto avanzato, essendo infatti tipici addirittura dell'Anello del Nibelungo, grazie anche alla loro particolare funzione di essere meno invasivi possibile per il corso narrativo, tanto importante nella concezione wagneriana.\nIl \"tema della Vendetta\".\nSe per le tre opere giovanili della prima maturit\u00e0 wagneriana (Olandese volante, Tannh\u00e4user e Lohengrin) non si pu\u00f2 ancora parlare dell'uso compiuto e avanzato dei \"leitmotive\" cos\u00ec come si presentano nel Ring o nel Tristan, nel Rienzi non \u00e8 neppure possibile parlare di un'impostazione formale e musicale fondata su di essi. In Rienzi, qualora si possa identificare l'utilizzo dei \"motivi-ricordo\" (Erinnerungsmotive\", essi non hanno comunque nulla a che fare con la funzione mnemonico-strutturale del leitmotiv wagneriano della maturit\u00e0: tuttavia, temi importanti come l'Inno di battaglia o l'annuncio del tribuno affidato tromba sono assai ricorrenti nel corso dell'opera. La forma dei leitmotive utilizzata da Wagner nel Rienzi \u00e8 invece ben riconducibile all'uso che anni prima gi\u00e0 ne faceva Carl Maria von Weber, sul quale il giovane Wagner si form\u00f2 musicalmente e operisticamente.\nAll'interno di questo impianto tematico weberiano, \u00e8 possibile notare un preciso tema che ricorre in tutto tre volte nel dramma e che \u00e8 strettamente legato contenutisticamente al \"Giuramento di vendetta\" (corrispondente sempre a una precisa formula verbale). Esso figura sempre ben distinto, in tono minaccioso e funesto: la prima volta \u00e8 pronunciato da Rienzi nella Scena II dell'Atto I, quando il futuro tribuno ammonisce Adriano ricordandogli (appunto) il giuramento di vendetta che fece quando un Colonna uccise suo fratello piccolo molti anni prima: \"Weh dem, der ein verwandtes Blut zu r\u00e4chen hat!\" (ossia: \"Guai a colui che ha da vendicare del sangue congiunto!\"). La seconda volta \u00e8 pronunciato da Adriano nella III Scena dell'Atto II, quando egli sta supplicando disperatamente il tribuno di risparmiare suo padre macchiatosi di alto tradimento: \"Gib mir verwandtes Blut zu r\u00e4chen...\" (ossia, in parte modificato: \"da' a me di vendicare del sangue congiunto\" e prosegue modificando la seconda parte del tema - \"e sar\u00e0 a me sacro il tuo sangue\"). Rienzi, che si sente ovviamente minacciato, risponde: \"Unsel'ger! Woran mahnst du mich?\" (\"Sciagurato! Che ammonimento \u00e8 il tuo?\").\nInfine il tema, sempre pronunciato rabbiosamente da Adriano, compare alla fine dell'Atto III (con le medesime parole del Primo atto) in segno di vera e propria maledizione contro il tribuno, che questa volta ha davvero ucciso suo padre in seguito alla guerra.\nSi potrebbe dire in definitiva che analoghi al \"Tema della Vendetta\" siano alcuni temi che compaiono con funzione molto simile nei tre drammi della prima maturit\u00e0 wagneriana (in particolare, si pensi al \"Tema del divieto\" nel Lohengrin).\nOrganico orchestrale.\nLa partitura di Wagner prevede l'utilizzo di:\nDa suonare internamente:\nNote.\nFonti per la Sezione \"Le prime tracce di wagnerismo\":"}
{"id": "1965665", "revid": "767487", "url": "https://it.wikipedia.org/wiki?curid=1965665", "title": "Draft NBA 1988", "text": "Il Draft NBA 1988 si \u00e8 svolto il 28 giugno 1988 a New York. I turni di scelta furono ridotti da sette a tre. Questo draft introdusse in NBA pochi talenti, con l'eccezione di Richmond, Majerle, Manning e Mason, quest'ultimo scelto addirittura al 3\u00ba giro."}
{"id": "1965674", "revid": "1343317", "url": "https://it.wikipedia.org/wiki?curid=1965674", "title": "Retsina", "text": "La retsina (greco: \u03a1\u03b5\u03c4\u03c3\u03af\u03bd\u03b1/Rets\u00ecna) \u00e8 un vino da tavola di produzione greca che viene stagionato in botti con l'aggiunta di resina ed \u00e8 una delle bevande alcoliche greche pi\u00f9 popolari e di pi\u00f9 lunga tradizione, anche dovuta alle sue caratteristiche di conservabilit\u00e0.\nStoria.\nNell'antichit\u00e0 le anfore per la conservazione del vino erano sigillate per evitare l'ossidazione della bevanda e a tale scopo veniva utilizzata una resina. Inizialmente venne utilizzata resina proveniente da qualsiasi variet\u00e0 di pino mentre in tempi pi\u00f9 moderni e con le nuove norme si \u00e8 passati all'uso esclusivo della resina del pino d'Aleppo, pianta che si trova in grande abbondanza nell'Attica e in tutta la Grecia.\nSi cominci\u00f2 poi ad aggiungere la resina al vino stesso, in modo da produrre una sorta di velo protettivo sulla superficie del mosto in fermentazione e col tempo la \"retsina\" divenne il vino pi\u00f9 comune ad Atene. Malgrado questo non manca nella ristorazione recente e nella distribuzione il vino non resinato.\nDescrizione.\nIl vino si trova in commercio bianco o rosato. Il bianco \u00e8 pi\u00f9 diffuso mentre il rosato (greco: \u03ba\u03bf\u03ba\u03ba\u03af\u03bd\u03b9\u03c3\u03bc\u03b1/rosato), oltre che essere meno diffuso \u00e8 anche meno resinato.\nLa produzione tradizionale di retsina si basa principalmente sui seguenti vitigni:\nNella cultura di massa.\nLa retzina compare nei testi di vari brani musicali pop o rock, come in \"Home at last\" di Donald Fagen, che cita una \"smooth retsina\", o nel singolo \"Solo cari ricordi\" dei Pooh, o ancora in \"Rebetiko \u03bc\u03bf\u03c5\", brano presente nell'album \"Rebetiko Gymnastas\" di Vinicio Capossela.\nNel film \u201cPoirot: Filastrocca per un omicidio\u201d (GBR 1996) la retzina viene citata nella frase \u201c\u00c8 retsina signor Pierrot... viene dal mio Paese che \u00e8 molto lontano\u201d."}
{"id": "1965682", "revid": "149485", "url": "https://it.wikipedia.org/wiki?curid=1965682", "title": "Tuffi ai Giochi della XXVII Olimpiade - Piattaforma 10 metri maschile", "text": ""}
{"id": "1965683", "revid": "260676", "url": "https://it.wikipedia.org/wiki?curid=1965683", "title": "Shards of Alara", "text": ""}
{"id": "1965688", "revid": "149485", "url": "https://it.wikipedia.org/wiki?curid=1965688", "title": "Tuffi ai Giochi della XXVII Olimpiade - Piattaforma 10 metri femminile", "text": "Le competizioni della piattaforma 10 metri femminile ai Giochi della XXVII Olimpiade si sono svolte il 22 e il 24 settembre 2000, presso il Sydney International Aquatic Centre di Sydney, in Australia. Hanno preso parte alla competizione 40 tuffatrici, provenienti da 24 distinte nazioni."}
{"id": "1965692", "revid": "276491", "url": "https://it.wikipedia.org/wiki?curid=1965692", "title": "Tg1", "text": ""}
{"id": "1965699", "revid": "125193118", "url": "https://it.wikipedia.org/wiki?curid=1965699", "title": "Valli secche McMurdo", "text": "Le valli secche McMurdo (in inglese \"McMurdo Dry Valleys\") sono delle valli desertiche del canale McMurdo nella terra della regina Victoria, Dipendenza di Ross, in Antartide.\nLocalizzate ad una latitudine di 77\u00b0 30\u2032 S ed una longitudine di 162\u00b0 00\u2032 E, si estendono in un'area di 200\u00a0km di lunghezza per 80\u00a0km di larghezza e rappresentano la pi\u00f9 estesa superficie libera dai ghiacci in Antartide. \nLa regione include diverse aree di interesse geologico come il lago Vanda ed il fiume Onyx, il pi\u00f9 lungo fiume dell'Antartide; inoltre va citato il lago Don Juan, ritenuto il bacino idrico con la pi\u00f9 elevata salinit\u00e0 al mondo. Da nord a sud le valli principali sono la valle di Vittoria la valle di Wright e la valle di Taylor. \nA causa della scarsa umidit\u00e0 e della bassa temperatura le valli sono uno dei deserti pi\u00f9 estremi al mondo."}
{"id": "1965700", "revid": "146644", "url": "https://it.wikipedia.org/wiki?curid=1965700", "title": "McMurdo Dry Valleys", "text": ""}
{"id": "1965702", "revid": "146644", "url": "https://it.wikipedia.org/wiki?curid=1965702", "title": "Valli secche di McMurdo", "text": ""}
{"id": "1965713", "revid": "287204", "url": "https://it.wikipedia.org/wiki?curid=1965713", "title": "Regnator omnium deus", "text": "Il regnator omnium deus (Dio, re di tutto) \u00e8 una divinit\u00e0 citata da Tacito nel \"De origine et situ Germanorum\" del 98 d.C. Si tratta di una divinit\u00e0 adorata dai Semnoni all'interno di un bosco sacro. Sono stati fatti paragoni tra questo personaggio ed il poema \"Helgakvi\u00f0a Hundingsbana II\", scritto nel XIII secolo basandosi su antiche fonti.\n\"Germania\".\nSecondo Tacito:\nEdda poetica.\nLa descrizione viene spesso paragonata al paragrafo in prosa del poema eddico \"Helgakvi\u00f0a Hundingsbana II\", in cui si trova un posto chiamato Fj\u00f6turlundr (\"bosco di catene\"):\nA causa della somiglianza dei due testi, alcuni studiosi hanno identificato la divinit\u00e0 dei Semnoni con un'antica versione di Odino. Secondo altri un'antica forma di T\u00fdr potrebbe essere coinvolta essendo colui che incaten\u00f2 Fenrir nella mitologia norrena. Non esistono sufficienti prove per una precisa identificazione."}
{"id": "1965717", "revid": "121836", "url": "https://it.wikipedia.org/wiki?curid=1965717", "title": "Impero coloniale spagnolo", "text": ""}
{"id": "1965725", "revid": "1941070", "url": "https://it.wikipedia.org/wiki?curid=1965725", "title": "Musil Cedegolo - Museo dell'energia idroelettrica di Valle Camonica", "text": " \nIl Museo dell'energia idroelettrica di Valcamonica, parte della rete del musil - Museo dell'Industria e del Lavoro di Brescia, ha sede nella ex Centrale idroelettrica SEB di Cedegolo. \nL'energia idroelettrica \u00e8 alla base dell'industrializzazione italiana e trova in Valle Camonica una delle sue fonti principali sin dai primi anni del Novecento, quando la \u201ccorsa all'oro bianco\u201d spinse grandi industriali a contendersi i diritti di derivazione, cio\u00e8 di utilizzo a fini commerciali dei molti corsi d'acqua della valle.\nL'edificio.\nLa centrale di Cedegolo, costruita nel 1909-1910, \u00e8 opera di Egidio Dabbeni, ingegnere con specializzazione in architettura attivo quasi esclusivamente nel contesto bresciano, ma in rapporto diretto con la migliore cultura architettonica del suo tempo. La costruzione si inserisce nel filone della prima architettura moderna per l'uso precocissimo del cemento armato (invenzione di fine Ottocento che ebbe in Dabbeni un virtuoso di fama europea), per la geometria rigorosa della struttura e per la chiara corrispondenza tra spazi e funzione: la trasformazione e la distribuzione nei quattro piani del volume lato strada, la produzione nel corpo lato fiume, servizi e manutenzione nella torre, di alcuni anni successiva, agganciata ortogonalmente alla sala macchine. \nNel settembre 2000 il Comune di Cedegolo acquist\u00f2 il fabbricato da una societ\u00e0 del Gruppo Enel allo scopo di realizzarvi un museo dedicato all'energia idroelettrica, inaugurato nel 2008.\nIl museo.\nL'esposizione permanente racconta il percorso dell'acqua, dal suo formarsi nell'atmosfera al suo precipitare sulla terra, dal suo condensarsi in ghiaccio al suo raccogliersi nei laghi alpini, dal suo imbrigliamento in dighe artificiali sino all'arrivo nella centrale idroelettrica, dove si trasforma in elettricit\u00e0. La comunicazione di contenuti scientifici avviene in dialogo con reperti tecnologici carichi di storia, mentre testimonianze di lavoratori, tecnici, gente comune, fanno da controcanto a filmati che esaltano, grazie alla maestria di Ermanno Olmi, gli anonimi protagonisti della costruzione dei grandi impianti idroelettrici alpini. \nGli ampi spazi, a partire dal suggestivo sotterraneo, sono dedicati a eventi e mostre temporanee.\nNel 2015 il museo \u00e8 stato riconosciuto quale anchor point dell\u2019European Route of Industrial Heritage, la \"strada\" con cui il Consiglio d'Europa raccoglie i principali siti del patrimonio industriale continentale."}
{"id": "1965738", "revid": "125307128", "url": "https://it.wikipedia.org/wiki?curid=1965738", "title": "Morris Garages", "text": "La Morris Garages, in sigla MG, \u00e8 una casa automobilistica inglese attiva dal 1922 filiale di SAIC Motor. Nata come azienda indipendente, nel 1952 venne assorbita dalla British Motor Corporation; dopo diversi passaggi di propriet\u00e0, il marchio \u00e8 diventato di propriet\u00e0 della cinese SAIC Motor all'interno della divisione \"MG Car Company Limited\" creata nel 2009 con sede a Longbridge, Birmingham.\nStoria.\nLa \"Morris Garages\" era un concessionario Morris di Oxford (infatti la sua propriet\u00e0 era detenuta da William Morris prima e da Lord Nuffield poi). Quando, nel 1922, Cecil Kimber ne divenne General Manager, la MG inizi\u00f2 a costruire vetture spyder su telai Morris modificati. Nacque cos\u00ec il primo modello MG: la \"4 Seater Special Sport\" (1924).\nNel 1929 la sede venne trasferita ad Abingdon, mentre nel 1935 la MG Cars (nuova ragione sociale) venne incorporata nella Morris. Per tutti gli anni trenta e quaranta, la MG si costru\u00ec una solida reputazione di costruttore di auto sportive, che puntavano sulla leggerezza e sulla semplicit\u00e0. I motori, come la meccanica, erano Morris.\nNel 1952, come la proprietaria Morris, la MG conflu\u00ec nella British Motor Corporation (abbreviata BMC). All'interno della BMC il marchio MG venne utilizzato per una fortunata dinastia di spider e coup\u00e9 (come la MG A del 1955 e la MG B del 1962), e anche per la produzione di berline derivate da modelli Morris: la Magnette (versione sportiva della Morris Oxford) e la 1100/1300 (evoluzione dell'omonima Morris).\nNel 1968 la British Motor Corporation conflu\u00ec nella British Leyland. Nel 1981 il marchio MG venne spostato, insieme agli altri marchi pi\u00f9 \"mainstream\", alla neonata sottodivisione della British Leyland: il Gruppo Austin Rover.\nNel 1980 la MG B usc\u00ec di produzione e lo stabilimento di Abingdon venne chiuso; negli anni seguenti, a causa della mancanza di fondi per produrre una nuova spider, il marchio MG venne utilizzato solo per le versioni sportive di modelli Austin (Metro, Maestro e Montego). Nonostante ci\u00f2 il Gruppo Austin Rover era ancora interessato a realizzare una spider pura dal marchio MG, come dimostrato nel 1985 con l'esposizione al salone dell'automobile di Francoforte della concept car MG \"EXE\", che stup\u00ec la stampa internazionale ma non trov\u00f2 mai i finanziamenti necessari per entrare in produzione.\nNel 1988 il governo inglese privatizz\u00f2 il Gruppo Austin Rover (di cui faceva parte anche la MG) vendendolo alla British Aerospace; in questa occasione il gruppo cambi\u00f2 nome in Gruppo Rover. Sotto il Gruppo Rover il marchio torn\u00f2 ad avere un ruolo di primo piano, con il debutto di Rover serie 100, Rover serie 200 e Rover Serie 600 (le ultime due di derivazione Honda).\nNel 1994 la British Aerospace vendette il Gruppo Rover (compresa la MG) alla BMW. Dopo l'acquisto da parte della BMW debuttarono Rover 25, Rover 45 e Rover 75. Spronato dall'introduzione sul mercato della Mazda MX-5 e incoraggiato dalla situazione economica pi\u00f9 tranquilla dell'inizio degli anni Novanta, il Gruppo Rover (nuovo nome del Gruppo Austin Rover) si decise finalmente a progettare una spider completamente nuova, che vide la luce nel 1995 con il nome di MG F; con il restyling del 2002 la MG F cambier\u00e0 nome in MG TF.\nNel 2000 il Gruppo Rover venne scorporato, e i diritti di utilizzo del marchio MG passarono al Gruppo MG Rover. Le autovetture prodotte dalla MG durante gli anni Duemila essenzialmente erano delle versioni pi\u00f9 sportive delle sorelle Rover (ad esclusione della MG TF): a cambiare erano solo alcuni dettagli estetici (come i paraurti e i cerchi in lega), il motore e l'assetto (ovviamente pi\u00f9 sportivo su queste ultime, per rispettare la vocazione del marchio MG).\nDopo cinque anni di stenti, nell'aprile del 2005 il Gruppo MG Rover entr\u00f2 in amministrazione controllata: ci\u00f2 signific\u00f2 il fermo della produzione di tutti i veicoli e lo smantellamento della rete di assistenza e dei concessionari. Per la prima volta separato dagli altri marchi inglesi, e per la prima volta in mano straniera, i diritti di utilizzo del marchio MG furono acquistati dalla casa cinese Nanjing Automobile Corporation (NAC), insieme allo stabilimento di Longbridge.\nNel marzo del 2007 viene avviata la produzione, in fabbriche cinesi, di alcuni vecchi modelli Rover con il marchio MG, destinati al mercato asiatico, come la MG 7 (aggiornamento della Rover 75/MG ZT). Nel maggio 2007 viene annunciata la riapertura dello stabilimento di Longbridge per la produzione (destinata al mercato inglese) delle MG TF, con un volume di produzione sensibilmente ridotto: si passava infatti dai circa 6000 addetti precedenti al collasso di MG Rover agli 800 attuali. Il reale avvio della produzione avviene per\u00f2 solo il 1\u00ba agosto 2008, e nell'ottobre 2009 lo stabilimento chiude di nuovo a causa della bassa richiesta sul mercato dell'unico modello prodotto.\nNel dicembre 2007 la NAC viene acquistata dalla SAIC Motor, la pi\u00f9 grande casa automobilistica cinese. Grazie alle sue risorse economiche, tra il 2010 e il 2011 il marchio MG si rilancia: viene inaugurato il nuovo centro di stile, nel Regno Unito, dove le nuove vetture vengono progettate e disegnate autonomamente, e vengono presentati un nuovo logo e una nuova gamma. Le automobili vengono assemblate sia in Cina (per il mercato cinese) che nel Regno Unito (per il mercato europeo), grazie alla nuova riapertura dello stabilimento di Longbridge (13 aprile 2011).\nLa TF esce definitivamente di produzione a fine 2010, e vengono presentati tre modelli completamente nuovi: la MG 6 (una berlina, presentata nell'aprile del 2009 e prodotta dal 2010 in Cina e dall'aprile 2011 a Longbridge, attualmente in commercio nel Regno Unito), la MG 3 (un'utilitaria, presentata nel dicembre 2010, la cui produzione viene avviata nel 2011 e sbarca in Inghilterra solo nel fine 2013 in occasione del restyling di met\u00e0 carriera) e la MG 5 (una berlina media compatta con carrozzeria 5 porte prodotta dal 2012 non importata nel Regno Unito). Nel fine 2013 termina la produzione in Cina della MG 7, ultima vettura imparentata con le originarie Rover 75/MG ZT. Un'importante prototipo realizzato dalla MG presso il centro stile di Longbridge \u00e8 la crossover \"CS\" che ha anticipato la definitiva MG GS entrata in produzione nel 2014. La GS \u00e8 la prima crossover della casa inglese; viene prodotta in Cina e venduta nel continente asiatico ma \u00e8 prevista l'introduzione anche sul mercato inglese con la produzione presso lo stabilimento di Longbridge. La GS \u00e8 la prima vettura del marchio che utilizza una nuova piattaforma modulare (sviluppata dalla SAIC) e porta al debutto anche i nuovi motori modulari a benzina sovralimentati realizzati in collaborazione da SAIC e General Motors. Pochi mesi dopo il lancio della GS viene introdotta anche la MG GT, una coup\u00e9 quattro porte che si posiziona un gradino pi\u00f9 in basso (per target e dimensioni) rispetto alla MG 6. Per quanto riguarda la MG GT non \u00e8 prevista la commercializzazione nel Regno Unito. Nel biennio 2014-2015 si ha il rinnovo della gamma inglese di prodotti, con il restyling della berlina MG 6 e dell'utilitaria MG 3 con l'introduzione di nuove motorizzazioni omologate Euro 6. Nel 2016 viene introdotta nel mercato europeo la crossover GS.\nNel settembre 2016 viene annunciata da parte di SAIC la chiusura definitiva dello stabilimento di Longbridge, in Inghilterra. Termina cos\u00ec l\u2019assemblaggio delle MG nella storica fabbrica inglese, tuttavia i licenziamenti riguardano solo 25 operai in quanto nello stabilimento si montavano solo paraurti, cofano e componenti minori dei modelli prodotti interamente in Cina. Resta operativo il centro ricerca e sviluppo, con sede sempre a Longbridge, nonch\u00e9 sede europea della SAIC Motor che comprende circa 400 lavoratori tra ingegneri e designer.\nA Dicembre 2020 viene presentata a livello europeo la nuova MG EHS Plug-in Hybrid che monta un motore turbo benzina da 1,5 litri (119 kW/162 CV e 250 Nm), un motore elettrico (90 kW/122 CV e 230 Nm) ed una batteria agli ioni di litio da 16,6 kWh. Pu\u00f2 viaggiare fino a 52 km in marcia completamente elettrica (WLTP)."}
{"id": "1965741", "revid": "149726", "url": "https://it.wikipedia.org/wiki?curid=1965741", "title": "Nicchie ecologiche", "text": ""}
{"id": "1965743", "revid": "110157", "url": "https://it.wikipedia.org/wiki?curid=1965743", "title": "Megalograptus", "text": "Il megalograpto (gen. Megalograptus) era un euripteride (o scorpione di mare) vissuto nell'Ordoviciano (tra 460 e 445 milioni di anni fa). I suoi resti sono stati ritrovati in Nordamerica.\nDescrizione.\nQuesto animale era uno degli euripteridi pi\u00f9 antichi, ma i suoi resti fossili inizialmente furono scambiati per quelli di graptoliti giganti (da qui il nome \"Megalograptus\"). Lungo circa un metro e venti, questo animale era un predatore di piccoli pesci, trilobiti, ortoceratidi e altri scorpioni di mare. Per catturare le sue prede, il megalograpto usava le spine presenti sulle sue chele, agitandole nella sabbia di fondale. La coda, priva del pungiglione aveva solo funzione natatoria. Le due specie conosciute sono \"M. welchi\" e \"M. ohioensis\"."}
{"id": "1965749", "revid": "80339", "url": "https://it.wikipedia.org/wiki?curid=1965749", "title": "Kamensk-Ural'skij", "text": "Kamensk-Ural'skij \u00e8 una citt\u00e0 della Russia siberiana estremo occidentale (Oblast' di Sverdlovsk), situata nell'estrema parte meridionale della oblast', alla confluenza dei fiumi Kamenka e Iset', 100\u00a0km a sud del capoluogo Ekaterinburg; dal punto di vista amministrativo dipende direttamente dalla Oblast', ed \u00e8 capoluogo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1965750", "revid": "110157", "url": "https://it.wikipedia.org/wiki?curid=1965750", "title": "Jaekelopterus", "text": "Il jaekelottero (Jaekelopterus rhenaniae) \u00e8 un artropode estinto, appartenente agli euripteridi (o scorpioni di mare). Visse nel Devoniano inferiore (circa 390 milioni di anni fa), i suoi resti sono stati rinvenuti in Germania.\nDescrizione.\nCon una lunghezza stimata di circa 2,5 metri, questo animale \u00e8 uno dei pi\u00f9 grandi artropodi mai scoperti, insieme all\u2019\"Arthropleura\", simile a un millepiedi. Nonostante fosse uno \u201cscorpione di mare\u201d, il jaekelottero era probabilmente un abitatore dei laghi e dei fiumi e non viveva in acque salate. Come molti altri euripteridi, anche questo animale era uno dei massimi predatori del suo habitat: due lunghi cheliceri (parti dell'apparato masticatore simili a pinze) si protendevano di fronte al capo dell'animale e con essi afferrava i pesci corazzati che nuotavano. Un animale a esso simile, anche se di dimensioni leggermente minori, era il ben noto \"Pterygotus\".\nRitrovamenti.\nNel novembre del 2007 Simon Braddy e Markus Poschmann descrissero il ritrovamento di cheliceri lunghi 46 centimetri nella formazione Klerf. Le proporzioni dell'animale intero, basate su questi resti, erano davvero gigantesche."}
{"id": "1965758", "revid": "1345932", "url": "https://it.wikipedia.org/wiki?curid=1965758", "title": "Ghiacciaio Koettlitz", "text": "Il ghiacciaio Koettlitz \u00e8 un ghiacciaio lungo circa 70\u00a0km e largo oltre 15, situato nella regione centro-occidentale della Dipendenza di Ross, nell'Antartide orientale. Il ghiacciaio, il cui punto pi\u00f9 alto si trova a circa , si trova sull costa di Scott e ha origine dal versante settentrionale del monte Morning, a est della dorsale Royal Society, da dove fluisce verso nord, separando la parte meridionale della dorsale Royal Society e i colli Denton, a ovest, dai monti Morning e Discovery, fino ad andare ad alimentare la piattaforma glaciale McMurdo.\nLungo il suo percorso, il flusso del ghiacciaio Koettlitz \u00e8 arricchito da quello di diversi altri ghiacciai, tra il Foster e il Renegar, che gli si uniscono da ovest proprio nei pressi della sua origine.\nStoria.\nIl ghiacciaio Koettlitz \u00e8 stato scoperto nel corso della spedizione Discovery, condotta dal 1901 al 1904 e comandata da Robert Falcon Scott, ed \u00e8 stato cos\u00ec battezzato in onore di Reginald Koettlitz, un medico e botanico facente parte della spedizione."}
{"id": "1965760", "revid": "146644", "url": "https://it.wikipedia.org/wiki?curid=1965760", "title": "Koettlitz Glacier", "text": ""}
{"id": "1965762", "revid": "146644", "url": "https://it.wikipedia.org/wiki?curid=1965762", "title": "Ghiacciaio di Koettlitz", "text": ""}
{"id": "1965763", "revid": "78273", "url": "https://it.wikipedia.org/wiki?curid=1965763", "title": "Koettlitz glacier", "text": ""}
{"id": "1965764", "revid": "2153522", "url": "https://it.wikipedia.org/wiki?curid=1965764", "title": "Impact Zone", "text": "L'Impact Zone conosciuta anche come (TNA) IMPACT WRESTLING Zone \u00e8 il nickname degli Soundstage 21 e 19 situati negli Universal Studios in Orlando, Florida, ed \u00e8 la roccaforte della federazione di wrestling americana Impact Wrestling.\nStoria.\n1990.\nPrima che diventasse la casa della TNA nel 2004, i Soundstage 21 ospitarono numerose puntate televisive americane come ad esempio RollerJam, ospitarono per qualche show pure la federazione di wrestling estrema Extreme Championship Wrestling. L'arena \u00e8 stata utilizzata anche per diversi spot pubblicitari, video musicali e spettacoli televisivi.\nTNA.\nNel maggio 2004, la TNA annunci\u00f2 la partenza di un nuovo show settimanale di punta, ovvero TNA iMPACT!, in onda su Fox Sports Net. Da quel momento tutti gli show della Total Nonstop Action si sarebbero spostati negli Universal Studios, mentre agli inizi venivano svolti alla Martin Van Buren Arena in Huntsville (Alabama) e anche alla Tennessee State Fairgrounds Arena ribattezzata TNA Asylum a Nashville, Tennessee.\nNella Impact Zone oltre alle registrazioni delle puntate di IMPACT WRESTLING, che venivano effettuate il luned\u00ec e marted\u00ec, erano registrati pure i match in esclusiva dello show secondario TNA Xplosion, prima o dopo le registrazioni di Impact Wrestling, inoltre nella Impact Wrestling Zone venivano realizzati quasi tutti i pay per view mensili domenicali in diretta.\nStruttura dell'arena.\nDal 2004 fino a ottobre 2008 (Soundstage 19) la struttura dell'arena dove si svolgevano gli show aveva una sua particolarit\u00e0, erano presenti due entrate, che portavano al ring di forma esagonale, una entrata per i wrestler face e una per i wrestler heel.\nL'arena ha una capienza dell'arena sia di 1400 posti (Soundstage 21) che di 900 posti (Soundstage 19)\nA novembre 2008, in seguito al passaggio all'alta definizione, l'Impact Zone venne spostata nel Soundstage 21 e l'arena viene disposta con un unico titantron in HD, e, lateralmente, il logo TNA viene sostituito da un pannello in HD, dove venivano impresse le grafiche.\nAll'evento Genesis 2010, Hulk Hogan e Eric Bischoff presentarono una nuova Impact Zone, condotta da una rampa elevata che portava direttamente al ring, non pi\u00f9 a 6 lati, ma con 4. La rampa fu tolta in occasione del pay per view Hardcore Justice 2010.\nNel maggio del 2011 con il rebranding di iMPACT!, il programma ha iniziato a chiamarsi IMPACT WRESTLING e per tutte le strutture (lo stage, il ring, le corde, ecc.) come colore dominante si \u00e8 cominciato ad utilizzare il blu, mentre prima il colore pi\u00f9 importante era quello rosso, che comunque venne usato sempre nei pay per view, a partire da Hardcore Justice 2011 (seppur persistevano elementi del brand IMPACT WRESTLING, come la rampa o alcune pubblicit\u00e0). Verso il 2013 \u00e8 stata abbandonata, dato che la TNA si trasform\u00f2 in compagnia itinerante. Gli ultimi show registrati sono stati i PPV One Night Only, registrati tra gennaio e marzo 2013 e i match di TNA Xplosion fino al 24 aprile 2013, ultimo match di Xplosion prodotto nell'arena. Tuttavia fanno ritorno agli Universal Studios nel novembre 2013, nel Soundstage 19."}
{"id": "1965771", "revid": "123008255", "url": "https://it.wikipedia.org/wiki?curid=1965771", "title": "Campionato sudamericano di pallavolo femminile 2007", "text": "Il XXVII campionato sudamericano di pallavolo femminile si \u00e8 svolto dal 26 al 30 settembre 2007 a Rancagua e Santiago, in Cile. Al torneo hanno partecipato 8 squadre nazionali sudamericane e la vittoria finale \u00e8 andata per la quindicesima volta, la settima consecutiva, al Brasile.\nPodio.\nCampione.\nBrasile(Quindicesimo titolo)\nSecondo posto.\nPer\u00f9\nTerzo posto.\nVenezuela"}
{"id": "1965774", "revid": "729019", "url": "https://it.wikipedia.org/wiki?curid=1965774", "title": "Gran Premio motociclistico di Spagna 2005", "text": "Il Gran Premio motociclistico di Spagna 2005 \u00e8 stato il primo Gran Premio della stagione 2005 del motomondiale e ha visto vincere: la Yamaha di Valentino Rossi in MotoGP, Daniel Pedrosa nella classe 250 e Marco Simoncelli nella classe 125.\nMotoGP.\nLa gara \u00e8 stata segnata da un acceso duello tra il pilota italiano Rossi e quello spagnolo Gibernau con un sorpasso all'ultima curva del primo sul secondo che ha causato alcuni strascichi polemici sulla sua regolarit\u00e0."}
{"id": "1965777", "revid": "1345932", "url": "https://it.wikipedia.org/wiki?curid=1965777", "title": "Ghiacciaio Mackay", "text": "Il ghiacciaio Mackay \u00e8 un ghiacciaio lungo circa 55\u00a0km situato nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova a circa , tra la dorsale Convoy, a nord, e la dorsale Clare, a sud, dove fluisce verso est a partire dall'Altopiano Antartico, da un punto poco a nord della dorsale Willett, fino ad entrare nel mare di Ross, formando anche una lingua glaciale sopra di esso. Durante il suo percorso il flusso del ghiacciaio Mackay \u00e8 arricchito da quello di diversi altri ghiacciai, come il Gran, lo Scrivener e il Cambridge, che gli si uniscono da nord, e il Frazier e il New, che gli si uniscono da sud.\nStoria.\nIl ghiacciaio Mackay \u00e8 stato scoperto e mappato durante la spedizione Nimrod, condotta dal 1907 al 1909 e comandata da Ernest Shackleton, ed \u00e8 stato cos\u00ec battezzato in onore di Alistair Forbes Mackay, membro di quella spedizione e in particolare del \"South Magnetic Pole Party\"."}
{"id": "1965780", "revid": "123008249", "url": "https://it.wikipedia.org/wiki?curid=1965780", "title": "Campionato sudamericano di pallavolo femminile 2005", "text": "Il XXVI campionato sudamericano di pallavolo femminile si \u00e8 svolto dal 17 al 23 settembre 2005 a La Paz, in Bolivia. Al torneo hanno partecipato 7 squadre nazionali sudamericane e la vittoria finale \u00e8 andata per la quattordicesima volta, la sesta consecutiva, al Brasile."}
{"id": "1965782", "revid": "729019", "url": "https://it.wikipedia.org/wiki?curid=1965782", "title": "McDonnell XF-88 Voodoo", "text": "Il McDonnell XF-88 Voodoo fu un aereo da caccia a getto monoposto, bimotore e monoplano con ala bassa e a freccia, sviluppato dall'azienda aeronautica statunitense McDonnell Aircraft Corporation nei tardi anni quaranta e rimasto allo stato di prototipo.\nConcepito per essere utilizzato in missioni di penetrazione o di scorta a lungo raggio, il suo sviluppo venne sospeso dopo la cancellazione del programma da parte dei vertici dell'United States Air Force, l'aeronautica militare degli Stati Uniti d'America.\nStoria del progetto.\nCon il termine della Seconda guerra mondiale nella United States Army Air Forces (USAAF), a quel tempo ancora componente aerea dell'esercito statunitense (United States Army), si era consapevoli che il futuro dell'aviazione militare prevedeva l'adozione del motore a reazione in luogo dei convenzionali motori a pistoni, oramai all'apice del loro sviluppo, tuttavia i primi progetti divenuti operativi, i caccia a getto di prima generazione, erano gravati da una limitata autonomia, rendendone impossibile il loro utilizzo in missioni di penetrazione o di scorta. Allo scopo di colmare questa lacuna, nei primi mesi del 1946 l'USAAF emise una specifica relativa alla fornitura di un nuovo modello di aereo a getto a lungo raggio, invitando le aziende nazionali a fornire dei prototipi da avviare a prove di volo comparative.\nDopo la valutazione dei progetti preliminari, nel giugno 1946 vennero selezionate tre aziende che proponevano i modelli pi\u00f9 promettenti; la North American Aviation, che present\u00f2 il YP-93A, modello derivato dal loro North American F-86 Sabre ma caratterizzato da una nuova fusoliera allargata, la Lockheed Corporation, che propose l'XP-90, simile a un P-80 Shooting Star ma rivisto nelle dimensioni, ridotte, e che adottava una diversa configurazione alare, a freccia invece che dritta come nel precedente modello, e la McDonnell, che present\u00f2 il loro XP-88. La McDonnell era alla sua prima esperienza come potenziale fornitore per l'US Army, tuttavia l'azienda aveva progettato e stava costruendo il caccia imbarcato FH-1 Phantom per la United States Navy (marina militare statunitense).\nIl primo prototipo del McDonnell XF-88 Voodoo (s/n 46-525) fu completato il 20 ottobre 1948 e fu portato in volo a Muroc (California) il 29 ottobre 1948. Si trattava di un caccia pesante ad ala a freccia spinto da due motori Westinghouse J34-WE-13 da 1360\u00a0kg, i quali gli consentivano una velocit\u00e0 di mach 1.17 / 1.19 in picchiata e velocit\u00e0 di 896\u00a0km/h sul livello del mare e 1036\u00a0km/h in quota a volo livellato.\nIl secondo prototipo (s/n - 46-526) vol\u00f2 per la prima volta il 26 aprile 1949 e successivamente fu munito di motori Westinghouse J34-WE-15 da 1630\u00a0kg/s dotati di postbruciatore che migliorarono le sue prestazioni.\nIl caccia fu dichiarato vincitore del concorso, ma a causa dello scoppio della Guerra di Corea le priorit\u00e0 dell'USAAF cambiarono e l'ordine di 108 F-88A di serie non fu mai firmato.\nL'attivit\u00e0 di volo fu sospesa il 4 agosto 1949 ed i due prototipi furono messi a terra.\nIl primo prototipo fu impiegato anche per la valutazione di eliche con pale a velocit\u00e0 supersonica. Per questo scopo fu modificato con l'installazione sul muso di un turboelica Allison XT-38-A-5 da 2650 HP, volando dall'aprile 1953 al giugno 1954 sperimentando 27 diversi tipi di eliche.\nAl termine dei cicli di valutazione entrambi i prototipi furono demoliti."}
{"id": "1965783", "revid": "709565", "url": "https://it.wikipedia.org/wiki?curid=1965783", "title": "Tetrablemmidae", "text": "Tetrablemmidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"t\u00e8tra-\", prefisso che indica \"quattro\", \"quadruplice\" e ', cio\u00e8 \"vista\", \"occhi\", per la disposizione del \"pattern\" oculare, ed il suffisso \"-idae\", che designa l'appartenenza ad una famiglia.\nCaratteristiche.\nDetti anche \"ragni blindati\" per la loro forma tozza, hanno quattro occhi distribuiti in fila, da cui il nome. Gli appartenenti al genere \"Paculla\", inserito in questa famiglia nel 1981, sono da 4 a 5 volte pi\u00f9 grandi degli altri Tetrablemmidae. Il pattern oculare del genere \"Tetrablemma\" in alcune specie ricorda come struttura quello dei \"Caponiidae\".\nComportamento.\nI loro habitat preferiti sono le piante epifite della foresta o del sottobosco. Alcune specie sono troglobie e manifestano la variazioni dovute all'adattamento a questo ambiente: diminuzione del potere visivo, perdita di occhi e debole sclerotizzazione dell'opistosoma. Questi ragni, piuttosto difficili da rinvenire, non sembrano costruire tele.\nDistribuzione.\nSono diffusi principalmente nell'Asia sudorientale, solo alcune specie in America meridionale e in Africa centrale.\nTassonomia.\nAttualmente, a novembre 2020, si compone di 27 generi e 145 specie:"}
{"id": "1965785", "revid": "167080", "url": "https://it.wikipedia.org/wiki?curid=1965785", "title": "Boii", "text": ""}
{"id": "1965786", "revid": "1929898", "url": "https://it.wikipedia.org/wiki?curid=1965786", "title": "Lingua glaciale Mackay", "text": "La lingua glaciale Mackay (in inglese \"Mackay Glacier Tongue\") \u00e8 una lingua glaciale della terra della regina Victoria in Antartide. \nLocalizzata ad una latitudine di 76\u00b0 58\u2032 S ed una longitudine di 162\u00b0 20\u2032 E, \u00e8 alimentata dall'omonimo ghiacciaio. Larga 3 km e lunga 10, si estende nel canale McMurdo nei pressi di Granite Harbour.\nCartografata per la prima volta durante la spedizione Terra Nova del 1910-13 \u00e8 stata intitolato a Alistair Forbes Mackay, membro del \"South Magnetic Pole Party\" della spedizione Nimrod."}
{"id": "1965787", "revid": "146644", "url": "https://it.wikipedia.org/wiki?curid=1965787", "title": "Mackay Glacier Tongue", "text": ""}
{"id": "1965788", "revid": "146644", "url": "https://it.wikipedia.org/wiki?curid=1965788", "title": "Mackay glacier tongue", "text": ""}
{"id": "1965789", "revid": "146644", "url": "https://it.wikipedia.org/wiki?curid=1965789", "title": "Mackay Glacier", "text": ""}
{"id": "1965790", "revid": "146644", "url": "https://it.wikipedia.org/wiki?curid=1965790", "title": "Ghiacciaio di Mackay", "text": ""}
{"id": "1965791", "revid": "146644", "url": "https://it.wikipedia.org/wiki?curid=1965791", "title": "Mackay glacier", "text": ""}
{"id": "1965799", "revid": "163662", "url": "https://it.wikipedia.org/wiki?curid=1965799", "title": "Strenna", "text": "La strenna, o strenna natalizia, \u00e8 un regalo che \u00e8 d'uso fare o ricevere a Natale o nel periodo natalizio.\nStoria.\nTale usanza discende dalla tradizione dell'Antica Roma che prevedeva lo scambio di doni augurali, durante i Saturnalia, ciclo di festivit\u00e0 romane che si svolgevano dal 17 al 23 dicembre, in onore del dio Saturno, e precedevano il giorno del \"Sol Invictus\". Il termine deriva dal latino \"str\u0113na\", vocabolo di probabile origine sabina, con il significato di \"regalo di buon augurio\".\nSecondo Varrone, l'uso della strenna adottato gi\u00e0 dalla prima fondazione dell'Urbe, istituito da Tito Tazio che per primo colse, quale buon auspicio per il nuovo anno, il ramoscello di una pianta (\"arbor felix\") posta nel bosco sacro alla dea Strenia; dalla quale deriv\u00f2 il termine \"strenae\" per i doni di vario genere, anche monete, da scambiarsi nelle festivit\u00e0 dei Saturnalia. \nIn campo editoriale, nel XIX secolo, la strenna indicava una raccolta di componimenti in prosa e poesia che veniva posta in vendita a capodanno. Da questa consuetudine deriva la definizione \"strenne editoriali\" o \"libro strenna\" per le pubblicazioni poste sul mercato nella prima settimana di dicembre, al principale scopo di fungere da tradizionale regalo per le festivit\u00e0 natalizie. \nIn alcuni paesi della Lunigiana si definiva \"fare la strenna\" l'uso dei bambini di andare nel giorno di Capodanno a bussare alle porte delle case e di recitare la breve strofa \"Buongiorno e buon anno, fatemi la strenna per tutto l'anno\" o anche \"Buon anno e buond\u00ec, fatemi la strenna per tutto il d\u00ec\". A tale saluto gli adulti donavano dolcetti, mandarini, frutta secca, cioccolata o qualche spicciolo ai bambini."}
{"id": "1965801", "revid": "767487", "url": "https://it.wikipedia.org/wiki?curid=1965801", "title": "Specie di Tetrablemmidae", "text": "Di seguito sono descritte tutte le 144 specie della famiglia di ragni Tetrablemmidae note a giugno 2013.\nAblemma.\n\"Ablemma\" \nAfroblemma.\n\"Afroblemma\" Lehtinen, 1981\nAnansia.\n\"Anansia\" Lehtinen, 1981\nBacillemma.\n\"Bacillemma\" Deeleman-Reinhold, 1993\nBorneomma.\n\"Borneomma\" Deeleman-Reinhold, 1980\nBrignoliella.\n\"Brignoliella\" \nCaraimatta.\n\"Caraimatta\" Lehtinen, 1981\nChoiroblemma.\n\"Choiroblemma\" Bourne, 1980\nCuangoblemma.\n\"Cuangoblemma\" Brignoli, 1974\nFallablemma.\n\"Fallablemma\" Shear, 1978\nGunasekara.\n\"Gunasekara\" Lehtinen, 1981\nHexablemma.\n\"Hexablemma\" Berland, 1920\nIndicoblemma.\n\"Indicoblemma\" Bourne, 1980\nLamania.\n\"Lamania\" \nLehtinenia.\n\"Lehtinenia\" Tong &amp; Li, 2008\nMaijana.\n\"Maijana\" Lehtinen, 1981\nMariblemma.\n\"Mariblemma\" Lehtinen, 1981\nMatta.\n\"Matta\" Crosby, 1934\nMicromatta.\n\"Micromatta\" Lehtinen, 1981\nMonoblemma.\n\"Monoblemma\" Gertsch, 1941\nPaculla.\n\"Paculla\" \nPahanga.\n\"Pahanga\" Shear, 1979\nPerania.\n\"Perania\" \nRhinoblemma.\n\"Rhinoblemma\" Lehtinen, 1981\nSabahya.\n\"Sabahya\" Deeleman-Reinhold, 1980\nShearella.\n\"Shearella\" Lehtinen, 1981\nSingalangia.\n\"Singalangia\" Lehtinen, 1981\nSingaporemma.\n\"Singaporemma\" Shear, 1978\nSulaimania.\n\"Sulaimania\" Lehtinen, 1981\nTetrablemma.\n\"Tetrablemma\" "}
{"id": "1965803", "revid": "287204", "url": "https://it.wikipedia.org/wiki?curid=1965803", "title": "Hibbertopterus", "text": "Lhibbertottero (Hibbertopterus scouleri) \u00e8 un euripteride, o scorpione marino, vissuto nel Carbonifero inferiore (circa 320 milioni di anni fa). I suoi resti sono stati rinvenuti in Scozia.\nTracce fossili.\nDotato di cheliceri spinosi e di una lunga coda dal telson acuminato, questo animale aveva il tipico aspetto degli scorpioni marini. Si presume che l'hibbertottero abitasse gli acquitrini, ma che potesse anche vivere sulla terraferma: nel giacimento di East Kirkton \u00e8 stata ritrovata una traccia fossile di scorpione marino, con tutta probabilit\u00e0 appartenente proprio a \"Hibbertopterus\" (i cui resti sono stati trovati in zona). La traccia \u00e8 lunga circa sei metri e larga un metro, il che suggerisce la presenza di un animale di un metro e sessanta di lunghezza. La stessa traccia \u00e8 conservata come una controimpronta di arenaria, e mostra quindi i rilievi in negativo. Gli studiosi ritengono inoltre che l'animale che ha lasciato la traccia si stava muovendo in modo estremamente lento."}
{"id": "1965807", "revid": "767487", "url": "https://it.wikipedia.org/wiki?curid=1965807", "title": "Slimonia", "text": "La slimonia (gen. Slimonia) era un euripteride (o scorpione di mare), vissuto nel Siluriano. I suoi resti sono stati ritrovati in Europa.\nDescrizione.\nQuesto animale, simile al successivo \"Pterygotus\", aveva il classico aspetto degli scorpioni di mare: corpo allungato, pedipalpi ben sviluppati e un aculeo sul telson. La slimonia era pi\u00f9 piccola e sottile dello pterigoto e possedeva un telson pi\u00f9 allargato. Inoltre, mentre quest'ultimo viveva probabilmente in estuari, la prima era esclusivamente di acqua dolce. Probabilmente la slimonia predava piccoli pesci corazzati (come gli eterostraci e i primi osteostraci) in fiumi e laghi, paralizzandoli con le chele e squarciando loro la corazza con l'aculeo posto all'estremit\u00e0 della coda. Gli esemplari pi\u00f9 grossi erano lunghi circa due metri."}
{"id": "1965809", "revid": "22356", "url": "https://it.wikipedia.org/wiki?curid=1965809", "title": "Euripteride", "text": ""}
{"id": "1965810", "revid": "404338", "url": "https://it.wikipedia.org/wiki?curid=1965810", "title": "Chinetosfera", "text": "La chinetosfera \u00e8 in ergonomia lo spazio delle \"prensioni\" possibili attorno all'uomo e viene rappresentato idealmente come un involucro sferico. Questo spazio di lavoro deve essere progettato in modo tale da consentire la massima efficienza e la massima economia dei movimenti. Lo studio della chinetosfera \u00e8 utile per lo sviluppo sia dell'ergonomia degli oggetti sia dell'accessibilit\u00e0 all'uso degli stessi da parte dei diversamente abili."}
{"id": "1965812", "revid": "110157", "url": "https://it.wikipedia.org/wiki?curid=1965812", "title": "Capo Geology", "text": "Il capo Geology (in inglese \"Geology Cape\") \u00e8 un promontorio della terra della regina Victoria in Antartide.\nLocalizzato ad una latitudine di 77\u00b0 00\u2032 S ed una longitudine di 162\u00b0 32\u2032 E, rappresenta il limite occidentale di Botany Bay nel lato meridionale di Granite Harbour.\nCartografato durante la spedizione Terra Nova del 1910-13, il 30 novembre 1911 \u00e8 stato scelto come luogo per la costruzione di un capo base per effettuare ricerche geologiche nell'area."}
{"id": "1965813", "revid": "146644", "url": "https://it.wikipedia.org/wiki?curid=1965813", "title": "Geology Point", "text": ""}
{"id": "1965814", "revid": "146644", "url": "https://it.wikipedia.org/wiki?curid=1965814", "title": "Geology point", "text": ""}
{"id": "1965815", "revid": "146644", "url": "https://it.wikipedia.org/wiki?curid=1965815", "title": "Geology Cape", "text": ""}
{"id": "1965816", "revid": "146644", "url": "https://it.wikipedia.org/wiki?curid=1965816", "title": "Geology cape", "text": ""}
{"id": "1965817", "revid": "86343", "url": "https://it.wikipedia.org/wiki?curid=1965817", "title": "Separatismo basco", "text": ""}
{"id": "1965824", "revid": "287204", "url": "https://it.wikipedia.org/wiki?curid=1965824", "title": "Il colonnello Sun", "text": "Il colonnello Sun \u00e8 il primo romanzo basato sull'agente segreto James Bond realizzato dopo la morte del suo inventore, Ian Fleming. Per riportare in vita la saga la Glidrose, casa detentrice dei diritti sul personaggio, chiama un importante scrittore inglese, amico di Fleming ed autore qualche anno prima di un saggio sulla famosa spia. Si tratta di Kingsley Amis che, per l'occasione, sceglie di firmarsi con lo pseudonimo di Robert Markham.\nTrama.\nDopo una partita di golf, James Bond decide di far visita a M, il capo dei servizi segreti, in convalescenza dopo una malattia. Giunge a Quarterdeck, residenza di M nella campagna britannica, proprio mentre \u00e8 in atto il rapimento dell'importante personaggio delle istituzioni. Lui stesso \u00e8 narcotizzato per essere portato via, ma riesce abilmente a salvarsi, uccidendo uno dei rapitori e scappando per i boschi.\nIl rapimento del capo dei servizi segreti britannici porta ad una crisi istituzionale ed il capo del personale ne prende la guida. Le indagini sul corpo del rapitore ucciso portano inequivocabilmente in Grecia. Sembra una trappola ma James Bond decide di provare comunque a seguire tale traccia.\nGiunto ad Atene, l'agente \u00e8 immediatamente avvicinato da Arianna Alexandru, una simpatizzante comunista che lavora per il GRU, il servizio di sicurezza estero sovietico. La squadra di Arianna \u00e8 decimata durante una sparatoria. James Bond e la ragazza riescono a scappare ma sono soli quando anche il contatto del servizio segreto inglese esplode in un attentato al suo ufficio.\nLa donna convince 007 a prendere una barca per portarsi verso le isole di Vranokisi dove si sarebbe dovuto tenere un segreto meeting internazionale. I due prendono la barca di Niko Litsas, amico fraterno del padre di Arianna e con un conto aperto con l'ex nazista Ludwig Von Richter di cui si dice si siano rintracciati passaggi in Grecia proprio in quei giorni.\nLa navigazione \u00e8 disturbata da frequenti attacchi. Giunti sull'isola, Arianna contatta il col. gen. Igor Arenskij del KGB, impegnato nell'organizzazione del meeting. L'alto funzionario cerca di convincerla a consegnare l'agente segreto britannico.\nJames Bond nel frattempo scopre in una villa sull'isola i loschi incontri tra von Richter, de Graaf ed il colonnello Sun.\nA causa del disturbo dei tentativi di Arenskij di mettere in trappola 007, l'agente, Arianna e Litsas sono imprigionati dal Colonnello Sun. Il colonnello tortura barbaramente James Bond, raccontandogli il suo piano per far fallire il meeting mettendo in grave imbarazzo il mondo britannico con il ritrovamento dei cadaveri di M e del suo miglior agente, proprio da quelle parti.\nJames Bond, con l'inaspettato aiuto di una persona nell'organizzazione del colonnello, riesce a far fallire il piano e a liberare M."}
{"id": "1965826", "revid": "18757678", "url": "https://it.wikipedia.org/wiki?curid=1965826", "title": "Camionista", "text": ""}
{"id": "1965827", "revid": "125708558", "url": "https://it.wikipedia.org/wiki?curid=1965827", "title": "Norodom Sihanouk", "text": "Fu dieci volte primo ministro, due volte re, tre volte capo di Stato con altri titoli e presidente del Governo di coalizione della Kampuchea Democratica.\nNel 1955 Sihanouk abdic\u00f2 e form\u00f2 l'organizzazione politica Sangkum, la quale vinse le elezioni cambogiane del 1955. In qualit\u00e0 di primo ministro, govern\u00f2 la Cambogia sotto un regime monopartitico, soppresse il dissenso e si dichiar\u00f2 capo di Stato nel 1960. Seppur ufficialmente neutrale, in pratica era vicino al blocco comunista. Col colpo di Stato del 1970 fu deposto e fu dichiarata la Repubblica Khmer (appoggiata dagli Stati Uniti). Sihanouk si rifugi\u00f2 in Cina e in Corea del Nord, dove form\u00f2 un governo in esilio e un movimento di resistenza (il \"Fronte Unito Nazionale di Kampuchea\"). Dopo la guerra civile cambogiana, che fin\u00ec con la vittoria degli khmer rossi nel 1975, Sihanouk ritorn\u00f2 in Cambogia, rinominata Kampuchea Democratica, come capo di Stato fantoccio.\nSebbene inizialmente fosse a favore degli khmer rossi e di Pol Pot, i suoi rapporti con i veri detentori del potere degenerarono e nel 1976 diede le sue dimissioni. Fu posto agli arresti domiciliari fino al 1979, allorch\u00e9 le truppe vietnamite rovesciarono gli khmer rossi. Con la restaurazione del Regno di Cambogia nel 1993, divent\u00f2 re per la seconda volta, stavolta in forma elettiva.\nFu anche un regista e produttore cinematografico, nonch\u00e9 attore in alcuni dei suoi film.\nBiografia.\nInfanzia e adolescenza.\nNorodom Sihanouk nacque il 31 ottobre 1922 e ricevette la prima istruzione a Phnom Penh, nella prestigiosa scuola \"Fran\u00e7ois Baudouin\". Successivamente continu\u00f2 gli studi a Saigon (odierna Ho Chi Minh) al lyc\u00e9e \"Chasseloup-Laubat\". Quando venne incoronato principe della Cambogia, lasci\u00f2 gli studi in Vietnam ed entr\u00f2 nella scuola militare di cavalleria a Saumur, in Francia. A seguito della morte del suo predecessore, il nonno materno Sisowath Monivong, avvenuta il 23 aprile 1941, il Consiglio della Corona, in ossequio ai desiderata francesi, scelse il giovane principe come nuovo re della Cambogia, anteponendolo al figlio e legittimo erede di Sisowath Monivong, il principe Sisowath Monireth, e al cugino principe Sisowath Sirik Matak, noto come uomo coraggioso, deciso e poco malleabile.\nL'incoronazione avvenne in settembre. Ma il nuovo re non era privo di nemici: molti in Cambogia ritenevano che la Francia avesse dato un contributo determinante all'elezione di Sihanouk e che, di conseguenza, il suo regno sarebbe stato caratterizzato da un rafforzamento del colonialismo francese.\nNorodom fu subito reso famoso dal suo stile di vita stravagante e fuori dal comune. Compositore di canzoni (in khmer, francese e inglese), musicista polistrumentista (suonava pianoforte, sassofono, clarinetto e fisarmonica), direttore di un'orchestra jazz, cineasta (diresse e interpret\u00f2 numerosi film, coinvolgendo il figlio Sihamoni come attore in alcuni di essi) e appassionato di automobili, era anche un grande amante delle donne, tanto che ebbe ben sette mogli, l'ultima delle quali fu Paule-Monique Izzi, di origini italiane, francesi e cambogiane.\nRe senza corona.\nA seguito della seconda guerra mondiale, Norodom spos\u00f2 le rivendicazioni nazionaliste e richiese formalmente che la Francia riconoscesse l'indipendenza della Cambogia. Nel maggio 1953, si rec\u00f2 in esilio in Thailandia, affermando che sarebbe ritornato solo a indipendenza ottenuta. Cos\u00ec, quando il Regno di Cambogia divenne finalmente autonomo il 9 novembre dello stesso anno, Norodom fece ritorno e riassunse a tutti gli effetti il suo grado.\nIl 2 marzo 1955, per motivi non del tutto chiariti, Sihanouk abdic\u00f2 a favore di suo padre, Norodom Suramarit, ottenendo l'incarico di primo ministro e controllando, di fatto, l'intero apparato governativo cambogiano. Il periodo di Norodom come capo del governo fu comunque discontinuo: egli infatti fu primo ministro nel 1950, dal 1952 al 1953, nel 1954, dal 1955 al 1956, altre due volte nel 1956, quindi nel 1957 e ancora dal 1958 al 1960.\nQuando suo padre mor\u00ec nel 1960, Norodom vinse le elezioni e divenne nuovo capo dello Stato, ma con il titolo di principe, anzich\u00e9 quello di re, per opposizione di certi settori della monarchia, che non vedevano di buon occhio che un re che aveva abdicato riprendesse il trono. Per continuare a regnare con pieni poteri, nel 1963 egli forz\u00f2 un emendamento alla Costituzione, divenendo capo dello Stato a vita. Non era re e non sedeva sul trono, ma di fatto possedeva eguali e ancora maggiori poteri.\nDurante la guerra del Vietnam, Norodom cerc\u00f2 sempre di preservare la neutralit\u00e0 della Cambogia, oscillando talvolta in politiche pro-nordvietnamite, altre volte appoggiando gli Stati Uniti, . Infine, comunque, appoggi\u00f2 la causa del Vietnam del Nord, permettendogli, dietro lauto pagamento, di costruire basi permanenti sul confine cambogiano (i cosiddetti \"santuari\") e lucrando l'intera famiglia reale (e in particolare la suocera, madame Izzi) su ogni carico in movimento dal porto di Sihanoukville lungo il \"sentiero di Sihanouk\" e diretto ai nordvietnamiti e ai Vietcong. Inoltre permise alla Cina di passare rifornimenti ai guerriglieri vietcong tramite i propri porti. In cambio, la Cina vendette il riso alla Cambogia a prezzi stracciati. Allo stesso tempo Norodom si avvicin\u00f2 al socialismo e sostenne pubblicamente le politiche cinesi.\nFra il 1966 e il 1967, Norodom scaten\u00f2 un'ondata di repressione politica che colp\u00ec soprattutto i settori della sinistra, incluso il Partito Comunista di Kampuchea. La Cina, che allora avviava la rivoluzione culturale, raggel\u00f2 di conseguenza le proprie relazioni diplomatiche con il governo cambogiano, ristabilendole solo qualche tempo dopo. La situazione interna, a seguito di questa repressione, si fece per\u00f2 decisamente difficile.\nDalla complicit\u00e0 comunista al tramonto politico.\nNella notte del 17 marzo 1970, mentre Norodom era all'estero, il primo ministro Lon Nol effettu\u00f2 un colpo di Stato: convoc\u00f2 l'Assemblea Nazionale, che vot\u00f2 per la deposizione di Norodom Sihanouk e concesse poteri speciali allo stesso Lon Nol, dichiarando la creazione della Repubblica Khmer. Impossibilitato a tornare per via della mutata situazione politica, Norodom ripar\u00f2 a Pechino, da dove cominci\u00f2 a sostenere pubblicamente i Khmer rossi di Pol Pot: migliaia di sostenitori del sovrano entrarono nell'Esercito Rivoluzionario, controllato dal PCK.\nQuando i Khmer rossi rovesciarono il governo di Lon Nol nell'aprile 1975, occupando Phnom Penh, Norodom pot\u00e9 tornare in patria. Seguendo la linea della nuova democrazia, i Khmer rossi permisero a Norodom di diventare nuovamente capo dello Stato, ma, quando formarono un consiglio di Stato il cui presidente deteneva i poteri del capo di Stato, Norodom perse ogni potere e influenza reali. \u00abPol Pot ha mangiato il frutto ed ha sputato il seme\u00bb, ebbe a dichiarare in un'intervista a \"Le Monde\" nel settembre 1975.\nNorodom rimase nella Kampuchea Democratica e, a seguito dell'invasione vietnamita del 1979, si rec\u00f2 a New York dove, davanti all'Assemblea generale delle Nazioni Unite, parl\u00f2 contro il Vietnam. Allo stesso tempo Norodom approfitt\u00f2 della caduta dei Khmer rossi per fondare il suo partito, il Funcinpec, e tentare di riottenere qualche potere.\nLa resistenza anti-vietnamita.\nIl Funcinpec segu\u00ec i Khmer rossi nelle campagne ed entr\u00f2 nell'Esercito Nazionale della Kampuchea Democratica, creato su iniziativa di Pol Pot per costituire un vasto fronte unito armato che combattesse contro gli occupanti vietnamiti e la loro Repubblica Popolare di Kampuchea, che avevano fondato all'indomani dell'invasione. Nel 1982, quando sorse il Governo di Coalizione della Kampuchea Democratica, Norodom fu sostenuto da tutti i suoi componenti come presidente.\nNorodom rimase presidente del GCKD fino al 1991, quando condusse i negoziati di pace con il governo regolare. Il 14 novembre 1991 fece ritorno in Cambogia dopo dodici anni di esilio. Tuttavia, i Khmer rossi lo disconobbero, continuando a combattere.\nRe per la seconda volta.\nNel 1993 Norodom venne nuovamente incoronato re. Di l\u00ec a poco inizi\u00f2 ad accusare numerosi problemi di salute che lo costrinsero a recarsi pi\u00f9 volte a Pechino per le cure, nondimeno continu\u00f2 a dirigere film e a occuparsi di musica.\nNel gennaio 2004, in disaccordo con il primo ministro Hun Sen, si rec\u00f2 in esilio volontario a Pyongyang e successivamente in Cina. Accampando la salute malferma come motivazione ufficiale, abdic\u00f2 il 7 ottobre e sorprese in tal modo tutto il governo cambogiano. Chea Sim, presidente del Senato, divenne capo di Stato provvisorio fino al 14 ottobre, quando il Consiglio del trono nomin\u00f2 Norodom Sihamoni, figlio di Sihanouk, nuovo re. Sihanouk assunse quindi il titolo di Re padre, che mantenne fino alla morte.\nMorte.\nNorodom Sihanouk mor\u00ec il 15 ottobre 2012 in un ospedale di Pechino, dove era ricoverato dal gennaio precedente per una serie di problemi, tra i quali un cancro al colon, il diabete mellito di tipo 2 e l'ipertensione. Il decesso fu causato da un attacco cardiaco, avvenuto sedici giorni prima del suo novantesimo compleanno. In Cambogia le bandiere furono poste a mezz'asta in segno di lutto e il figlio Norodom Sihamoni si rec\u00f2 in Cina insieme al primo ministro Hun Sen per riportare in patria la salma. I funerali si tennero nel palazzo reale di Phnom Penh e il successivo 5 febbraio il suo corpo fu cremato e le sue ceneri sparse nel Mekong.\nTitoli ufficiali.\nEgli \u00e8 conosciuto ufficialmente come \"Preah Karuna Preah Bat S\u00e2mdech Preah Norodom Sihanouk Preahm\u00e2haviraksat\":\nNel cerimoniale cambogiano, la parola \"padre\" non appare; \u00e8 usato invece dai cerimoniali occidentali, che utilizzano la frase \"Sua Maest\u00e0 il re-padre Norodom Sihanouk\", per distinguerlo da suo figlio, \"Sua Maest\u00e0 il re Norodom Sihamoni\"."}
{"id": "1965830", "revid": "599013", "url": "https://it.wikipedia.org/wiki?curid=1965830", "title": "Cattedrale metropolitana di Buenos Aires", "text": "La cattedrale metropolitana di Buenos Aires, dedicata alla Santissima Trinit\u00e0, \u00e8 la chiesa madre dell'arcidiocesi di Buenos Aires. Sorge nel barrio San Nicol\u00e1s, all'incrocio tra calle San Mart\u00edn e l'avenida Rivadavia, di fronte a plaza de Mayo.\nStoria e descrizione.\nL'attuale cattedrale venne eretta a partire dal 1752, su progetto dell'architetto Antonio Masella, e aperta al culto il 25 marzo 1791. Nel 1822 venne eretto il prospetto principale in stile neoclassico, costituito da un pronao, progettato dal francese Pr\u00f3spero Catelin, che si ispir\u00f2 alla facciata del palais Bourbon di Parigi. \nNel prospetto della cattedrale di Buenos Aires, dodici colonne di ordine corinzio reggono il frontone, all'interno del quale \u00e8 collocato il bassorilievo, scolpito da Dubordieu nel 1862, che raffigura l'incontro di Giuseppe con il padre Giacobbe e con i suoi fratelli in Egitto.\nL'interno della chiesa si presenta a pianta a croce latina, dotata di cinque navate, cappelle laterali, transetto e profondo coro rettangolare. All'incrocio tra la navata centrale e il transetto, sotto la cupola, si situa il presbiterio, al centro del quale si trova l'altare maggiore, coperto da un rivestimento in argento. Alle spalle dell'altare, verso il fondo dell'abside, si incontra il \"retablo mayor\", un grande altare in legno dorato risalente alla fine del XVIII secolo, opera di Isidro Lorea e Mart\u00edn Mart\u00ednez. Al centro del retablo \u00e8 collocata la statua dell'Immacolata Concezione, mentre sulla sommit\u00e0 si trova un gruppo scultoreo raffigurante la Santissima Trinit\u00e0; sul retro \u00e8 invece collocata l'immagine di Nostra Signora di Bonaria (\"Santa Mar\u00eda de los Buenos Aires\"), rivolta alla cappella a lei dedicata in fondo al coro.\nTra le cappelle laterali \u00e8 da menzionare la quarta a destra dall'ingresso, dove si trova il mausoleo di Jos\u00e9 de San Mart\u00edn, realizzato nel 1880 da Carrier Belleuse. Nel braccio sinistro del transetto \u00e8 collocato l'altare dove si custodisce la statua del \"Santo Cristo de los Buenos Aires\", un crocifisso ligneo risalente al 1671, opera di Manuel de Coyto. Di fronte, nel braccio destro del transetto, si trova l'altare dedicato al patrono di Buenos Aires, san Martino di Tours.\nI quadri delle quattordici stazioni della Via Crucis furono realizzati da Francesco Domenighini alla fine del XIX secolo; originariamente erano collocati nella chiesa del Pilar. Il pavimento, risalente al 1907, \u00e8 in mosaici veneziani, con raffigurazioni dei simboli della passione di Cristo. I confessionali risalgono al XVIII secolo e provengono dalle missioni gesuitiche."}
{"id": "1965832", "revid": "123008239", "url": "https://it.wikipedia.org/wiki?curid=1965832", "title": "Campionato sudamericano di pallavolo femminile 2001", "text": "Il XXIV campionato sudamericano di pallavolo femminile si \u00e8 svolto nel 2001 a Buenos Aires, in Argentina. Al torneo hanno partecipato 7 squadre nazionali sudamericane e la vittoria finale \u00e8 andata per la dodicesima volta, la quarta consecutiva, al Brasile.\nPodio.\nCampione.\nBrasile(Nono titolo)\nSecondo posto.\nArgentina\nTerzo posto.\nVenezuela"}
{"id": "1965833", "revid": "647919", "url": "https://it.wikipedia.org/wiki?curid=1965833", "title": "Cattedrale di Buenos Aires", "text": ""}
{"id": "1965835", "revid": "647919", "url": "https://it.wikipedia.org/wiki?curid=1965835", "title": "Cattedrale della Santissima Trinit\u00e0 (Buenos Aires)", "text": ""}
{"id": "1965836", "revid": "767487", "url": "https://it.wikipedia.org/wiki?curid=1965836", "title": "The Good Night", "text": "The Good Night \u00e8 un film del 2007 scritto e diretto da Jake Paltrow, al suo primo film. Il cast del film comprende la sorella del regista Gwyneth Paltrow, Martin Freeman, Pen\u00e9lope Cruz e Danny DeVito.\nIl film \u00e8 stato presentato al Sundance Film Festival del 2007.\nTrama.\nLa vita di Gary \u00e8 totalmente in crisi, sono lontani tempi in cui era noto chitarrista di successo, ormai \u00e8 costretto a comporre banali melodie per spot pubblicitari; come se non bastasse la vita matrimoniale con la moglie Dora \u00e8 in bilico ed \u00e8 costretto ad assistere alla brillante carriera dell'amico Paul. La vita di Gary cambia quando incontra la bella e sensuale Anna, la donna perfetta dei suoi sogni, peccato che solamente nei propri sogni possa incontrarla."}
{"id": "1965842", "revid": "358169", "url": "https://it.wikipedia.org/wiki?curid=1965842", "title": "Mark Lopez", "text": "Il nome Mark Lopez pu\u00f2 riferirsi alle seguenti persone:\nin alternativa:"}
{"id": "1965844", "revid": "1782831", "url": "https://it.wikipedia.org/wiki?curid=1965844", "title": "Parma Football Club 2008-2009", "text": "Questa pagina raccoglie i dati riguardanti il Parma Football Club nelle competizioni ufficiali della stagione 2008-2009.\nStagione.\nDopo una stentata partenza il Parma ingrana la giusta marcia che lo porta a ritornare subito in Serie A, chiude il campionato al secondo posto con 76 punti, quattro in meno del Bari, entrambe promosse senza passare dai play-off.\nRosa.\n (vice-capitano)\n (capitano)\nMaglie e sponsor.\nIl fornitore tecnico per la stagione 2008-2009 \u00e8 Erre\u00e0. Gli sponsor ufficiali sono Banca Monte Parma e Metella."}
{"id": "1965852", "revid": "122662509", "url": "https://it.wikipedia.org/wiki?curid=1965852", "title": "Jake Paltrow", "text": "Biografia.\nFiglio del regista Bruce Paltrow e dell'attrice Blythe Danner, \u00e8 il fratello minore di Gwyneth Paltrow. Inizia la sua carriera come assistente di produzione nel film \"Sydney\" di Paul Thomas Anderson, in seguito segue le orme paterne e lavora come regista televisivo per la serie \"NYPD - New York Police Department\". Nel 2007 debutta come regista cinematografico, realizzando il suo primo lungometraggio, \"The Good Night\", il cui cast comprende la sorella Gwyneth, Martin Freeman, Pen\u00e9lope Cruz e Danny DeVito. Il film \u00e8 stato presentato al Sundance Film Festival. Nel 2010 ha partecipato, come attore, al film \"Lo stravagante mondo di Greenberg\", di Noah Baumbach."}
{"id": "1965855", "revid": "1149807", "url": "https://it.wikipedia.org/wiki?curid=1965855", "title": "I fantastici viaggi di Fiorellino", "text": " \u00e8 un manga \"sh\u014djo\" scritto e illustrato da Hideko Mizuno e serializzato dal 1966 al 1967 sulla rivista \"Ribon\" e raccolto successivamente in due volumi da K\u014ddansha. Nel 1981 \u00e8 stato adattato in una serie televisiva anime di 29 episodi dalla Kokusai Eigasha. L'anime \u00e8 stato trasmesso in Italia nel 1983 da Italia 1 e poi replicato a partire dagli anni 2000 da varie emittenti locali (e nel 2018 circa da alcuni canali nazionali del gruppo Gold TV) con i titoli di \"Honey Honey\" o \"Honey ed il gatto birbone\" e con un nuovo doppiaggio.\nTrama.\nFiorellino (\"Honey Honey\" in originale e nel ridoppiaggio italiano) \u00e8 un'adolescente che lavora come cameriera nella Vienna dell'Impero Asburgico. Ospite dell'albergo in cui ella lavora \u00e8 l'arrogante principessa Florence (Flora nel nuovo doppiaggio), che si promette in moglie a chi le riporter\u00e0 un suo anello di valore inestimabile, il Sorriso dell'Amazzone (Stella dell'Amazzonia nel nuovo doppiaggio), una volta che Florence l'ha infilato in un pesce fritto per poi gettarlo dalla finestra: ma Lili, la gattina di Fiorellino, inghiotte l'anello e, onde evitare che le venga fatto del male, Fiorellino fugge via, mentre in tutta la citt\u00e0 si scatena una vasta caccia al gatto e alla sua padroncina da parte dei pretendenti alla mano della principessa, decisi a recuperare il suo anello e conquistare cos\u00ec il diritto a sposarla.\nTra i vari individui che si mettono sulle tracce di Fiorellino e Lili, uno in particolare sembra essere interessato pi\u00f9 all'anello che alla bella Florence: il ladro gentiluomo Fenice che far\u00e0 innamorare di s\u00e9 l'ingenua Fiorellino. La caccia al gatto intanto si estende a varie citt\u00e0 intorno al mondo perch\u00e9 Fiorellino e Lili, cercando di nascondersi, in realt\u00e0 s'infilano nel cesto di una mongolfiera che s'invola in cielo. Da Parigi a New York, da Oslo a Londra, passando per Monte Carlo, Tokyo e Gibilterra, la vicenda porta non solo al recupero del tanto agognato anello, ma anche alla scoperta che Fiorellino \u00e8 la sorella minore della principessa Florence grazie a una voglia sul piede.\nLa serie \u00e8 notevole per l'ambientazione stile 'feuilleton' semi-realistico che allinea una serie di stereotipi sul mondo europeo e occidentale a cavallo tra le due guerre mondiali, con alcuni anacronismi che pure ben si mescolano con una trama spigliata e leggera."}
{"id": "1965856", "revid": "729019", "url": "https://it.wikipedia.org/wiki?curid=1965856", "title": "Aeroporto Internazionale Tahiti Faa'a", "text": "LAeroporto Internazionale Tahiti Faa\u2019a (in grafia tahitiana: Faa\u2019\u0101 o Fa\u2019a\u2019\u0101; IATA: PPT; ICAO: NTAA) \u00e8 il principale aeroporto della collettivit\u00e0 d'oltremare della Polinesia Francese. Situato sull'isola di Tahiti, nel comune di Faa\u2019\u0101, oltre a servire tutto l'arcipelago, \u00e8 anche il principale centro per Air Tahiti e Air Tahiti Nui.\nStrutture.\nL'aeroporto di Tahiti \u00e8 composto da un'area partenze e arrivi molto ampia, a seguito a un ampliamento completato nel 2001 e dovuto a una forte crescita di passeggeri (grazie all'arrivo di nuove compagnie aeree come Hawaiian Airlines e Air New Zealand).\nLa pista \u00e8 lunga 3420 metri e permette l'atterraggio e il decollo di larga parte degli aerei attualmente impiegati. \u00c8 inoltre dotata di sistemi di avvicinamento PAPI e Calvert che permettono avvicinamenti con vettori ILS.\nTraffico aereo.\nIl traffico di aerei a lungo raggio \u00e8 composto principalmente da Airbus A340 e Airbus A330 come quelli di Air Tahiti Nui o di Air France. L'aereo pi\u00f9 diffuso \u00e8 tuttavia l'ATR 42 di propriet\u00e0 di Air Tahiti, che utilizza l'aeroporto come hub per i collegamenti con le altre isole dell'arcipelago. I collegamenti con gli aeroporti pi\u00f9 piccoli, infine, sono garantiti dai Beechcraft 1900 della compagnia Twin Jet."}
{"id": "1965858", "revid": "228587", "url": "https://it.wikipedia.org/wiki?curid=1965858", "title": "Facondino di Tadino", "text": " \nGualdo Tadino gli attribuisce il titolo di \"padre della patria di Gualdo\" (in latino \"pater patriae Tadinum\"). Alla sua memoria liturgica \u00e8 collegata quella del suo arcidiacono Gioventino che, come era normalmente in uso in quei tempi, sembra sia stato il suo successore. Gi\u00e0 nell'Alto Medioevo la festa di San Facondino era celebrata il 28 agosto mentre quella di San Gioventino il 2 settembre. La rilevanza della festa era tale che ricorrendo il 28 agosto la data della morte di sant'Agostino, nel territorio tadinate sant'Agostino era ricordato il giorno successivo.\nBiografia.\nSecondo documenti storici e archeologici sarebbe vissuto agli inizi del IV secolo ed \u00e8 nell'elenco dei Vescovi che avevano la sede nel \"Canale\" i quali, pur non andando di persona, con lo scritto approvarono i decreti del Concilio di Sardica del 343.\nDi lui sono ricordate le lunghe veglie notturne di preghiera sul Monte Serrasanta, la premura in particolare per i bambini, per i poveri e le vedove e la vigilanza contro le penetrazioni delle dottrine eretiche tra i suoi fedeli.\nNel 2007 la parrocchia di San Facondino ha deciso di finanziare la pubblicazione del Lezionario di San Facondino, ancora inedito. Si tratta di un antico testo agiografico trecentesco che narra la figura del Vescovo-eremita che oper\u00f2 nell'antica diocesi di Tadino. L'opera \u00e8 stata curata da Maria Cristina Anderlini ed \u00e8 la prima edizione critica del testo, il cui originale \u00e8 oggi conservato nel codice 7853 della Biblioteca Apostolica Vaticana.\nCulto.\nAll'inizio le sue reliquie furono venerate nella Basilica urbana fuori dell'abitato di \"Tadinum\", come era prescritto dalla legge romana. Durante le invasioni barbariche iniziate con il passaggio nel 409 dei Goti di Alarico, distrutta la citt\u00e0 e l'abitato circostante, durante i secoli si susseguirono altre tre chiese, tutte lontane dalla Via Flaminia per sicurezza: quella attuale risale al XII secolo. La prima chiesa secondo la leggenda venne eletta nel punto dove due giovenchi, che trainavano il carro su cui era posto il corpo di Facondino si arrestarono senza voler proseguire oltre.\nNel 1584, dopo la riesumazione, le reliquie del Santo furono poste, con quelle di San Gioventino, sull'altare maggiore. Nel 1907 vennero collocate in un'urna di legno dorato.\nNel 1961 Vittore Ugo Righi, gualdese, Arcivescovo titolare di Bilta e Nunzio Apostolico, offr\u00ec una nuova urna in argento per conservare il corpo del Beato Angelo da Gualdo Tadino. In quella occasione l'urna in metallo dorato del 1888 che custodiva le spoglie del Beato venne donata dal Capitolo della Cattedrale di Gualdo Tadino, per conservare il corpo di San Facondino.\nPer quasi mille anni, cio\u00e8 fino al XIV secolo, quando il Beato Angelo \u00e8 stato scelto come primo protettore di Gualdo Tadino, San Facondino \u00e8 stato il principale Santo patrono dei Tadinati. Infatti il Martirologio Vaticano del XIII secolo gli dedica, unico tra i santi ricordati, oltre dieci righe di testo.\nFino al XIX secolo fu consuetudine millenaria che ogni terza domenica del mese, tutto il clero tadinate seguito da numerosissimo popolo, uscendo dalla porta di Gualdo chiamata \"Porta San Facondino\" si dirigeva pregando e invocando la protezione del Santo verso la Chiesa a lui dedicata distante pi\u00f9 di un chilometro.\nNella Cattedrale di Rimini (Tempio Malatestiano) si conserva un sarcofago del VI secolo, proveniente da Ancona, portato via in una della tante razzie del Medioevo, in cui sono conservate parti delle sue reliquie insieme a quelle di San Gioventino, San Pellegrino e Santa Felicita, la martire romana. Alcuni manoscritti in pergamena e su carta hanno tramandato diverse redazioni della sua vita, tra cui il preziosissimo codice n.7853 e un martirologio del XIII secolo ora nella Biblioteca Vaticana, che appartenne al Convento di San Francesco di Gualdo. Dopo la distruzione di Nocera nel 1248 il Vescovo, fuggendo con i suoi sacerdoti, fiss\u00f2 la sede episcopale della diocesi per oltre 40 anni nella canonica della Chiesa di San Facondino.\nLa sua immagine \u00e8 raffigurata nel polittico di San Facondino opera della scuola del Nelli (secolo XV) ora nel Museo Civico della Chiesa monumentale di San Francesco di Gualdo Tadino e nella tavola dell'Agapiti (secolo XV) nella Pinacoteca nel Palazzo Oliva di Sassoferrato."}
{"id": "1965860", "revid": "33689", "url": "https://it.wikipedia.org/wiki?curid=1965860", "title": "Kalmuken Kavallerie Korps", "text": ""}
{"id": "1965863", "revid": "974994", "url": "https://it.wikipedia.org/wiki?curid=1965863", "title": "Ritratto di Diocleziano", "text": "Il ritratto di Diocleziano di villa Doria-Pamphili \u00e8 una delle poche teste concordemente indicate come sicure della fisionomia dell'imperatore, al di fuori delle incisioni monetali.\nStoria e descrizione.\nIl ritratto \u00e8 stato attribuito alla celebrazione dei \"vicennalia\" (ventesimo anniversario) del potere di Diocleziano del 303, anche se non esistono elementi a sostegno a parte una valutazione generale dell'et\u00e0 del soggetto rappresentato.\nLa raffigurazione \u00e8 quella nelle vesti di pontefice massimo, con toga cio\u00e8 che gli ricopriva anche il capo. Nei secoli successivi la testa venne recuperata da un nobile che la fece rimodellare a sua immagine, perdendo vari dettagli che all'epoca dovevano essere comunque gi\u00e0 lacunosi.\nLa fronte \u00e8 alta e stempiata, con pochi accenni alla capigliatura che \u00e8 segnata solo con brevi incisioni di scalpello, in questo caso con piccoli colpi omogeneamente distanziati. La fronte presenta forti rughe e gli incavi delle orbite sono molto profondi, dove si stagliano gli occhi grandi, con le palpebre tracciate con cura e le pupille incise. Il naso \u00e8 largo (frammentario), le labbra larghe e carnose, il mento sporgente. Deriva dalla tradizione della ritrattistica romana del secolo precedente l'impostazione stereometrica del cranio e la forte espressivit\u00e0 dello sguardo, e sembra preannunciare i caratteri ancora pi\u00f9 astratti e spirituali dei ritratti del IV secolo."}
{"id": "1965864", "revid": "287204", "url": "https://it.wikipedia.org/wiki?curid=1965864", "title": "Elettrotreni FRT/SSIF ABe 8/8 21-24", "text": "L'ABe 8/8 \u00e8 un elettrotreno a scartamento metrico in servizio sulla ferrovia Locarno-Domodossola.\nStoria.\nNell'ambito della modernizzazione della ferrovia Locarno-Domodossola intrapresa a partire dagli anni cinquanta, le societ\u00e0 concessionarie (FART e SSIF) decisero di acquistare quattro nuovi elettrotreni con lo scopo di ridurre i tempi di percorrenza sulla linea.\nIn un primo tempo le FART detenevano i treni 21 e 22, mentre la SSIF i convogli 23 e 24. Tra il 1981 e il 1982 i due elettrotreni di propriet\u00e0 svizzera vennero ceduti alla Societ\u00e0 italiana. Le casse del treno 24 \"Vigezzo\" sono state ricostruite nel 2006 con il design dei nuovi treni panoramici in servizio presso la SSIF.\nCaratteristiche.\nCome si evince dalla classificazione, tutti gli assi dell'elettrotreno sono motori. Le tre semicasse, costituite da strutture autoportanti in acciaio saldato, sono unite da un'articolazione del tipo \"giostra Urbinati\", progettata dalle Officine Meccaniche della Stanga.\nI treni sono dotati di frenatura manuale, pneumatica ed elettrica (reostatica).\nAll'inizio degli anni novanta la SSIF sottopose tutto il gruppo ad una profonda revisione che comport\u00f2, tra le altre cose, la modifica degli interni (adozione di nuovi sedili, separazione delle cabine di guida dall'ambiente viaggiatori e soppressione dei posti a sedere a fianco delle stesse), l'adozione di porte comandabili a distanza e la modifica della livrea.\nImpiego.\nGli ABe 8/8 svolgono ancora, nonostante abbiano raggiunto i cinquant'anni, un ruolo non irrilevante nel traffico internazionale. Il convoglio costituito da un ABe 8/8 unito a due rimorchiate costituisce, infatti, la pi\u00f9 capiente combinazione di veicoli che il parco rotabili possa offrire. Questi treni prestano inoltre servizio nel traffico locale sul tronco italiano.\nNomi.\nI quattro elettrotreni sono stati battezzati sin dalla loro origine con toponimi svizzeri e italiani. Nel corso degli anni, con i cambiamenti di propriet\u00e0, anche i nomi sono mutati. Attualmente la situazione \u00e8 la seguente:\nABe 8/8 24.\nNel corso del 2006 la SSIF fece ricostruire l'ABe 8/8 24 con una nuova cassa simile, nell'aspetto, a quella dei mezzi che, seguendo la svolta verso una ferrovia di tipo eminentemente turistico, aveva ordinato presso il Corifer. Dopo un periodo passato ad espletare i \"treni panoramici\" (noti come servizio \"Vigezzo Vision\" e soggetti a supplemento), con l'arrivo dei nuovi mezzi il \"Vigezzo\" \u00e8 stato relegato al ruolo di riserva. Sulla tratta italiana, il nuovo treno \u00e8 soggetto a pagamento di supplemento di \u20ac 1.50 o Fr Sv 2.- acquistabile presso le stazioni SSIF o direttamente dal personale di bordo. Questo supplemento ha suscitato non pochi malumori tra gli utenti."}
{"id": "1965877", "revid": "712828", "url": "https://it.wikipedia.org/wiki?curid=1965877", "title": "Prima battaglia del Beleriand", "text": ""}
{"id": "1965880", "revid": "767487", "url": "https://it.wikipedia.org/wiki?curid=1965880", "title": "Stiva", "text": "La stiva \u00e8 quella parte della nave che si trova sotto il ponte destinata all'immagazzinamento del carico, sia commerciale che ad uso dell'equipaggio.\nNelle navi mercantili occupa gran parte dello spazio interno alla carena."}
{"id": "1965883", "revid": "767487", "url": "https://it.wikipedia.org/wiki?curid=1965883", "title": "Carlo Bovio", "text": "Biografia.\nAppartenente alla Compagnia del Ges\u00f9, sulla vita di Carlo Bovio si hanno notizie frammentarie e non sempre certe. Secondo alcuni autori, fece parte dell'inquisizione e resse anche il vescovato di Bagnoregio. Certo \u00e8 che, per la sua maestria nella retorica e nella poesia, fu chiamato a Roma per tenere delle lezioni private al cardinale mecenate Benedetto Pamphilj, parente di Papa Innocenzo X.\nNegli ambienti vaticani si mise in mostra, soprattutto, per i suoi componimenti latini, in particolare orazioni, carmi e libretti ad uso di opere di musica sacra, di cui resta una ricca produzione. Tra i suoi scritti pi\u00f9 impegnati, particolare fortuna riscossero gli \"Esempi e i miracoli della SS. Vergine madre di Dio Maria\" che, narrati dallo stesso padre gesuita nella Chiesa del Ges\u00f9 e pubblicati in 5 volumi, vennero pi\u00f9 volte ristampati."}
{"id": "1965889", "revid": "80598", "url": "https://it.wikipedia.org/wiki?curid=1965889", "title": "Ob-La-Di, Ob-La-Da", "text": "Ob-La-Di, Ob-La-Da \u00e8 un brano dei Beatles. \u00c8 la quarta traccia del \"White Album\".\n\u00c8 una classica filastrocca McCartneyana (per alcuni uno dei primi esempi di reggae \"bianco\") dal ritmo incalzante, scandito da un pianoforte suonato da Lennon. Nonostante la sua spontaneit\u00e0 e il successo che l'anno seguente il pezzo ottenne nell'interpretazione dei Marmalade, \"Ob-La-Di, Ob-La-Da\" \u00e8 stata eletta una delle peggiori canzoni dei Beatles di tutti i tempi in un sondaggio \"online\" organizzato dalla BBC.\nIl brano.\nComposizione.\nLa composizione di \"Ob-La-Di, Ob-La-Da\" risale al primo semestre del 1968. Un primo provino dimostrativo fu realizzato da Paul durante le giornate trascorse dai Beatles nella villa di George Harrison ad Esher.\nIl brano fu scritto quando il reggae stava iniziando ad essere popolare in Inghilterra, ed il Desmond della canzone si riferisce infatti al musicista reggae Desmond Dekker. L'espressione \"Ob la di ob la da, life goes on, brah\" era un intercalare tipico del suonatore di conga nigeriano Jimmy Scott, amico di McCartney, che spesso la utilizzava.\nAl pari di quanto avvenne con \"Maxwell's Silver Hammer\", nell'album \"Abbey Road\", McCartney costrinse i suoi compagni a estenuanti e infinite sovrincisioni, in quanto il brano mancava di ritmo. Lennon, esasperato, scand\u00ec l'intro e la melodia col pianoforte.\nSecondo Geoff Emerick, John Lennon odiava apertamente la canzone, e la chiamava \"Paul's granny shit\" (\"la merda della nonna di Paul\"), gioco di parole con \"granny smith\", famosa variet\u00e0 di mele.\nCantando il testo della canzone, specificatamente l'ultima strofa, Paul si sbagli\u00f2 e cant\u00f2: \"\u00abDesmond stays at home and does his pretty face\u00bb (\"Desmond rimane a casa e si trucca il bel faccino\")\", dicendo Desmond invece di Molly e dando inintenzionalmente un connotato ambiguo al personaggio. Successivamente, l'errore venne mantenuto nell'incisione finale perch\u00e9 piaceva agli altri Beatles.\nSi possono anche sentire George Harrison e John Lennon pronunciare le parole \"arm\" \"(braccio)\" e \"leg\" \"(gamba)\" durante un \"break\" strumentale nella canzone, precisamente tra i versi \"\u00ab..Desmond lets the children lend a hand\u00bb\" e \"\u00abMolly stays at home...\u00bb\"\nControversie legali.\nTempo dopo, Jimmy Scott fece causa a McCartney per avere usato la sua espressione tipica nel testo e come titolo del brano. Secondo McCartney, \"Ob-La-Di, Ob-La-Da\" era solamente un modo di dire comune del popolo Yoruba, e Scott gliela aveva solo riportata. Significava \"Life goes on\" (\"la vita va avanti\"), espressione che compare anche nel testo.\nEsecuzioni.\nIl brano \u00e8 stato eseguito da Paul McCartney il 5 giugno 2012, durante il concerto finale nell'ambito dei festeggiamenti per il Giubileo di diamante della regina Elisabetta II davanti a Buckingham Palace a Londra, immediatamente prima del discorso del principe Carlo."}
{"id": "1965891", "revid": "287204", "url": "https://it.wikipedia.org/wiki?curid=1965891", "title": "Daniel Saez", "text": ""}
{"id": "1965893", "revid": "599013", "url": "https://it.wikipedia.org/wiki?curid=1965893", "title": "Jos\u00e9 Maria Rodrigues Alves", "text": "Era una terzino destro di grande forza fisica, tanto da essere soprannominato \"Super Z\u00e9\".\nCarriera.\nClub.\nZ\u00e9 Maria inizi\u00f2 la sua carriera nel 1966 nelle file della squadra della sua citt\u00e0 natale, il Ferrovi\u00e1ria.\nNel 1967 si trasfer\u00ec alla Portuguesa e dopo i vittoriosi Mondiali di Messico '70 al Corinthians. Rimase nella squadra di San Paolo per ben 13 anni vincendo 4 Campionati Paulisti.\nNel 1983 lasci\u00f2 il Corinthians per concludere la carriera nell'Internacional di Limeira.\nDurante la sua carriera vinse per due volte il Bola de Prata, premio assegnato dalla rivista Placar ai migliori 11 giocatori del campionato brasiliano.\nNazionale.\nZ\u00e9 Maria conta 48 presenze con la Nazionale brasiliana, con cui esord\u00ec il 20 giugno 1968 a Varsavia in amichevole contro la Polonia (6-3).\nCon la \"Sele\u00e7\u00e3o\" ha partecipato ai Mondiali 1970, vinti dal Brasile, dove per\u00f2 non scese mai in campo essendo la riserva di Carlos Alberto, e del 1974 (quarto posto) dove fu titolare."}
{"id": "1965895", "revid": "287204", "url": "https://it.wikipedia.org/wiki?curid=1965895", "title": "Russel Gomez", "text": ""}
{"id": "1965897", "revid": "287204", "url": "https://it.wikipedia.org/wiki?curid=1965897", "title": "Robin Lasser", "text": ""}
{"id": "1965899", "revid": "2202571", "url": "https://it.wikipedia.org/wiki?curid=1965899", "title": "Artiglieria navale", "text": "L'artiglieria navale \u00e8 un'artiglieria montata su una nave da guerra.\nOriginariamente utilizzata solo per la guerra navale, in seguito fu usata anche per il bombardamento a terra e per uso antiaereo . Il termine generalmente si riferisce a proiettili lanciati da cannoni a tubo ed esclude proiettili semoventi come siluri, razzi e missili e quelli semplicemente gettati in mare come cariche di profondit\u00e0 e mine navali.\nStoria.\nIl medioevo ed i primi esempi.\nL'idea dell'artiglieria navale risale all'era classica. Giulio Cesare indica l'uso di catapulte navali contro i britannici a terra nel suo \"Commentarii de Bello Gallico\". I dromoni dell'Impero bizantino, invece, trasportavano catapulte e lanciafiamme sul ponte principale.\nDal tardo Medioevo in poi, le navi da guerra iniziarono a trasportare cannoni di vari calibri. La battaglia di Arnemuiden, combattuta tra Inghilterra e Francia nel 1338 all'inizio della guerra dei cent'anni, fu la prima battaglia navale europea a coinvolgere l'utilizzo di pezzi di artiglieria. Le testimonianze dell'epoca, ad esempio, segnalano che la nave inglese \"Christopher\" fosse armata con tre cannoni e una pistola a manovella. A livello asiatico, invece, gli storici riconoscono la battaglia di Jinpo nel 1380 come la prima a coinvolgere cannoni a lungo raggio, progettati dall'inventore coreano Choe Museon. Tale artiglieria permise a 80 navi da guerra del regno di Koryo ben 500 navi di Wokou giapponesi.\nNel XV secolo la maggior parte delle potenze del Mediterraneo utilizzava cannoni pesanti montati sulla prua o sulla poppa di una nave e progettati per bombardare le fortezze a terra. Entro la met\u00e0 del secolo alcune navi trasportavano anche piccoli cannoni a bordo largo per bombardare altre navi immediatamente prima di un tentativo di abbordaggio.\nA partire dal 1470 sia la marina portoghese che quella veneziana sperimentarono i cannoni come armi anti-nave. Il re Giovanni II di Portogallo, mentre era ancora un principe nel 1474, \u00e8 accreditato come pioniere dell'introduzione di un ponte rinforzato sulla vecchia caravella Henry, al fine di consentire il montaggio di armi pesanti. Inizialmente si trattava di armi per caricare la culatta in ferro battuto note come basilischi, ma all'inizio del XVI secolo le marine del Mediterraneo avevano universalmente adottato muzzleloader pi\u00f9 leggeri e precisi, fusi in bronzo e in grado di sparare palle o pietre fino a . Nel 1489 Giovanni del Portogallo contribu\u00ec ulteriormente allo sviluppo dell'artiglieria navale istituendo le prime squadre standardizzate di cannonieri addestrati (\"bombardeiros\").\nLa transizione dell'et\u00e0 moderna.\nIl 16 \u00b0 secolo fu un'era di transizione nella guerra navale. Sin dai tempi antichi, la guerra in mare era stata combattuta in modo molto simile a quello terrestre: con armi da mischia, archi e frecce, ma su piattaforme galleggianti di legno anzich\u00e9 su campi di battaglia. Sebbene l'introduzione delle armi da fuoco sia stata un cambiamento significativo, ha cambiato lentamente solo la dinamica del combattimento nave-nave. Man mano che i cannoni diventavano pi\u00f9 pesanti e in grado di caricare cariche di polvere da sparo pi\u00f9 potenti, dovevano essere posizionate pi\u00f9 in basso nella nave, pi\u00f9 vicino alla linea di galleggiamento.\nLa maggior parte dei cannoni prima erano collocati nel castello di prua di una nave da cui poi nel caso potevano essere spostati laddove serviva.\nNel corso del secolo, l'artiglieria navale fu il pi\u00f9 grande vantaggio che i portoghesi esercitavano sui loro rivali nell'Oceano Indiano e la corona portoghese non risparmi\u00f2 spese per procurarsi e produrre le migliori armi navali consentite dalla tecnologia europea. Trattandosi di un'industria della corona, le considerazioni sui costi non hanno frenato la ricerca della migliore qualit\u00e0, delle migliori innovazioni e della migliore formazione. La corona pag\u00f2 molto per attirare i migliori artigiani e artiglieri europei e per far avanzare l'industria in Portogallo. Ogni innovazione all'avanguardia introdotta altrove fu immediatamente adeguata all'artiglieria navale portoghese\u00a0\u2013 che includeva cannoni di bronzo (fiammingo / tedeschi), pistole rotanti a caricamento podalico (forse inglesi) e l'idea (originariamente francese, 1501 circa) di tagliare i cannonieri quadrati (\"portinhola\" in portoghese\u00a0\u2013 anch'essi gi\u00e0 creati e testati sulle navi portoghesi dal 1490) nello scafo per consentire il montaggio di cannoni pesanti sotto il ponte.\nA questo proposito, i portoghesi guidarono l'evoluzione della moderna guerra navale, allontanandosi dalla nave da guerra medievale, un corriere di uomini armati, mirando alla presa, verso l'idea moderna di un pezzo di artiglieria galleggiante dedicato a risolvere le battaglie solo con le proprie armi.\nI boccaporti tagliati nello scafo delle navi furono introdotti gi\u00e0 nel 1501 in Francia, e infine gi\u00e0 prima del 1496 in alcune marine del Mediterraneo, e nel 1490 in Portogallo, circa un decennio prima della famosa nave dell'era Tudor, la \"Mary Rose\" . Ci\u00f2 ha reso possibili bordate, raffiche coordinate da tutte le pistole su un lato di una nave, possibili per la prima volta nella storia, almeno in teoria.\nLe navi, come \"Mary Rose\", trasportavano una miscela di cannoni di diversi tipi e dimensioni, molti progettati per uso terrestre e che utilizzavano munizioni incompatibili a diverse gamme e velocit\u00e0 di fuoco . La \"Mary Rose\", come altre navi dell'epoca, fu costruita durante un periodo di rapido sviluppo dell'artiglieria pesante, e il suo armamento era un mix di vecchi design e innovazioni. L'armamento pesante era un mix di pistole in ferro battuto e fusione in bronzo di tipo pi\u00f9 antico, che differivano considerevolmente per dimensioni, portata e design. I cannoni di ferro erano costituite da doghe o barre saldate in cilindri e poi rinforzate da cerchi di ferro restringenti e retrocarica, da dietro, e dotate di pi\u00f9 semplici affusti fatti da tronchi di olmo scavati con una sola coppia di ruote, o senza ruote interamente. I caricatori di culatta erano pi\u00f9 economici da produrre e pi\u00f9 facili e veloci da ricaricare, ma potevano caricare cariche meno potenti dei cannoni in bronzo fuso. In generale, le pistole di bronzo utilizzavano proiettili di ghisa ed erano pi\u00f9 adatte a penetrare i lati dello scafo mentre le pistole di ferro utilizzavano proiettili di pietra che si frantumavano all'impatto e lasciavano grandi fori frastagliati, ma entrambi potevano anche sparare una variet\u00e0 di munizioni destinate a distruggere il sartiame e struttura leggera o ferire il personale nemico.\nLa maggior parte dei cannoni erano piccole bocche da fuoco di ferro a corto raggio che potevano essere controllate da una sola persona. Le due pi\u00f9 comuni sono le \"basi\", pistole girevoli a carica podalica, molto probabilmente posizionate nei castelli, e i \"pezzi di grandine\", piccoli caricatori con fori rettangolari e sporgenze simili a pinne che venivano usate per sostenere le pistole contro la ringhiera e consentire struttura della nave per prendere la forza del rinculo. Sebbene il disegno sia sconosciuto, \u00e8 probabile che assomigliassero a normali cannoni leggermente modificati.\nDurante la ricostruzione nel 1536, \"Mary Rose\" fece installare un secondo livello di cannoni. I registri mostrano come la configurazione delle armi sia cambiata con l'evoluzione della tecnologia di fabbricazione delle armi e con l'invenzione di nuove classificazioni.Tutti avevano una portata maggiore ed erano in grado di arrecare pi\u00f9 danni ad altre navi.\nL'evoluzione della tecnica.\nL'artiglieria e la tattica navali rimasero relativamente costanti durante il periodo 1571-1862, con grandi navi da guerra navali in legno alimentate a vela che montarono una grande variet\u00e0 di diversi tipi e dimensioni di cannoni come armamento principale.\nEntro il 1650, la linea di battaglia si era sviluppata come una tattica che poteva trarre vantaggio dall'armamento di bordo. Questo metodo divenne il cuore della guerra navale durante l'Et\u00e0 della Vela, con le flotte che, adattando le loro strategie e tattiche, ottenevano un fuoco pi\u00f9 ampio. I cannoni vennero montati su pi\u00f9 ponti per massimizzare l'efficacia della bordata. Numeri e calibro differivano in qualche modo con le tattiche preferite. Francia e Spagna hanno tentavano di immobilizzare le navi distruggendole con fuoco accurato a lungo raggio dalle loro navi pi\u00f9 veloci e pi\u00f9 manovrabili, mentre l'Inghilterra e la Repubblica olandese favorivano il fuoco rapido a distanza ravvicinata per frantumare lo scafo di una nave e disabilitare il suo equipaggio.\nUna tipica bordata di una nave della Royal Navy della fine del XVIII secolo poteva essere sparata 2-3 volte in circa 5 minuti, a seconda dell'addestramento dell'equipaggio. Gli equipaggi francesi e spagnoli in genere impiegavano il doppio del tempo per sparare una bordata mirata. Un vascello XVIII secolo in genere montava cannoni lunghi da 32 e 36 libbre su un ponte inferiore e 18 o 24 libbre su un ponte superiore, con circa 12 libbre sul castello di prua e sul ponte di prua. Dalla fine del XVI secolo era normale che le navi della marina trasportassero un cannoniere, responsabile della supervisione del funzionamento dei cannoni a bordo. In origine una posizione di prestigio, ma il suo status \u00e8 diminuito durante l'Et\u00e0 della Vela in quanto la responsabilit\u00e0 della strategia di artiglieria \u00e8 stata aumentata ai mezza nave o ai luogotenenti . Nel diciottesimo secolo il cannoniere era diventato responsabile solo della manutenzione delle armi e della supervisione delle forniture di polvere da sparo e di colpi.\nLe innovazioni tecniche.\nAllo scoppio delle Guerre Rivoluzionarie Francesi nel 1793, una serie di innovazioni tecniche nel corso della fine del XVIII secolo si unirono per dare alla flotta britannica una netta superiorit\u00e0 sulle navi della marina francese e spagnola. \nIl carronade era un'arma a canna corta che lanciava una palla pesante sviluppata dalla Carron Company, un'industria siderurgica scozzese, nel 1778. A causa delle irregolarit\u00e0 nelle dimensioni delle palle di cannone e della difficolt\u00e0 di annoiare le canne, di solito c'era un notevole divario tra la palla e il foro - spesso anche un quarto di pollice - con una conseguente perdita di efficienza. Questo divario era noto come \"windage\". Le pratiche di fabbricazione introdotte dalla Carron Company hanno ridotto considerevolmente il windage, permettendo alla palla di essere lanciata con meno polvere e quindi con un cannone pi\u00f9 piccolo e leggero. Il carronade aveva la met\u00e0 del peso di un'arma lunga equivalente, ma poteva lanciare una palla pi\u00f9 pesante, anche se per una distanza limitata.\nLa sua invenzione \u00e8 variamente attribuita al tenente generale Robert Melville nel 1759, o a Charles Gascoigne, direttore della Carron Company dal 1769 al 1779. I Carronades divennero inizialmente popolari sulle navi mercantili britanniche durante la Guerra d'indipendenza americana . Un'arma leggera che aveva bisogno solo di un piccolo equipaggio ed era devastante a breve distanza era un'arma adatta a difendere le navi mercantili contro i corsari francesi e americani.\nL'evoluzione del calibro ed il fuoco rapido.\nLa rivoluzione industriale introdusse navi da guerra corazzate a vapore apparentemente immuni al lancio di palle di cannone. L'inadeguatezza dell'artiglieria navale fece riapparire l'ariete navale come mezzo principale per affondare navi da guerra corazzate. La rapidit\u00e0 dell'innovazione durante l'ultima met\u00e0 del XIX secolo ha reso obsolete alcune navi prima che fossero varate. La velocit\u00e0 massima del proiettile ottenibile con polvere da sparo nel cannone da lancio era di circa . L'aumento del peso del proiettile attraverso l'aumento del calibro era l'unico metodo per migliorare la penetrazione dell'armatura con questa limitazione di velocit\u00e0. Alcune corazzate portavano cannoni di calibri estremamente pesanti a fuoco lento fino a . Questi cannoni erano gli unici in grado di perforare l'armatura di ferro sempre pi\u00f9 spessa sulle corazzate successive, ma richiedevano macchinari a vapore per aiutare a caricare palle di cannone troppo pesanti per essere sollevate dagli uomini.\nIl danneggiamento dello scafo sottomarino possibile con i siluri ha favorito lo sviluppo di piccole ed economiche torpediniere in grado di affondare le navi da guerra pi\u00f9 grandi. Entro la fine del 19 \u00b0 secolo, tutte le navi da guerra richiedevano una batteria difensiva di cannoni a fuoco rapido in grado di colpire veloci torpediniere manovrabili.\nLa Royal Navy introdusse per la prima volta il cannone da 4,7 pollici a fuoco rapido in HMS \"Sharpshooter\" nel 1889 e il MK 1 da 6 pollici a fuoco rapido in HMS\u00a0 Royal Sovereign, varato nel 1891. Altre navi seguirono l'esempio; la Marina francese install\u00f2 armi a fuoco rapido sulle sue navi completate nel 1894-1895.\nLe pistole a fuoco rapido erano una caratteristica chiave della corazzata pre-Dreadnought, il design dominante degli anni 1890. I cannoni a fuoco rapido, sebbene incapaci di penetrare in armature spesse, erano destinati a distruggere la sovrastruttura di una corazzata avversaria, accendere fuochi e uccidere o distrarre gli equipaggi dei nemici. Lo sviluppo di cannoni pesanti e la loro crescente velocit\u00e0 di fuoco fecero s\u00ec che i proiettili perforanti perdessero il loro status di arma decisiva del combattimento navale nei primi anni del 1900, sebbene i cannoni a fuoco rapido fossero vitali per difendere le corazzate dagli attacchi di siluri e cacciatorpediniere, e formavano l'armamento principale di navi pi\u00f9 piccole.\nLa maggior parte delle navi da guerra della fine del XIX secolo montava artiglieria navale di pi\u00f9 di un calibro a causa dell'incertezza sulla relativa distruzione possibile da alcuni proiettili di grandi dimensioni (che avrebbero potuto andare a vuoto) rispetto alla maggiore probabilit\u00e0 di colpire con un numero maggiore di calibri piccoli, meno dannosi ma con pi\u00f9 proiettili sparati nello stesso periodo di tempo. Le pistole a fuoco rapido erano inizialmente armi a carica podalica che sparavano munizioni abbastanza piccole da poter essere caricate a mano. La successiva sostituzione di cartucce di ottone con sacchi di polvere di seta ha permesso di aumentare i tassi di incendio usando blocchi di cunei scorrevoli.\nIl superamento nelle tattiche belliche.\nI missili guidati iniziarono a sostituire l'artiglieria navale come armi pi\u00f9 efficaci contro aerei e navi a met\u00e0 del XX secolo. Calibri di artiglieria navale superiori a furono usati principalmente per il supporto degli spari navali dopo il 1945; e nessuna nuova nave fu costruita con artiglieria navale pi\u00f9 grande. Nello stesso periodo i sottomarini hanno abbandonato le artiglierie in torretta considerate ormai un handicap nelle moderne tattiche navali.\nL'artiglieria navale moderna \u00e8 comunque capace di esibizioni impressionanti. Ad esempio, l'italiano Otobreda 127/54 Compact da 5 pollici pu\u00f2 sparare 40 colpi al minuto a una distanza di oltre , o fino a quando si usano i nuovi round \"Vulcano GLR\" potenziati dai missili.\nEvoluzione del munizionamento.\nGusci esplosivi.\nI proiettili esplosivi erano stati a lungo in uso nella guerra di terra (negli obl\u00f2 e nei mortai), ma venivano sparati solo ad angoli alti e con velocit\u00e0 relativamente basse.\nTuttavia, le traiettorie elevate non erano pratiche per il combattimento marittimo e il combattimento navale richiedeva essenzialmente pistole a traiettoria piatta per avere probabilit\u00e0 maggiori di colpire il bersaglio. Pertanto, la guerra navale era consistita per secoli di incontri tra cannoni a traiettoria piatta che lanciavano palle di cannone inerti, e che potevano infliggere solo danni locali anche a scafi di legno.\nLa prima pistola navale progettata per sparare proiettili esplosivi fu il cannone Paixhans, sviluppata dal generale francese Henri-Joseph Paixhans nel 1822-1823. L'effetto di proiettili esplosivi che si depositavano negli scafi di legno e poi esplodevano era potenzialmente devastante. \nPrima dello sviluppo di cannoni di grosso calibro a lungo raggio a met\u00e0 del XIX secolo, il classico design della corazzata utilizzava file di cannoni portuali su ciascun lato della nave, spesso montati in casematte . La potenza di fuoco era fornita da un gran numero di cannoni che potevano essere puntare solo in un arco limitato di un lato della nave. A causa dell'instabilit\u00e0 per\u00f2, su una nave potevano essere trasportate meno armi grandi e pi\u00f9 pesanti. Inoltre, le casematte spesso erano situate vicino alla linea di galleggiamento, il che le rendeva vulnerabili alle inondazioni e ne limitava l'uso.\nLe torrette erano supporti per armi progettati per proteggere l'equipaggio e il meccanismo del pezzo di artiglieria e con la capacit\u00e0 di mirare e sparare in molte direzioni come una piattaforma d'arma rotante.\nDurante la guerra di Crimea, il capitano Cowper Phipps Coles costru\u00ec una zattera con cannoni protetti da una \"cupola\" e us\u00f2 la zattera, chiamata Lady Nancy, per bombardare la citt\u00e0 russa di Taganrog nel Mar Nero . \"Lady Nancy\" \"dimostr\u00f2 un grande successo\", e Coles brevett\u00f2 la sua torretta rotante dopo la guerra. In seguito al brevetto di Coles, l'Ammiragliato britannico ordin\u00f2 un prototipo del progetto di Coles nel 1859, che fu installato sulla HMS\u00a0 Trusty, per prove nel 1861, diventando la prima nave da guerra dotata di una torretta a pistola girevole. Lo scopo progettuale di Coles era quello di creare una nave con il pi\u00f9 grande arco di fuoco possibile. \nL'Ammiragliato accett\u00f2 il principio della pistola a torretta come un'innovazione utile e lo incorpor\u00f2 in altri nuovi design. Coles present\u00f2 un progetto per una nave con dieci torrette a cupola ognuna delle quali ospitava due grandi cannoni. Il progetto fu respinto in quanto poco pratico, sebbene l'Ammiragliato rimase interessato alle navi a torretta e ordin\u00f2 ai propri progettisti di creare progetti migliori. Coles si arruol\u00f2 con il sostegno del Principe Alberto, che scrisse al primo Lord of the Admiralty, il Duca del Somerset, sostenendo la costruzione di una nave a torretta. Nel gennaio 1862, l'Ammiragliato accett\u00f2 di costruire una nave, HMS\u00a0Prince Albert, che aveva quattro torrette e un bordo libero basso, che era destinato esclusivamente alla difesa costiera. A Coles fu permesso di progettare le torrette, ma la nave era sotto la responsabilit\u00e0 del principale costruttore Isaac Watts.\nLa torretta della pistola fu inventata indipendentemente dall'inventore svedese John Ericsson in America, sebbene il suo design fosse tecnologicamente inferiore a quello di Coles. Ericsson ha progettato cos\u00ec USS\u00a0Monitor nel 1861. La sua caratteristica pi\u00f9 importante era una grande torretta cilindrica montata a mezza nave sopra lo scafo superiore a bordo libero basso, chiamata anche \"zattera\". Questa si estendeva ben oltre i lati dello scafo inferiore, pi\u00f9 tradizionale. Una piccola casa pilota corazzata era montata sul ponte superiore verso prua, tuttavia, la sua posizione impediva a \"Monitor\" di sparare in avanti. Uno dei principali obiettivi di Ericsson nel progettare la nave era quello di presentare il pi\u00f9 piccolo obiettivo possibile agli spari nemici. \nHMS \"Thunderer ha\" rappresentato il culmine di questo lavoro pionieristico. Una nave a torretta rivestita di ferro progettata da Edward James Reed, era dotata di torrette rotanti che utilizzavano macchinari pionieristici a torretta idraulica per manovrare le pistole. Fu anche la prima corazzata senza albero al mondo, costruita con una struttura di sovrastruttura centrale, e divenne il prototipo di tutte le navi da guerra successive. HMS\u00a0Devastation del 1871 fu un altro disegno cardine e port\u00f2 direttamente alla moderna corazzata.\nColpo perforante.\nLa fine del 1850 vide lo sviluppo della nave da guerra corazzata, che trasportava armature in ferro battuto di notevole spessore. Questa armatura era praticamente immune sia alle palle di cannone rotonde in ghisa allora in uso che al proiettile esplosivo recentemente sviluppato.\nTattica militare.\nBombardamento navale.\nLe navi da guerra furono usate a supporto di operazioni anfibie dalla fine del XIX secolo sotto forma di bombardamento navale. In base al diritto internazionale, tali bombardamenti sono regolati dalla legge generale di guerra e dal \" Bombardamento delle forze navali in tempo di guerra (Convenzione dell'Aia IX) \"; 18 ottobre 1907.\nAll'inizio della prima guerra mondiale il suo principale praticante era la Royal Navy. Durante la guerra le navi RN spararono contro obiettivi a Gallipoli, sul fronte di Salonicco e lungo la costa belga. Nell'Egeo, i problemi non erano particolarmente difficili e le difese costiere nemiche (forti, batterie costiere ecc.) erano abbastanza poco sofisticate; ma lungo la costa belga i tedeschi costruirono un vasto sistema ben attrezzato e ben coordinato di batterie per difendere la costa. Porti come Ostenda e Zeebrugge erano di grande importanza per la campagna U-boot e furono frequentemente bombardati dai monitor britannici operanti da Dover e Dunkerque. \nLa Royal Navy ha continuamente migliorato la sua tecnologia e le tecniche necessarie per condurre efficaci bombardamenti di fronte ai difensori tedeschi, in primo luogo perfezionando le tecniche di ricognizione aerea, quindi sperimentando il bombardamento notturno e procedendo all'adozione del fuoco indiretto. Infine, nell'estate del 1918, i monitor furono equipaggiati con l'equipaggiamento di addestramento Gyro Director, che di fatto forn\u00ec al regista una linea di mira artificiale giroscopicamente stabilizzata, permettendo cos\u00ec a una nave di effettuare bombardamenti indiretti mentre era in navigazione. Questo fu un progresso molto significativo e stabil\u00ec una solida base per il bombardamento navale praticato dalla Royal Navy e dalla Marina degli Stati Uniti durante la Seconda Guerra Mondiale. \nCorazzate da battaglia.\nIl primo signore del mare, Sir John Fisher, spinse attraverso il Board of Admiralty la decisione di armare la nave da guerra successiva con cannoni da 12 pollici e che avrebbe avuto una velocit\u00e0 non inferiore a . Il risultato fu HMS \"Dreadnought\", che rese immediatamente tutte le precedenti navi obsolete al suo varo nel 1906. La nave mont\u00f2 la pistola Mark X da 12 pollici BL da 45 pollici su cinque torrette gemellate. Questi potevano fornire una bordata di un massimo di otto cannoni e potrebbero essere elevati fino a + 13,5 \u00b0. Sparavano proiettili da proiettili ad una velocit\u00e0 di muso di . Aveva inoltre armature-piercing (AP) e 2 lanciagranate crh. \nEntro cinque anni dalla messa in servizio di \"Dreadnought\", fu costruita una nuova generazione di \"super-dreadnoughts\" pi\u00f9 potenti. Si ritiene che l'arrivo del super-dreadnought sia iniziato con la classe Orion . Nei quattro anni tra \"Dreadnought\" e \"Orion\", lo sfollamento era aumentato del 25% e il peso della bordata era raddoppiato.\nUtilizzo antiaereo.\nSebbene l'artiglieria navale fosse stata progettata per esibirsi all'interno delle classiche tattiche di bordo dell'et\u00e0 della vela, la prima guerra mondiale dimostr\u00f2 la necessit\u00e0 di montaggi di artiglieria navale in grado di elevarsi maggiormente per difendersi dagli aerei . L'artiglieria navale ad alta velocit\u00e0 destinata a perforare l'armatura laterale a distanza ravvicinata era teoricamente in grado di colpire obiettivi a miglia di distanza; ma la massima elevazione delle armi montate all'interno di casemate corazzate restrittive ha impedito di raggiungere quelle distanze. Sono stati progettati cannoni a doppio scopo per proteggere le navi sia dai siluri che dagli aerei.\nIl cannone navale QF da 4 pollici Mk V fu uno dei primi pezzi di artiglieria ad essere adattato come un cannone antiaereo e montato su navi per la difesa. Fu usato per la prima volta nel 1914 come armamento secondario nella classe Arethusa con ruolo antiaereo ad alto angolo.\nLa maggior parte dell'artiglieria navale su navi costruite dopo la prima guerra mondiale era in grado di elevarsi ad almeno 45 \u00b0 e alcuni cannoni di calibro fino a erano in grado di elevarsi a 70 \u00b0 per un potenziale utilizzo contro gli aerei. Quando i cacciatorpediniere iniziarono ad assumere ruoli ASW per includere la protezione della flotta dai sottomarini, furono dotati di mortai ad alta profondit\u00e0 (chiamati Y-gun, K-gun o squid).\nPeriodizzazione.\nI tipi di artiglieria usati variavano da nazione e periodo di tempo. I tipi pi\u00f9 importanti includevano il Demi-cannon, il Culverin, il Demi- culverin e il Carronade . Una caratteristica descrittiva che veniva comunemente usata era quella di definire i cannoni in base al loro peso in \"libbra\": teoricamente, il peso di un singolo colpo di ferro solido sparato da quel foro di cannone. Dimensioni comuni erano 42 libbre, 36 libbre, 32 libbre, 24 libbre, 18 libbre, 18 libbre, 12 libbre, 9 libbre, 8 libbre, 6 libbre e vari calibri pi\u00f9 piccoli. Le navi francesi usavano pistole standardizzate di calibri da 36 libbre, 24 libbre e 12 libbre, aumentate da pezzi pi\u00f9 piccoli. In generale, anche le navi pi\u00f9 grandi che trasportavano pi\u00f9 cannoni ne trasportavano di pi\u00f9 grandi. "}
{"id": "1965901", "revid": "1566286", "url": "https://it.wikipedia.org/wiki?curid=1965901", "title": "Liz Torres", "text": "Biografia.\nLa Torres comincia la propria carriera come cabarettista e cantante, lavorando nei club di New York, insieme a Bette Midler, fino a che non viene notata dal produttore Johnny Carson, che la fa comparire in alcuni show televisivi. In seguito a queste esperienze la Torres entra a far parte del cast della serie televisiva \"Arcibaldo\".\nNel 1973 prende parte nelle vesti di Morticia Addams al variet\u00e0 televisivo \"The Addams Family Fun-House\", del quale viene trasmesso il solo pilota tra il 1973 e il 1974.\nNegli anni novanta Liz Torres colleziona un grande numero di partecipazioni ad importanti show televisivi statunitensi come \"Ally McBeal\" e \"La tata\", oltre ad un ruolo fisso nel \"Quantum Leap\" e \"Tequila e Bonetti\". Nel 1990 viene nominata ad un Emmy Award per la sua partecipazione al telefilm \"Teddy Z\". Il premio lo vince finalmente nel 1993 per il ruolo di Mahalia Sanchez in \"The John Larroquette Show\".\nNel 2000 entra a far parte del cast della fortunata serie \"Una mamma per amica\" nel ruolo dell'insegnante di danza Patty LaCosta. Terminata \"Una mamma per amica\" \u00e8 stata ingaggiata per il ruolo di Evelyn, governante di Wilhelmina Slater in \"Ugly Betty\"."}
{"id": "1965904", "revid": "1576978", "url": "https://it.wikipedia.org/wiki?curid=1965904", "title": "Sbarco", "text": "Lo sbarco \u00e8 un'operazione militare di guerra anfibia che consiste nel portare per mezzo di navi appositamente concepite una consistente forza militare d'assalto sulle coste nemiche. Nella concezione moderna l'organizzazione di uno sbarco \u00e8 strettamente correlata alla copertura assicurata dall'artiglieria navale e da attivit\u00e0 di bombardamento tattico aereo.\nIn una accezione pi\u00f9 allargata lo sbarco sta anche a indicare un'operazione militare condotta da truppe aviotrasportate.\nStoria.\nLe tecniche dello sbarco si sono evolute col tempo e adeguate ai mezzi che la tecnica mette via via a disposizione. In origine, dai tempi della guerra di Troia, visto il piccolo tonnellaggio delle navi spinte da remi e vele che venivano utilizzate, ci si limitava a fare approdare le navi su un tratto di costa sabbioso e non presidiato dal nemico, data la minima consistenza numerica degli eserciti dell'epoca.\nCon l'avvento delle armi da fuoco, il potere offensivo delle navi e delle fortificazioni terrestri si espanse, e fu necessario aumentare la distanza degli sbarchi dalle installazioni militari avversarie. All'epoca del Re Sole l'ingegnere francese S\u00e9bastien Le Prestre de Vauban costru\u00ec numerose fortificazioni costiere, a presidio di tratti di costa contro le offese dal mare.\nUno sbarco particolarmente nefasto per le forze d'attacco, ostacolate dai bassi fondali e dalla vegetazione costituita di mangrovie che impedivano la copertura di fuoco assicurata dalle navi che non poterono avvicinarsi sufficientemente alla costa, fu la cosiddetta battaglia di Mactan del 1521, avvenuta nell'attuale territorio delle Filippine: nella battaglia, sostenuta fra gli spagnoli comandati da Magellano, nettamente superiori in termini di armi e di capacit\u00e0 bellica, e la trib\u00f9 locale di Lapu-Lapu, lo sbarco non ebbe successo per via degli ostacoli naturali e i difensori ebbero quindi buon gioco nel sopraffare i soldati spagnoli. Nella battaglia, descritta nel diario del vicentino Antonio Pigafetta, il portoghese Magellano rimase ucciso insieme ad alcuni dei suoi soldati.\nEra contemporanea.\nA partire dalla campagna di Gallipoli della prima guerra mondiale si registr\u00f2 una evoluzione delle tecniche di sbarco, con l'introduzione di mezzi appositi per lo sbarco di truppe anche sotto il fuoco di artiglieria e armi automatiche. Lo studio di questa campagna diede origine all'evoluzione ulteriore avvenuta durante la seconda guerra mondiale, nella quale vennero costruiti mezzi da sbarco sempre pi\u00f9 specializzati, come il Landing Craft Assault per la fanteria o il Landing Ship Tank per i carri armati; inoltre vennero costruiti anche veicoli d'assalto anfibio, come i Fantails inglesi, ed altri catalogati sotto il nome di \"Hobart funnies\" (divertimenti di Hobart, dal nome del loro progettista), o adattamenti anfibi in grado di far galleggiare veicoli corazzati dalle navi fino a riva. Vennero sviluppate anche tecniche di aerocooperazione per far sbarcare le truppe sotto la protezione dell'aviazione senza sottoporle al fuoco amico e, con l'introduzione dell'elicottero, si crearono anche le navi da assalto anfibio di tipo Landing Platform Dock, con largo ponte di volo e bacino di sbarco allagabile, tra le quali si annoverano la classe Tarawa statunitense e la classe Fearless britannica.\nLa HMS \"Fearless\" e la sua gemella \"Intrepid\" furono preziose nella baia di San Carlos alle Falkland durante la guerra del 1982, dove la prima funse da nave comando anfibio ed entrambe da punto di appoggio per elicotteri, ed in qualche caso anche per gli Harrier della Task Force, sia nelle missioni di pattugliamento aereo dei Sea Harrier che per le missioni di attacco al suolo della versione GR3; dalle navi sbarcarono anche i contingenti di truppe attraverso i 4 mezzi di tipo LCU e 4 LCVP in dotazione."}
{"id": "1965911", "revid": "599013", "url": "https://it.wikipedia.org/wiki?curid=1965911", "title": "Flavio Vanzella", "text": "Professionista dal 1989 al 1998, fu campione del mondo nella cronometro a squadre.\nCarriera.\nBuon passista, fu per alcuni anni uomo fondamentale della squadra della 4x100km a cronometro: con questa selezione si aggiudic\u00f2 un secondo posto mondiale a Colorado Springs nel 1986 e il titolo iridato a Villach l'anno successivo (Roberto Fortunato, Eros Poli e Mario Scirea gli altri tre alfieri); sempre nella cronometro a squadre fu quinto ai Giochi olimpici di Seul del 1988.\nProfessionista dal 1989 al 1998, spesso impiegato come gregario, ottenne alcuni piazzamenti di rilievo come il terzo posto nella Milano-Vignola del 1991 e nel Giro dei Paesi Bassi del 1995. Solo tre le vittorie in palmar\u00e8s, una ottenuta nel 1993, una frazione all'Euskal Bizikleta, e due nel 1995, anno in cui militava nella MG-Technogym, una tappa al Giro di Svizzera e il prestigioso Giro del Veneto. Ebbe inoltre l'onore di indossare per due giorni la maglia gialla al Tour de France 1994: alla corsa francese prese il via in sei edizioni, concludendo sempre."}
{"id": "1965917", "revid": "226458", "url": "https://it.wikipedia.org/wiki?curid=1965917", "title": "Deorum manium iura sancta sunto", "text": "Deorum manium iura sancta sunto, alla lettera \"i diritti degli d\u00e8i Mani siano sacri\" (oppure: \"i giuramenti sugli d\u00e8i Mani siano sacri\") \u00e8 una espressione latina riportata da Cicerone nel \"De legibus\" ed attribuita alle Dodici Tavole. Con tale \"citazione\" compare come \"epigrafe\" dei \"Sepolcri\" di Ugo Foscolo.\nIn effetti le dodici tavole si occupano anche del \"diritto sacro\", in particolare nella tavola X, ma salvo il riferimento ciceroniano, l'espressione non compare nelle ricostruzioni moderne. \nL'espressione pu\u00f2 essere accostata a \"Hoc monumentum heredem non sequitur\" espresso anche con l'acronimo H.M.H.N.S. come indicazione che il monumento funebre diventava un bene indisponibile anche per l'erede, che pertanto non poteva disporne a suo piacimento. In tal modo il diritto degli d\u00e8i Mani trovava il dovuto rispetto anche dalle generazioni future.\nIl testo ciceroniano \u00e8 il seguente:\nSacrum commissum quod neque expiari poterit impie commissum esto; quod expiari poterit publici sacerdotes expianto.' 'Loedis publicis quod sive curriculo et &lt;sine&gt; certatione corporum &lt;sive&gt; cantu et fidibus et tibiis fiat, popularem laetitiam moderanto eamque cum divum honore iungunto.' 'Ex patriis ritibus optuma colunto.\u00eb 'Praeter Idaeae Matris famulos eosque iustis diebus ne quis stipem cogito.' 'Sacrum sacrove commendatum qui clepsit rapsitve, parricida esto.' 'Periurii poena divina exitium, humana dedecus.' 'Incestum pontifices supremo supplicio sanciunto.' 'Impius ne audeto placare donis iram deorum.' ',Caute vota reddunto.' 'Poena violati iuris esto.' '&lt;quocirca&gt; Nequis agrum consecrato.' Auri, argenti, eboris sacrandi modus esto.\" Sacra privata perpetua manento. Deorum Manium iura sancta sunto.\"' &lt;Bo&gt;nos leto datos divos habento. Sumptum in ollos luctumque minuunto. "}
{"id": "1965919", "revid": "18759219", "url": "https://it.wikipedia.org/wiki?curid=1965919", "title": "CH-DVD", "text": ""}
{"id": "1965920", "revid": "253269", "url": "https://it.wikipedia.org/wiki?curid=1965920", "title": "Sally Struthers", "text": "Carriera.\nLa Struthers ottiene la sua prima affermazione interpretando il ruolo della figlia di Archie Bunker, Gloria Stivic, nella sitcom degli anni settanta \"Arcibaldo\". Per questa interpretazione ha vinto due Emmy Awards (nel 1972 e nel 1979), e ha poi ripreso il medesimo ruolo anche nello spin-off \"Gloria\", andato in onda dal 1982 al 1983. \nNel 1970 la Struthers ha un ruolo importante nel film \"Cinque pezzi facili\", in cui interpreta una famosa scena di sesso con Jack Nicholson. Dal 2000 interpreta il personaggio di Babette Dell nella popolare serie \"Una mamma per amica\", a cui dal 2004 si affianca anche il personaggio di Louise in \"Still Standing\". L'attrice ha anche lavorato attivamente come doppiatrice di cartoni animati, prestando la propria voce, tra gli altri, a \"Gli antenati\", \"TaleSpin\" e \"Dinosauri\". \nLa Struthers \u00e8 inoltre molto attiva in cause umanitarie, in particolar modo nella lotta alla fame nel mondo. Ironicamente l'attrice ha una fisicit\u00e0 molto \"abbondante\", e questa disparit\u00e0 \u00e8 stata parodiata in due episodi di \"South Park\" nel 1997 e nel 1999."}
{"id": "1965921", "revid": "729019", "url": "https://it.wikipedia.org/wiki?curid=1965921", "title": "Aeroporto di N\u00eemes Garons", "text": "L'aeroporto di N\u00eemes-Garons \u00e8 un aeroporto francese situato vicino alla citt\u00e0 di N\u00eemes, nel dipartimento del Gard.\nL'aeroporto \u00e8 conosciuto anche come \"A\u00e9roport de N\u00eemes - Arles - Camargue\"."}
{"id": "1965923", "revid": "983767", "url": "https://it.wikipedia.org/wiki?curid=1965923", "title": "Tanfana", "text": "Tanfana, nota anche come Tamfana o Tan, fu una dea venerata nelle regioni della Germania occidentale e nei Paesi Bassi nel I secolo d.C. Si crede che il nome Tan fosse di estrazione germanica, mentre Tanfana e Tamfana fossero le forme latinizzate. Esistono poche citazioni di questa divinit\u00e0: viene citata da Tacito (ca. 56\u2013ca. 117) per avere un tempio a lei dedicato dalle trib\u00f9 germaniche dei Cherusci, dei Catti e dei Marsi, noto come \"templum Tanfanae\". Tacito afferma anche che i Marsi la adoravano. \u00c8 stata trovata anche un'iscrizione su pietra che recita \"Tamfanae sacrum\" (\"un'iscrizione trovata nel territorio di Napoli\", secondo Grimm). Secondo il folklore fu la dea della luna fino al matrimonio, quando divent\u00f2 la dea madre. \nJacob Grimm ipotizz\u00f2 che il termine latinizzato Tanfana la faccia ritenere una ninfa o un qualche genere di dea madre. Fece notare che l'iscrizione aveva qualche somiglianza con quelle dedicate alla dea Nehalennia adorata nella regione della Zelanda.\nEtimologia.\nEsistono numerose teorie riguardo al significato originario del termine Tanfana: \"Tan\" era l'antico termine germanico usato per indicare l'\"acqua\". In ogni caso il termine potrebbe derivare dal proto-germanico \"*tanhuz\", ma anche dalle parole germaniche che indicavano colline e montagne. In antico olandese \"tange\" indica una duna di sabbia, in islandese \"tangi\" significa \"cima del monte\". Tanfana potrebbe essere una variante locale di numerose divinit\u00e0 germaniche: Perchta, Hel o Nerthus. Si pensa che comunque rappresentasse la luna o la divinit\u00e0 madre.\nGrimm suggerisce la fa derivare anche dalle parole \"tanfo, truncus\", secondo cui potrebbe essere \"il nome di un bosco che copriva l'area di Eresburg\". Pone anche l'accento sul fatto che il suffisso \"-ana\" \u00e8 tipico di altri nomi femminili della regione, come Hludana, Bertana, Rapana o Madana. \nIn \"Geesten en Goden in Oud Oldenzaal\", De Bruijn propone l'ipotesi che Tanfana possa essere la stessa dea cartaginese Tanit, a causa della somiglianza dei nomi e dei simboli loro associati.\nRacconti tradizionali.\nEsistono alcune leggende olandesi riguardanti Tanfana nell'area di Overijssel, dove si crede che una grande pietra chiamata \"de Groote Steen te Oldenzaal\" (la Grande Pietra di Oldenzaal) sia associata al culto di Tanfana. La Grande Pietra era originariamente situata a \"Tankenberg\", una collina che rappresenta il punto pi\u00f9 elevato di Overijssel (85 metri) nella municipalit\u00e0 di Losser. Tankenberg potrebbe significare \"Collina di Tan\". La Grande Pietra venne in seguito spostata in citt\u00e0. \nUn timbro ritrovato presso Ommen datato al 1336 nonostante il disegno pre-cristiano, mostra una figura femminile che si crede essere Tanfana (Tan) con un abete (den Tanne), ed al fianco un simbolo del sole, un felino ed un uccello. Il timbro raffigura il matrimonio di Tan sotto forma di dea della luna con il sole. In questo mito, una volta spostata, Tan diventa la dea madre. Questa immagine potrebbe essere una variante della dea cartaginese Tanit, spesso raffigurata con un simbolo solare, una mezzaluna ed un gruppo di serpenti in mano. I serpenti simboleggiano l'orbita del sole e della luna nel cielo.\nDerivati.\nIl nome dell'abete che la dea tiene in mano \u00e8 \"den Tanne\" in antico olandese. La parola si \u00e8 evoluta nell'attuale \"Denneboom\".\nIl nome olandese di \"Tanneke\" deriva dal nome Tan. Esiste un antico detto olandese che riguarda Tan: \"Anneke Tanneke toverheks\" (magica strega Anneke Tanneke)."}
{"id": "1965924", "revid": "122036314", "url": "https://it.wikipedia.org/wiki?curid=1965924", "title": "Rogoredo (Casatenovo)", "text": "Rogoredo (\"Regolea\" in dialetto brianzolo) \u00e8 una frazione del comune di Casatenovo in provincia di Lecco, situata sud est del territorio comunale.\nLa frazione di Rogoredo dista circa 3\u00a0km dal centro del paese e confina con le frazioni di Cassina de Bracchi, Galgiana e Campofiorenzo e con il comune di Usmate Velate.\nRogoredo ospita la fiera zootecnica di San Gaetano nata negli anni '50 che comprende mostre di animali e macchine agricole, gare e corse di cavalli oltre ad altri eventi."}
{"id": "1965925", "revid": "118180", "url": "https://it.wikipedia.org/wiki?curid=1965925", "title": "Dialoghisti italiani", "text": ""}
{"id": "1965926", "revid": "729019", "url": "https://it.wikipedia.org/wiki?curid=1965926", "title": "Isole Farallon", "text": "Le Isole Farallon (in inglese Farallon Islands, in spagnolo \"Los Farallones\"), sono un gruppo di isole, isolotti e scogli che si trovano nel Golfo delle Farallones, al largo delle coste di San Francisco, stato della California, USA. Si trovano a 43\u00a0km (27 miglia) navigando verso ovest dal ponte Golden Gate e 32\u00a0km (20 miglia) a sud di Point Reyes. Spesso sono visibili dalla terraferma di San Francisco in giornate con cielo limpido. Le isole sono ufficialmente parte della contea e citt\u00e0 di San Francisco.\nGeologia.\nLe Isole Farallon sono una delle propaggini oceaniche del \"Salinian Block\", una vasta provincia geologica granitica di crosta continentale che condivide la sua formazione con il nucleo della Sierra Nevada. Il blocco di granito \u00e8 stato spezzato a sud e trascinato a nord dalla faglia di San Andreas che si trova ad est delle isole. Altri esempi vicini del \"Salinian Block\" includono la penisola di Point Reyes e il capo \"Bodega Head\".\nGeografia.\nIntroduzione.\nLe isole sono una catena che procede in direzione nordovest per 8\u00a0km. L'estensione totale \u00e8 di 0,42\u00a0km\u00b2. Le acque territoriali misurano 247,5\u00a0km\u00b2. Inizialmente le isole vennero sfruttate per le uova di uccelli e per le pellicce di leone marino, e in seguito divennero la sede du una stazione radio con un faro. Dal 1969 sono state dichiarate protette come oasi naturalistica Farallon National Wildlife and Wilderness Refuge, e contengono la maggiore colonia di uccelli marini negli U.S.A. al d fuori dell'Alaska e delle Hawaii. Le isole sono parte del comune e contea (\"City and County\") di San Francisco, e sono considerare parte del \"Richmond District\".\nMiddle Farallon Island.\nLa Middle Farallon Island, 3\u00a0km a nordovest di SEFI, \u00e8 una roccia nera, con elevazione massima di 6 metri, coperta da guano, di 65 metri di diametro, con un'area di 3.362\u00a0m\u00b2. L'isola viene informalmente chiamata \"il foruncolo\" (\"the pimple\").\nNorth Farallon Islands.\nLe North Farallon Islands, 7 pi\u00f9 a nordovest, consistono di due gruppi di isole e rocce nude alte da 28 a 1.200 metri, con un'area aggregata di 28.270\u00a0m\u00b2\nAlcune di queste rocce senza nome hanno denominazioni in spagnolo, come \"Piedra Guadalupe\", \"Pe\u00f1asco Quebrado\" e \"Farall\u00f3n Vizca\u00edno\".\nStoria.\nLe isole erano da lungo tempo conosciute dagli indiani americani che popolavano la zona della baia prima dell'arrivo degli europei, ma non si pensa che l'abbiano mai abitata. Il primo europeo a riportare le isole \u00e8 stato il corsaro inglese Francis Drake, che pose piede sulle isole il 24 luglio del 1579, per raccogliere carne di pinnipedi e le uova degli uccelli marini per nutrire la sua ciurma. Le battezz\u00f2 Isole di Saint James, un nome che sopravvive ancora, dato che lo porta un isolotto della parte rocciosa dei Farallones del nord.\nAlle isole venne dato date il nome di \"Farallones\" (i faraglioni) da Sebasti\u00e1n Vizca\u00edno, che le visit\u00f2 nel 1603. Durante gli anni che seguono la loro scoperta, le isole vennero sfruttate dai cacciatori di leoni marini, in primo luogo provenienti dalla Nuova Inghilterra e successivamente dalla Russia. I russi costruirono una stazione di caccia dei leoni marini dal 1819 al 1838, decimando la popolazione dei pinnipedi da pelliccia (non si se la popolazione originaria fosse di elefanti marini da pelliccia nordici o di otarie da pelliccia delle Guadalupe anche se gli elefanti marini da pelliccia settentrionali sono la specie che vigorosamente colonizza le isole dopo che esse sono state protette) (White, 1995).\nDopo che nel 1848 il Messico cede l'Alta California agli Stati Uniti la zona si collega allo sviluppo della citt\u00e0 di San Francisco. Nel 1853 il SEFI costruisce un faro. Queste attivit\u00e0, assieme alla minaccia di stravasi di petrolio in mare da parte delle navi in rotta verso il vicino porto di San Francisco, induce il presidente Theodore Roosevelt a firmare l'ordine esecutivo no. 1043 del 1909, dichiarando le isole Farallon riserva naturale (ma soltanto la parte nord della catena). La protezione viene estesa a tutte le isole nel 1969 quando vengono dichiarate \"National Wildlife Refuge\".\nLe isole attualmente sono gestite dallo United States Fish and Wildlife Service, assieme allo PRBO Conservation Science con base a Marin County (gi\u00e0 Point Reyes Bird Observatory - PRBO). Le isole sono attualmente un santuario naturale, luogo di ricerca ecologia a lungo termine. Oggi, l'arcipelago di Farallones \u00e8 chiuso al pubblico, anche se ornitologi ed entusiasti della fauna selvatica possono avvicinarsi sulle barche per l'osservazione delle balene.\nRifiuti nucleari.\nDal 1946 al 1970, il mare attorno alle Farallones \u00e8 stato usato come discarica nucleare per scorie radioattive sotto l'autorit\u00e0 della Atomic Energy Commission in un luogo denominato Farallon Island Nuclear Waste Dump. La maggior parte della discarica avvenne prima del 1960 (nel 1970 gli Stati Uniti hanno proibito ogni scarico di rifiuti radioattivi in mare). Secondo un rapporto del 1980 della Environmental Protection Agency, circa 47.500 contenitori (barili in acciaio da 55 galloni), furono abbandonati nei pressi delle Farallones, con un'attivit\u00e0 radioattiva totale stimata di 14.500 Ci. Quasi tutti, eccetto 3.500 vennero inabissati alle coordinate ; il resto venne scaricato alle coordinate .\nLa principale agenzia militare che usava questo sito come discarica nucleare era il Naval Radiological Defense Laboratory, di San Francisco, che ricevette l'incarico della decontaminazione delle navi presenti nella \"Operation Crossroads\", il primo test nucleare eseguito nell'Atollo di Bikini nel 1946 e port\u00f2 avanti ulteriori lavori radiologici nel corso del periodo. La nave USS \"Independence\", fortemente radioattiva, perch\u00e9 era stata usata come bersaglio nella operazione Crossroads, \"carica di rifiuti radioattivi della NRDL e altri generatori, venne rimorchiata in mare e affondata,\" apparentemente nei pressi di questo sito.\nElevata incidenza di cancro della mammella nella vicina costa a nord del Golden Gate.\nL'area di costa immediatamente di fronte a le isole Farallon, \u00e8 la Marin County (collegata con San Francisco tramite il Golden Gate), dove si registra la pi\u00f9 alta incidenza percentuale di carcinoma della mammella in tutti gli Stati Uniti, anche se alcuni ricercatori collegano questa morbilit\u00e0 a fughe radioattive dalla centrale nucleare di Rancho Seco.\nFauna.\nUccelli marini.\nLe isole Farallon sono una riserva importante che protegge un enorme colonia di uccelli marini. La posizione delle isole in una regione del Pacifico altamente produttiva (corrente della California) e dal lato orientale (fenomeno di risalita dei nutrienti), cos\u00ec come l'assenza di altre grandi isole che possano fornire luoghi adatti di nidificazione, favorisce una popolazione di uccelli marini oltre i 250.000 esemplari. Dodici specie di uccelli marini nidificano sulle isole: il gabbiano occidentale, in cormorano di Brandt, il cormorano pelagico, il cormorano bi-crestato, l'uria di Guillemot, l'uria comune, l'alca minore di Cassin, il pulcinella dai ciuffi, la beccaccia di mare nera del Nordamerica, l'alca minore rinoceronte e lo storno delle tempeste codaforcuta.\nL'isola ha la pi\u00f9 grande colonia nel mondo di gabbiani occidentali e dei petrelli della tempesta cinerei, la seconda specie di queste \u00e8 considerata a rischio di estinzione e ha una priorit\u00e0 di conservazione. L'isola inoltre \u00e8 la terra di svernamento di parecchie specie di uccelli migratori e attrae regolarmente uccelli itineranti (circa 400 specie di uccelli sono state registrate sopra o attorno all'isola).\nOtarie.\nCinque specie di pinnipedi riposano e si accoppiano sulle spiagge di queste isole, allevando i cuccioli in alcuni casi. Questi sono l'elefante marino settentrionale, la foca comune, il leone marino di Steller, l'otaria della California e il callorino dell'Alaska (l'ultimo di questi, come il Auklet rinoceronte, ricomincia a tornare dopo che \u00e8 stata dichiarato specie protetta).\nBalene.\nParecchie specie di cetacei si trovano di frequente nei pressi delle isole di Farallon, pi\u00f9 spesso la balena grigia, la balenottera azzurra e le megattere. Le balene azzurre e le megattere dalla gobba il pi\u00f9 delle volte si trovano vicino alle isole nella stagione estiva e nell'autunno, quando il forte fenomeno di risalita dei nutrienti pu\u00f2 sostenere una ricca catena nutritiva pelagica. Le balene grigie si trovano spesso ai Farallones durante la loro migrazione primaverile verso nord e durante la migrazione verso sud in autunno/inverno. Alcune balene grigie possono essere trovate anche durante l'estate, quando poche balene si sottraggono al viaggio verso l'Alaska e decidono di passare i mesi estivi al largo del litorale del Canada e degli Stati Uniti continentali.\nSquali.\nLa popolazione degli elefanti marini attira molti squali bianchi, la cui presenza e pericolosit\u00e0 sono ben noti attorno a queste isole. Nel 1970, alle Farallon i biologi marini hanno filmato il primo attacco dello squalo bianco contro un leone marino di Steller. Durante i quindici anni successivi, pi\u00f9 di cento attacchi alle foche e ai leoni di mare sono stati osservati da vicino. Durante l'anno 2000, i biologi hanno registrato quasi ottanta attacchi in una singola stagione. Nessuno aveva mai documentato prima un tale comportamento fra i grandi squali bianchi.\nMentre i maschi ritornano annualmente, le femmine tornano soltanto ogni due anni, spesso con morsi nuovi e profondi attorno alle loro teste. La popolazione stagionale al Farallones \u00e8 numericamente variabile: da trenta a cento. Il mare di Farallones \u00e8 unico per le dimensioni di grandi squali bianchi che ci passano. La lunghezza media dei grandi squali bianchi al massimo della loro crescita \u00e8 di 4 a 4,8 metri, con un peso di 680-1.100 chilogrammi, e generalmente le femmine sono pi\u00f9 grandi dei maschi.\nSono state viste anche orche marine che attaccavano gli squali."}
{"id": "1965929", "revid": "302644", "url": "https://it.wikipedia.org/wiki?curid=1965929", "title": "Saturnalia (festivit\u00e0)", "text": ""}
{"id": "1965931", "revid": "22475", "url": "https://it.wikipedia.org/wiki?curid=1965931", "title": "Trachypithecus germaini", "text": "Il langur indocinese (\"Trachypithecus germaini\" ) \u00e8 un primate catarrino della famiglia dei cercopitecidi, in particolare fa parte della trib\u00f9 dei Presbytini nell'ambito della sottofamiglia dei Colobinae.\nIn passato questa specie \u00e8 stata classificata sia come sottospecie di \"Trachypithecus cristatus\" (\"T. cristatus germaini\") che come sottospecie di \"Trachypithecus villosus\" (\"T. villosus germaini\").\nDistribuzione.\nCon due sottospecie (\"Trachypithecus germaini germaini\" e \"Trachypithecus germaini caudalis\") vive in Myanmar, Thailandia, Cambogia e Vietnam meridionale. Predilige le aree di foresta pluviale.\nDescrizione.\nIl pelo \u00e8 grigiastro, con ventre, gola e posteriore color crema: la faccia, di color grigio scuro con occhi castano-rossicci, \u00e8 contornata da una corona di color grigio-giallastro. Le mani e la parte superiore della coda sono nere.\nBiologia.\nPoco si sa dello stile di vita di questi animali: si tratta comunque di animali arboricoli che vivono in \"harem\", composti da un unico maschio e da pi\u00f9 femmine coi propri cuccioli.\nSi nutrono di foglie, prediligendo quelle giovani e tenere ed i germogli, oltre che di frutti e fiori, alimenti questi consumati solo sporadicamente in natura.\nLa femmina, dopo una gestazione di 6-7 mesi, d\u00e0 alla luce un unico cucciolo, che inizialmente \u00e8 di colore arancio-dorato, ma crescendo acquista la colorazione tipica della specie, il che avviene attorno al sesto mese di vita.\nConservazione.\nLa \"IUCN red list\" classifica \"Trachypithecus germaini\" come specie in pericolo di estinzione (\"endangered\")."}
{"id": "1965932", "revid": "729019", "url": "https://it.wikipedia.org/wiki?curid=1965932", "title": "Aeroporto di Quimper Pluguffan", "text": "L'aeroporto di Quimper Pluguffan, noto anche come Aeroporto di Quimper-Cornouaille \u00e8 un aeroporto francese situato vicino alla citt\u00e0 di Quimper, nel dipartimento del Finist\u00e8re."}
{"id": "1965933", "revid": "251304", "url": "https://it.wikipedia.org/wiki?curid=1965933", "title": "Gran Premio di Gran Bretagna 2000", "text": "Il Gran Premio di Gran Bretagna 2000 \u00e8 stato un Gran Premio di Formula 1 disputato il 23 aprile 2000 sul circuito di Silverstone. La corsa fu vinta da David Coulthard su McLaren, davanti al compagno di squadra Mika H\u00e4kkinen e a Michael Schumacher su Ferrari, che era stato il vincitore delle prime tre gare del campionato.\nVigilia.\nAspetti tecnici.\nDurante una sessione di test privati svolta nella settimana prima della gara, Ricardo Zonta sub\u00ec un violento incidente dovuto alla rottura dei triangoli inferiori della sospensione anteriore della sua BAR. Il pilota brasiliano non riport\u00f2 conseguenze serie, ma la squadra anglo-americana provvide a sostituire gli elementi originali, in carbonio, con dei nuovi pezzi in acciaio. Per il resto, la McLaren fu tra le squadre pi\u00f9 attive: la squadra di Woking port\u00f2 in pista un nuovo alettone anteriore abbinato a nuovi schermi dietro le ruote anteriori, mentre la Mercedes forn\u00ec una versione irrobustita del suo propulsore.\nProve libere.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nLe sessione di qualifica del sabato pomeriggio inizi\u00f2 con asfalto bagnato, ma senza pioggia. Quasi tutti i piloti ottennero i propri tempi migliori negli ultimi minuti a disposizione, sfruttando il graduale asciugamento della pista. La pole position fu conquistata da Rubens Barrichello, pi\u00f9 veloce di appena tre millesimi di secondo rispetto ad Heinz-Harald Frentzen. La seconda fila fu occupata dalle McLaren di Mika H\u00e4kkinen e David Coulthard: il pilota finlandese si disse insoddisfatto dell'assetto scelto per la sua monoposto, mentre il suo compagno di squadra fu rallentato dal traffico.\nMichael Schumacher, vincitore delle prime tre gare, fece segnare solo il quinto tempo, a conclusione di una sessione tormentata che lo aveva visto cambiare pi\u00f9 volte l'assetto della sua Ferrari e perdere l'opportunit\u00e0 di effettuare un ultimo giro cronometrato per appena un decimo di secondo. Alle spalle del pilota tedesco si piazzarono Jenson Button, Ralf Schumacher e Jos Verstappen, quest'ultimo autore della migliore prestazione fino a un minuto dal termine e poi autore di un testacoda.\nWarm-up.\nResoconto.\nLa sessione di warm-up di domenica mattina dovette essere rinviata di un'ora e mezza, dalle otto e mezza alle dieci, per via dell'intensa foschia presente sul circuito, che avrebbe impedito all'eliambulanza di decollare in caso di emergenze.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nBarrichello scatt\u00f2 bene dalla pole position e mantenne la testa della corsa, seguito da Frentzen. Alle spalle del duo di testa H\u00e4kkinen, partito male, fu sorpassato dal compagno di squadra Coulthard e blocc\u00f2 Michael Schumacher, che scivol\u00f2 in ottava posizione sopravanzato dalle due Williams e da Villeneuve. Barrichello, con pi\u00f9 benzina rispetto agli immediati rivali, controll\u00f2 gli avversari alle sue spalle: il primo del gruppo di testa a rifornire fu Frentzen, che entrando ai box diede il via libera a Coulthard per attaccare il leader della corsa. Il pilota scozzese riusc\u00ec a superare Barrichello al 30\u00ba giro, ma dovette fermarsi poche tornate pi\u00f9 tardi per il pit stop.\nTuttavia, la corsa di Barrichello termin\u00f2 poco dopo, al 35\u00ba passaggio, a causa di un problema idraulico che lo mand\u00f2 anche in testacoda. Quando, il giro successivo, Michael Schumacher entr\u00f2 ai box, le due McLaren passarono tranquillamente al comando della corsa, con Coulthard davanti ad H\u00e4kkinen; quest'ultimo era pi\u00f9 veloce e avrebbe potuto attaccare il compagno, ma dal muretto fu imposto l'ordine di congelare le posizioni e i due conclusero con queste posizioni.\nSchumacher, grazie al pit stop singolo, tagli\u00f2 il traguardo in terza posizione, precedendo le due Williams del fratello Ralf e di Button. L'ultimo punto disponibile fu conquistato da Jarno Trulli, che sfrutt\u00f2 i ritiri del compagno di squadra Frentzen (quinto prima di avere problemi al cambio) e di Villeneuve.\nFonti.\nTutti i dati statistici sono tratti da Autosprint n.17/2000"}
{"id": "1965934", "revid": "45927", "url": "https://it.wikipedia.org/wiki?curid=1965934", "title": "Ibid.", "text": ""}
{"id": "1965935", "revid": "45927", "url": "https://it.wikipedia.org/wiki?curid=1965935", "title": "Ibid", "text": ""}
{"id": "1965938", "revid": "105025614", "url": "https://it.wikipedia.org/wiki?curid=1965938", "title": "Quisqueyanos valientes", "text": "Quisqueyanos valientes \u00e8 l'inno nazionale della Repubblica Dominicana, fu composto da Jos\u00e9 Rufino Reyes Siancas su testo di Emilio Prud'homme.\nLa prima versione dei versi di Prud'homme fu pubblicata il 16 agosto 1883 dal settimanale \"El Eco de la Opinion\".\nIl 17 agosto 1883 l'inno, cos\u00ec composto, fu eseguito durante un evento organizzato dalla stampa nazionale presso la sede della Loggia Esperanza di Santo Domingo. Fu cantato da un gruppo di giovani, con l'accompagnamento di una piccola orchestra. La composizione fu ben accolta dal pubblico e da allora inizi\u00f2 lentamente a diventare popolare.\nNel 1897, il giornale della capitale \"El Tel\u00e9fono\" pubblic\u00f2 una edizione del testo di Prud'homme, corretta dallo stesso autore.\nLo stesso poeta volle rivedere la sua opera, considerando che la prima versione presentava errori dovuti alla sua inesperienza giovanile. Sebbene avesse 27 anni quando scrisse il suo inno, nel 1883, si vide costretto ad ampliare tardivamente la sua formazione letteraria, a causa della sua estrazione sociale umile. Questa seconda versione divenne quella definitiva.\nCon il nuovo testo approvato a larga maggioranza, il Congresso Dominicano adott\u00f2 \"Quisqueyanos Valientes\" come inno nazionale dopo accesi dibattiti il 7 giugno 1897. L'allora presidente Ulises Heureaux pose il veto comunque, probabilmente a causa dell'avversione di Emilio Prud'homme nei confronti del suo governo dittatoriale.\nL'inno fu finalmente adottato come ufficiale il 30 maggio 1934.\nL'articolo 97 della Costituzione dominicana dichiara che:\nDa notare che il termine \"Dominicanos\" non appare mai nell'inno, poich\u00e9 Prud'homme utilizz\u00f2 costantemente il termine poetico Quisqueyanos. Quisqueya \u00e8 il nome dell'isola di Hispaniola nella lingua dei Taino, il cui significato \u00e8 \"Madre della Terra\"; il termine \u00e8 utilizzato per fare riferimento alla Repubblica Dominicana.\nNel tempo si \u00e8 diffusa la denominazione dell'Inno Nazionale Dominicano come \"Quisqueyanos valientes\", anche se Emilio Prud'homme intitol\u00f2 il suo poema semplicemente \"Himno Nacional\".\nTesto originale spagnolo.\nQuisqueyanos valientes, alcemos \nNuestro canto con viva emoci\u00f3n,\nY del mundo a la faz ostentemos\nNuestro invicto glorioso pend\u00f3n.\nSalve el pueblo que intr\u00e9pido y fuerte, \nA la guerra a morir se lanz\u00f3 \nCuando en b\u00e9lico reto de muerte \nSus cadenas de esclavo rompi\u00f3.\nNing\u00fan pueblo ser libre merece \nSi es esclavo indolente y servil; \nSi en su pecho la llama no crece \nQue templ\u00f3 el heroismo viril.\nM\u00e1s Quisqueya la ind\u00f3mita y brava \nSiempre altiva la frente alzar\u00e1: \nQue si fuere mil veces esclava \nOtras tantas ser libre sabr\u00e1. \nQue si dolo y ardid la expusieron \nde un intruso se\u00f1or al desd\u00e9n,\n\u00a1Las Carreras! \u00a1Beller!... campos fueron \nque cubiertos de gloria se ven.\nQue en la cima de hero\u00edco baluarte,\nde los libres el verbo encarn\u00f3,\ndonde el genio de S\u00e1nchez y Duarte\na ser libre o morir ense\u00f1\u00f3.\nY si pudo inconsulto caudillo\nde esas glorias el brillo empa\u00f1ar,\nde la guerra se vi\u00f3 en Capotillo\nla bandera de fuego ondear.\nY el incendio que at\u00f3nito deja\nde Castilla al soberbio le\u00f3n,\nde las playas gloriosas le aleja\ndonde flota el cruzado pend\u00f3n.\nCompatriotas, mostremos erguida\nnuestra frente, orgullosos de hoy;\nmas Quisqueya ser\u00e1 destruida\npero sierva de nuevo, jam\u00e1s.\nQue es santuario de amor cada pecho\ndo la patria se siente vivir;\nY es su escudo invencible, el derecho;\nY es su lema: ser libre o morir.\nLibertad que a\u00fan se yergue serena\nLa victoria en su carro triunfal.\nY el clar\u00edn de la guerra a\u00fan resuena\nPregonando su gloria inmortal.\n\u00a1Libertad! Que los ecos se agiten \nMientras llenos de noble ansiedad\nNuestros campos de gloria repiten\n\u00a1Libertad! \u00a1Libertad! \u00a1Libertad!"}
{"id": "1965944", "revid": "533647", "url": "https://it.wikipedia.org/wiki?curid=1965944", "title": "Monastero di San Martino delle Scale", "text": ""}
{"id": "1965947", "revid": "729019", "url": "https://it.wikipedia.org/wiki?curid=1965947", "title": "Aeroporto di Rodez-Marcillac", "text": "L'aeroporto di Rodez-Aveyron \u00e8 un aeroporto francese situato vicino alla citt\u00e0 di Rodez, nel dipartimento dell'Aveyron."}
{"id": "1965957", "revid": "599013", "url": "https://it.wikipedia.org/wiki?curid=1965957", "title": "Mirko Giansanti", "text": "Anche suo pap\u00e0, Fosco Giansanti, ha corso come pilota professionista.\nCarriera.\nInizia a correre in moto a 7 anni. Nel 1996 debutta nel motomondiale come wildcard nella classe 125 nel Gran Premio d'Italia con il team Pileri e va a punti nel Gran Premio di Catalogna nello stesso anno, attirando l'attenzione del team Matteoni Racing, che lo fa correre l'anno successivo con una Honda.\nNella sua prima stagione completa conclude 9\u00ba, migliorandosi arrivando 6\u00ba nell'anno successivo. Nel 2000 passa al team Benetton Playlife, ed \u00e8 il leader del mondiale dopo le prime gare, ma si frattura la mano, perdendo cos\u00ec ogni speranza per il titolo. L'anno dopo si sposta al team Axo Racing, e peggiora la sua posizione in classifica generale, con un podio stagionale. Nel 2002 passa al team Scot Racing e conclude 15\u00ba, nel 2003 ritorna al team Matteoni Racing guidando una Aprilia, concludendo 10\u00ba e nel 2004 \u00e8 9\u00ba. Nel 2005 passa alla classe 250, rimanendo sempre con il team Matteoni Racing e una Aprilia, concludendo la sua ultima stagione nel motomondiale con un 15\u00ba posto.\nNel 2008 corre con la Honda CBR600RR del team Berry Racing nel mondiale Supersport ma lascia il campionato dopo le prime cinque gare.\nDal 2007 corre nel Campionato Italiano Velocit\u00e0 categoria Supersport: \u00e8 tredicesimo nel 2007, quindicesimo nel 2008 e quinto nel 2009, stagione nella quale colleziona due podi (entrambi al Mugello). L'anno successivo \u00e8 di nuovo impegnato nella Supersport 600 con una Triumph Daytona 675 del team Padova Motocorse. Chiude undicesimo con 32 punti la classifica piloti. Nel 2011 passa alla guida di motociclette Kawasaki conquistando quattro piazzamenti a podio ed il quarto posto in classifica piloti. Nel Biennio 2012-2013, sempre con Kawasaki, conclude al terzo posto in classifica."}
{"id": "1965958", "revid": "1573940", "url": "https://it.wikipedia.org/wiki?curid=1965958", "title": "Polioptilidae", "text": "I Polioptilidi (Polioptilidae ) sono una famiglia di piccoli uccelli passeriformi noti come zanzarieri o pigliamoschini.\nDescrizione.\nLa maggior parte dei polioptilidi sono di colore grigio tendente al blu ed hanno il tipico becco allungato degli insettivori. Molte specie hanno caratteristici segni neri sulla testa e lunghe code bianche e nere.\nPoche specie, appartenenti ai generi \"Microbates\" e \"Ramphocaenus\" hanno invece livree meno appariscenti tendenti al marrone, code pi\u00f9 piccole e becco pi\u00f9 lungo.\nDistribuzione e habitat.\nSi trovano su tutto il territorio delle Americhe, eccetto che nell'estremo sud e sulle Ande pi\u00f9 elevate.\nLa maggior parte delle specie \u00e8 stanziale delle zone sub tropicali e tropicali, tranne lo zanzariere blu-\ngrigio che migra in inverno dagli Stati Uniti e dal Canada verso sud.\nVivono soprattutto nei sottoboschi delle foreste, spesso umide.\nSistematica.\nLa famiglia comprende 17 specie in 3 generi:"}
{"id": "1965964", "revid": "124703411", "url": "https://it.wikipedia.org/wiki?curid=1965964", "title": "Antiferromagnetismo", "text": "L'antiferromagnetismo \u00e8 una propriet\u00e0 caratteristica di alcuni materiali come il manganese, il cromo, l'ematite, gli ossidi MnO2, FeO, CoO, ecc.; tali materiali sono detti antiferromagnetici. In tali materiali, contrariamente a quanto accade per i materiali ferromagnetici in cui la configurazione di minima energia si ha per spin paralleli, l'interazione tra gli atomi \u00e8 tale da realizzare una configurazione di minima energia quando gli spin sono antiparalleli.\nNel MnO2, ad esempio, lo ione negativo ossigeno ha su ogni lato uno ione positivo di manganese.\nI momenti di dipolo magnetico degli ioni positivi sono allineati antiparallelamente essendo ognuno accoppiato con uno degli spin elettronici, orientati nella direzione opposta, dello ione ossigeno, dando cos\u00ec luogo ad una configurazione di energia minima per l'intero sistema.\nLa magnetizzazione di questi materiali, al di sotto di una certa temperatura detta di N\u00e9el, e in assenza di campo magnetico esterno, \u00e8 praticamente nulla.\nAnche quando vi \u00e8 un campo magnetico esterno, i dipoli magnetici tendono a mantenere la disposizione antiferromagnetica.\nA causa di difetti nella struttura atomica, la configurazione antiparallela non \u00e8 mai perfettamente rispettata, e si genera pertanto un piccolo momento magnetico residuo; questo fenomeno \u00e8 detto ferromagnetismo parassita.\nEsiste anche un antiferromagnetismo scompensato o ferrimagnetismo, cos\u00ec definito in quanto gli spin opposti non si compensano perfettamente, dando origine ad un magnetismo residuo."}
{"id": "1965965", "revid": "125724943", "url": "https://it.wikipedia.org/wiki?curid=1965965", "title": "Stuart Little 2", "text": "Stuart Little 2 \u00e8 un film di Rob Minkoff del 2002, sequel di \"Stuart Little - Un topolino in gamba\" del 1999.\nTrama.\nDopo tre anni, Stuart ormai si \u00e8 integrato nella famiglia Little ma ha difficolt\u00e0 a legare con gli altri; infatti, durante la partita di calcio con il fratello George viene sparato in rete insieme al pallone e successivamente il topolino rompe involontariamente l'aeroplanino in costruzione di suo fratello.\nUn giorno, sulla via di ritorno verso casa, Stuart incontra Margalo, una canarina che, per via della sua ala ferita, non riesce a volare. Stuart la invita a casa, almeno fin quando la sua ala non si sar\u00e0 rimessa in sesto e lei accetta. In realt\u00e0, Margalo \u00e8 segretamente complice di Falcone, uno spietato falco pellegrino che si occup\u00f2 di lei quando rimase orfana, affinch\u00e9 lei possa saldare il suo 'debito' con lui, venne inviata nelle case dei new-yorkesi per poi rubare oggetti di valore. Falcone la costringe a rubare l'anello di Eleanor, ma lei si rifiuta di farlo, visto il legame con i Little e soprattutto con Stuart (che sembra aver visto in lei una vera amica), tuttavia, \u00e8 costretta ad accettare poich\u00e9 Falcone minaccia di mangiare Stuart se non lo far\u00e0.\nQuando i Little scoprono che l'anello \u00e9 sparito, pensano che sia caduto nello scarico della cucina e cos\u00ec Stuart si offre di calarsi nel tubo tramite una corda per recuperarlo. Tuttavia la corda si spezza ma Stuart si salva grazie a Margalo la quale, in seguito, presa dai sensi di colpa, fugge via senza dire niente. Non trovandola pi\u00f9 Stuart si convince che sia stata rapita da Falcone e decide di fuggire di casa con il suo gatto Fiocco di Neve per cercarla, prima di andare chiede a George di coprirlo per non far sapere niente ai suoi genitori.\nTra le vie della citt\u00e0 Stuart e Fiocco di Neve trovano Monty, il gatto randagio amico di Fiocco di Neve, dal quale apprendono che Falcone vive in cima al grattacielo Pishkin; una volta li Falcone racconta a Stuart della finta ferita di Margalo e del suo comportamento da ladra, ma Stuart non gli crede fin quando Falcone non gli mostra l'anello rubato ad Eleanor. A questo punto appare Margalo, la quale confessa a Stuart la verit\u00e0 rivelandogli, inoltre, di ritenerlo davvero suo amico. I due stanno per scappare insieme, ma Stuart viene buttato da Falcone gi\u00f9 dall'edificio, atterrando fortunatamente su un camion della spazzatura e svenendo per l'atterraggio. Convinto che Stuart sia morto, Falcone rinchiude Margalo in un barattolo di vernice.\nRipresi i sensi, Stuart scopre di essere su una chiatta dei rifiuti che si allontana da New York, dopo un po' trova il vecchio aeroplanino di suo fratello, rotto ma ancora funzionante. E cos\u00ec, dopo alcune riparazioni di fortuna, riesce ad attivarlo e ritornare in citt\u00e0. Intanto, i Little scoprono che George ha mentito e lo costringono a dire la verit\u00e0, e cos\u00ec mentre i Little si precipitano verso il grattacielo, Fiocco di Neve arriva in cima e, dopo aver liberato Margalo, viene attaccato da Falcone. A quel punto Margalo minaccia di gettare l'anello dal tetto se Falcone non lo lascia libero, Falcone le ordina di restituire l'anello ma Margalo fugge e Stuart la salva prontamente con il suo aereo; insieme volano fino al Central Park inseguiti da Falcone; dopo un po' capendo di non poter volare pi\u00f9 veloce di lui, giocano una mossa strategica sfruttando la luce solare riflessa dall'anello di Eleanor per accecare il falco, che si schianta proprio contro l'aereo dal quale Stuart salta fuori all'ultimo secondo. Quest'ultimo viene salvato in volo da Margalo mentre Falcone precipita nel bidone della spazzatura dove Monty stava cercando del cibo.\nQualche tempo dopo, i Little salutano Margalo, che migra a sud per l'arrivo dell'inverno; a salutare c'\u00e8 anche la piccola Martha, sorellina di George e Stuart, con grande gioia dei Little per aver sentito la bambina dire le sue prime parole."}
{"id": "1965966", "revid": "115500906", "url": "https://it.wikipedia.org/wiki?curid=1965966", "title": "Port-aux-Fran\u00e7ais", "text": "Port-aux-Fran\u00e7ais \u00e8 una stazione tecnica e scientifica permanente nelle isole Kerguelen, creata nel 1950 sulla costa sud della penisola Courbet sul golfo del Morbihan, sulla Grande Terre.\nStoria.\nIl sito della stazione fu scelto per la sua posizione riparata e per la fattibilit\u00e0 di una pista d'aviazione, che non \u00e8 stata per\u00f2 mai realizzata.\nA partire dal 1955, vi furono installati alcuni macchinari messi a punto in Australia, destinati allo stabilimento di lavorazione del grasso di foca, per conto della \"Soci\u00e9t\u00e9 industrielle des abattoirs parisiens\" (Sidap).\nAll'interno del fabbricato industriale fu celebrato il primo matrimonio delle Kerguelen il 16 dicembre del 1957, tra il giovane imprenditore Marc P\u00e9chenart, con Martine Raulin.\nAlcuni macchinari furono installati il giorno dopo.\nLo stabilimento ebbe breve durata e fu abbandonato nel 1960, i macchinari in parte furono trasportati all'Isola di Reunion nel 2005, ma alcuni furono abbandonati sul posto.\nOrganizzazione.\nLa stazione dispone di un porto in acque poco profonde e di una banchina per lo scarico delle navi merci che fanno la spola con le navi di approvvigionamento. Gli effettivi della base sono in genere 60 persone in inverno e fino a 120 in estate. Oltre agli equipaggiamenti logistici necessari al suo funzionamento, comprende laboratori scientifici (biologia, geofisica) e installazioni tecniche (meteorologia, telecomunicazioni, etc.), oltre a un piccolo ospedale. Vi si trova anche una chiesa, detta \"Notre-Dame des Vents\"."}
{"id": "1965967", "revid": "287204", "url": "https://it.wikipedia.org/wiki?curid=1965967", "title": "Ioanella", "text": "Ioanella \u00e8 una frazione del Comune di Torricella Sicura in Provincia di Teramo.\nStoria.\nL'origine del nome Ioanella deriverebbe da \"ioaria\" o \"iuaria\", ossia \"un piccolo ministero o luogo del Giudice, destinato dai primitivi feudatarj di quelle parti ad amministrar la bassa giustizia ai vassalli\". \n&lt;br&gt;\nAltri nomi rinvenuti su antichi documenti che citano la localit\u00e0 sono: \"Giovannel\", \"Giovannella\", \"Giovannello\", \"Ioanello\", \"Iuganello\", \"Iuvanello\", \"Joanella\". &lt;br&gt;\nIl territorio fece parte del contado di Teramo e in seguito dello Stato di Bisegno. \nLa vicina S. Giovanni a Scorzone fruiva dei numerosi vassalli di Ioanella e dintorni. &lt;br&gt;\nIoanella ebbe una sua Universit\u00e0 (il corrispettivo di un attuale comune) col nome di Santa Maria di Ioanella. &lt;br&gt;\n\u00c8 citata gi\u00e0 in un documento del 1011 quando due appezzamenti di terreno (uno dei quali lavorato a vigna) furono donati al monastero di S. Giovanni a Scorzone. &lt;br&gt;\nNel 1124 era gi\u00e0 feudo della Chiesa apruziense, tenuto dai Teutoneschi. &lt;br&gt;\nNel 1671 risulta ancora tra le terre del Vescovado mentre non risulta pi\u00f9 cos\u00ec quando, nel 1782, veniva inserita tra i feudi della citt\u00e0 di Teramo (col nome di \"Villa Ioannella\"). &lt;br&gt;\nNel secolo XVII non fu censita tra le \"Universit\u00e0\" ma tra le Ville separate della citt\u00e0 di Teramo. &lt;br&gt;\nNel 1779 parte del territorio noto come \"Feudo di Notar Berardo\" appartenuto per ultimo a tal Carlo di Berardo e reincamerato dalla Regia Corte per una estensione di coppe 5 e canne 18 pari a circa ettari 3,24, fu acquistato all'asta dalla famiglia Vergara Caffarelli a cui fu imposto il nome di \"Feudo di Comignano\" sul quale la famiglia pot\u00e9 trasferire nel 1780 il titolo di Marchese dalla omonima localit\u00e0 sita nei pressi di Nola.&lt;br&gt;\nNel 1813 Ioanella fu annessa al Comune di Torricella (oggi Torricella Sicura). &lt;br&gt;\nDopo la Seconda guerra mondiale Ioanella non era ancora raggiunta da una strada carrozzabile ma solo da una mulattiera che saliva da Villa Popolo, dove la carrozzabile terminava. &lt;br&gt;\nCon delibera consiliare comunale del 13 agosto 1951 a Ioanella fu assegnata la definizione di \"frazione\" insieme ad altre 22 frazioni del comune di Torricella Sicura. Ben 37 ne risulteranno in un documento del 1967. &lt;br&gt; \nNegli anni cinquanta fu costruita la strada rotabile Villa Popolo-Ioanella e l'edificio della scuola elementare, che fu completato con successivi lavori ai primi anni sessanta. &lt;br&gt;\nDella frazione di Ioanella fanno attualmente parte le seguenti localit\u00e0: Casanova, Villa Colle, Case Marcozze, Case Manare e Case di Pompa.\nMonumenti e luoghi d'interesse.\nEdifici religiosi.\nS. Maria Assunta.\n\u00c8 la chiesa principale; sorge nel nucleo storico di Ioanella. &lt;br&gt;\nRisulta gi\u00e0 in un documento del 1289 quando venne affidata ad un solo Rettore mentre in precedenza risultava affidata a 4 Rettori. &lt;br&gt;\nNel 1329 risultavano in suo affidamento 92 persone. &lt;br&gt;\nDalle prime visite pastorali del Vescovo di Teramo del 1583 e 1614 la chiesa aveva in cura 470 anime. &lt;br&gt;\nCon decreto del Ministero dell'Interno del 29 novembre 1986, pubblicato sulla G.U. del 21 gennaio 1987, la chiesa \u00e8 stata dichiarata ente ecclesiastico civilmente riconosciuto. &lt;br&gt;\nSono presenti opere d'arte dei secoli XVII-XVIII, fra i quali i dipinti del teramano Vincenzo Baldati.\nSanta Barbara.\n A poche centinaia di metri a monte del nucleo di Ioanella, in direzione dell'antica sorge la chiesetta di S. Barbara. &lt;br&gt;\nSorta al centro di cinque case i cui abitanti erano vassalli di S. Giovanni a Scorzone, fu soggetta fin dal XIV secolo al Capitolo aprutino. Prima del 1583 era governata da un proprio Rettore e conservava ancora entrate autonome.\nSociet\u00e0.\nEvoluzione demografica.\nNel suo Dizionario del 1804, Luigi Ercole indica in \"Joanella\" la presenza di 31 anime. &lt;br&gt;\nFrancescantonio Nanni, Vescovo di Teramo, nella \"Relatio ad limina\" del 1814 descrive le parrocchie della sua Diocesi; a Ioanella (che in questo periodo gi\u00e0 ricade nel Comune di Torricella), risultano 50 anime. \nSegue la serie dei censimenti della seconda met\u00e0 del XX secolo:\nCultura.\nIstruzione.\nPer effetto della Legge Coppino sull'istruzione obbligatoria, nel 1878 il municipio di Torricella Sicura nominava una maestra per la scuola di Ioanella e una per Borgonovo. Non essendoci locali idonei in queste frazioni per ospitare la scuola e l'abitazione della maestra, le nuove classi miste furono attivate a Piano Grande e Antanemuccio. Nel settembre 1884 le scuole furono finalmente attivate nelle frazioni di Ioanella e Borgonovo. Nel 1888 da Ioanella la scuola fu trasferita a Poggio Valle per servire anche gli studenti residenti nella vicina Valle Piola i cui studenti non erano in numero inferiore a quello di Ioanella. Nell'aprile 1891 alcuni consiglieri riuscirono a far passare la decisione di trasferire di nuovo la scuola da Poggio Valle a Ioanella. In seguito si giunse al compromesso di trasferire la maestra, ad anni alterni, a Ioanella e a Poggio Valle. Successivamente si decise di adottare la \"rotazione\", ogni tre anni, degli insegnanti delle scuole rurali miste da una frazione all'altra. Nel 1911 Ioanella ebbe definitivamente assegnata la scuola elementare.\nLa pietra di Ioanella.\nIoanella \u00e8 ricordata per le cave di pietra calcarea che vi erano nei suoi pressi, usata per realizzare colonne di ordine corinzio nella Cattedrale di Teramo, sul portone della chiesa di S. Francesco (oggi Sant'Antonio) e di altri edifici.\nCon tale pietra fu realizzato anche il palazzo dell'Intendenza (oggi il Palazzo del Governo)."}
{"id": "1965968", "revid": "117036082", "url": "https://it.wikipedia.org/wiki?curid=1965968", "title": "Antonio Grober", "text": "Biografia.\nAntonio Grober nasce nel 1847 nella frazione di Dorf, situata in Val d'Otro sopra Alagna Valsesia, da Cristoforo Grober, geometra . All'et\u00e0 di 8 anni lascia la sua amata terra per frequentare le elementari, prima, e il ginnasio di Varallo, poi . Negli anni 1863 e 1867 si trasferisce rispettivamente a Novara, dove frequenta il liceo classico Carlo Alberto e a Torino, per iscriversi all'Universit\u00e0 fino al 1870, anno in cui consegue la laurea in giurisprudenza . Nonostante questa lontananza dalla propria terra, nel corso degli anni, la passione per le montagne della Valsesia lo ha sempre riportato ad Alagna Valsesia per effettuare escursioni nel periodo di vacanza .\nIl 1872 \u00e8 l'anno in cui, a livello professionale, inizia una proficua collaborazione con lo studio legale dell'avvocato e del presidente del CAI Orazio Spanna. Dopo due anni di praticantato, nel 1874, Antonio Grober diventa socio dello studio del suo amico e collega Orazio Spanna . In questo periodo, il 3 settembre 1874, Antonio Grober raggiunge un primato: insieme all'avvocato Giuseppe Antonelli \u00e8 la prima persona a scalare sul versante valsesiano del Monte Rosa, il monte delle Locce (ora Punta Grober) alto 3497m . \nNell'agosto 1888 viene eletto consigliere provinciale, membro della Deputazione, delegato del Consiglio di leva, delegato nella Giunta per la revisione delle liste dei giurati nel circondario di Varallo . Nel 1890, inoltre, diventa componente del Comitato scolastico e del Comitato forestale. Dal 1891 fino alla sua morte ricopre la carica di presidente del Club Alpino Italiano . Nel 1892 Antonio Grober ha scritto il necrologio del suo amico e collega Orazio Spanna, noto avvocato e alpinista piemontese. Il 15 marzo 1896, su proposta del ministero della Pubblica istruzione, viene nominato Cavaliere della Corona d'Italia . \nQuattro anni dopo, il 14 aprile 1900, viene nominato dal Ministero degli Interni Ufficiale e il 3 luglio 1904 Commendatore .\nMuore il 31 dicembre 1909. Nel corso di una relazione tenutasi presso la sede della Deputazione Provinciale di Novara, infatti, \u00e8 colto da un improvviso malore che lo ha costretto ad accasciarsi al suolo . A nulla sono serviti gli immediati soccorsi dei presenti ."}
{"id": "1965969", "revid": "400694", "url": "https://it.wikipedia.org/wiki?curid=1965969", "title": "Ilario Fiore", "text": "Per anni fu corrispondente della RAI dall'estero: negli anni sessanta da New York, negli anni settanta da Mosca e negli anni ottanta da Pechino.\nBiografia.\nDopo aver finito l'Istituto Tecnico a Nizza Monferrato, si trasfer\u00ec a Torino dove si iscrisse alla Facolt\u00e0 di Economia e Commercio, che lasci\u00f2 quando Umberto Calosso lo chiam\u00f2 al giornale \"Sempre Avanti\", da lui diretto.\nDopo \"L'Umanit\u00e0\" e la \"Settimana Incom\", scrisse per \"Il Tempo\" di Angiolillo e Gianni Letta e fu inviato in Egitto, Argentina, Algeria e Ungheria.\nPassato alla RAI fece per un breve periodo l'inviato speciale. Fu corrispondente dagli Stati Uniti, dalla Spagna, dall'Unione Sovietica e dalla Cina.\nMor\u00ec nel 1998 mentre stava lavorando ad un libro sul tentato furto da parte dei russi dei progetti per il Concorde. Fu sepolto nel cimitero di Castel di Guido a Roma."}
{"id": "1965977", "revid": "155634", "url": "https://it.wikipedia.org/wiki?curid=1965977", "title": "Martin Marinac", "text": "Biografia.\nCarriera sciistica.\nSpecialista dello slalom speciale attivo in gare FIS dal dicembre del 1994, in Coppa Europa Marinac esord\u00ec il 12 gennaio 1998 ad Altenmarkt-Zauchensee in discesa libera (80\u00ba) e ottenne il primo podio il 9 dicembre 2001 a Dam\u00fcls in slalom gigante (3\u00ba); il 20 gennaio 2002 fece il suo esordio in Coppa del Mondo nello slalom speciale di Kitzb\u00fchel, classificandosi 10\u00ba. In quella stagione 2001-2002 in Coppa Europa ottenne una serie di buoni piazzamenti, tra cui sette podi, che gli permisero vincere il trofeo continentale, aggiudicandosi anche la classifica di slalom gigante.\nIl prosieguo della sua partecipazione alla Coppa del Mondo invece port\u00f2 solo altri due piazzamenti nei primi dieci; il miglior risultato fu il 6\u00ba posto ottenuto il 28 gennaio 2003 a Schladming in slalom speciale. Colse l'unica vittoria in Coppa Europa, nonch\u00e9 ultimo podio, il 14 marzo 2005 a Roccaraso in slalom speciale e concluse la sua carriera in Coppa del Mondo all'inizio della stagione 2006-2007, il 18 dicembre in Alta Badia senza qualificarsi per la seconda manche dello slalom speciale in programma. Si ritir\u00f2 nel febbraio del 2007 e la sua ultima gara fu lo slalom speciale di Coppa Europa disputato a Oberjoch il 17 febbraio, chiuso da Marinac al 15\u00ba posto; in carriera non prese parte a rassegne olimpiche o iridate.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica dell'Austria.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1965981", "revid": "118180", "url": "https://it.wikipedia.org/wiki?curid=1965981", "title": "Adattatore dei dialoghi", "text": ""}
{"id": "1965985", "revid": "19933", "url": "https://it.wikipedia.org/wiki?curid=1965985", "title": "Tamfana", "text": ""}
{"id": "1965991", "revid": "300067", "url": "https://it.wikipedia.org/wiki?curid=1965991", "title": "Micheal Ray Richardson", "text": "Carriera.\nQuarta scelta assoluta del 1978, ha giocato nella NBA per otto anni, soprattutto nei New York Knicks dal 1978 al 1982. Nel 1984 fu trovato positivo alla cocaina per la terza volta e venne sospeso dal campionato NBA, per poi venire definitivamente radiato nel 1986. Nel 1991 venne trovato ancora positivo. Arriv\u00f2 in Italia nel 1988 nelle file dell'allora Knorr Bologna. Gioc\u00f2 in Italia fino al 1994, vincendo la Coppa Italia nel 1989 e divent\u00f2 MVP dell'All Star Game. L'anno successivo sempre con la Virtus vinse la Coppa Italia e la Coppa delle Coppe. Segn\u00f2 50 punti nell'All Star Game, ottenendo un nuovo record. Nel 1991 inizi\u00f2 la preparazione con Bologna e venne trovato positivo alla cocaina. Sugar si giustific\u00f2 dicendo che si trattava di un anestetico.\nNel 1992 si accas\u00f2 alla Baker Livorno, dove tra lo scetticismo iniziale torn\u00f2 a disputare due campionati di ottimo livello, facendo letteralmente tornare l'amore per il basket nella citt\u00e0, amore che era finito dopo la contestatissima fusione tra le due realt\u00e0 cittadine arcirivali tra loro, ovvero la Pallacanestro Livorno e la Libertas. Memorabile la prestazione contro la sua ex-squadra Virtus a Bologna, dove mise a segno 32 punti e, anche grazie ad un tiro da 3 punti di Lauro Bon (anch'esso ex-Virtus) all'ultimo secondo del supplementare, riusc\u00ec a conquistare un posto per i play-off. Torn\u00f2 a quasi 43 anni alla Libertas Forl\u00ec, nel campionato 1998-99. Al termine di quella stagione riusc\u00ec a strappare un contratto tornando a Livorno, ma nel febbraio del 2000 venne tagliato e termin\u00f2 la sua carriera a quasi 45 anni.\nBiopic.\nLa sua storia ha ispirato il documentario del 2000 \"Whatever Happened to Micheal Ray?\" di Chris Rock."}
{"id": "1965994", "revid": "1305772", "url": "https://it.wikipedia.org/wiki?curid=1965994", "title": "Clan Fabbrocino", "text": "Il clan Fabbrocino \u00e8 un sodalizio criminale di tipo camorristico originario della zona di San Giuseppe Vesuviano, che impone una specie di tassa agli imprenditori della propria zona e svolge l'importazione e lo smercio di droga e altre innumerevoli attivit\u00e0 delinquenziali.\nStoria.\nIntorno al 1982 Mario Fabbrocino 'o gravunaro, si distacca da Michele Zaza (referente di Cosa nostra a Napoli) e, con i fratelli Russo di San Paolo Belsito e Fiore D'Avino di Somma Vesuviana costituisce un clan autonomo che controlla un vasto territorio tra il nolano e il Vesuvio: San Gennaro Vesuviano e San Giuseppe Vesuviano, Ottaviano e San Gennarello, Palma Campania e parte di Terzigno. Quando Mario Fabbrocino si mette in testa di espandere il clan e di espugnare Castellammare di Stabia e fa presente i suoi propositi ai fratelli Russo ed ai fratelli D'Avino, questi ultimi scelgono di staccarsi da Fabbrocino e si aggregano a Carmine Alfieri, lontano cugino di \"'o Gravunaro\", col quale Mario Fabbrocino aveva gi\u00e0 sancito un patto di non belligeranza poich\u00e9 ambedue avevano lo stesso fine: annientare Cutolo. Sia Alfieri che Fabbrocino, per mano della Nuova Camorra Organizzata e per volere di Cutolo, subirono la perdita di un fratello (Salvatore Alfieri, ucciso nel dicembre del 1981, e Francesco Fabbrocino, ucciso nell'ottobre del 1980). Mario Fabbrocino pass\u00f2 i dieci anni successivi la morte del fratello a covare vendetta, una vendetta che realizz\u00f2 nel 1990, eliminando, a Tradate, con il supporto della 'ndrangheta calabrese (che in quegli anni, in Lombardia, stava impadronendosi del monopolio del traffico e dello spaccio di stupefacenti) Roberto Cutolo, figlio del \"Professore di Ottaviano\", che a Tradate era confinato in soggiorno obbligato. Per l'omicidio Cutolo, Fabbrocino ha ricevuto una condanna all'ergastolo.\nModus operandi.\nVoto di scambio.\nLa camorra del nolano partecipava alle campagne elettorali per le elezioni comunali e regionali, sostenendo vari candidati; poi persone del clan usavano il sindaco per appalti truccati, forniture, abusi edilizi accertati e non sanzionati, concessioni in deroga a ogni normativa, assunzioni di personale tecnico e amministrativo senza concorso e altre attivit\u00e0 imprenditoriali, cosiddetto \"voto di scambio\"; i voti illegali venivano proprio dalle famiglie degli operai di queste attivit\u00e0, ed erano obbligati a votare secondo le indicazioni dei camorristi.\nEstorsione.\nI Fabbrocino imponevano con il ricatto violento agli imprenditori edili, l'acquisto di calcestruzzo prodotto dalla ditta \"La Fortuna\" e il pagamento di tangenti estorsive da versare al clan. Giovanni Gugliotta, imprenditore accondiscendente della ditta \"Transport\", di Savignano sul Panaro, fra il 2004 e 2005, avrebbe sviluppato un complesso sistema di riciclaggio, che avveniva per mezzo di false fatturazioni di falsi trasporti.\nSecondo i giudici, la morsa dei Fabbrocino sulle vittime delle estorsioni era talmente forte che gli esattori del pizzo affiliati al clan non avevano neanche necessit\u00e0 di avanzare richieste estorsive: le vittime, spontaneamente, consegnavano il denaro agli affiliati. Gli estorsori, inoltre, pretendevano, oltre al denaro, anche altri beni in regalo, come autovetture, vestiti firmati e prodotti alimentari\nFondazione della Nuova Famiglia.\nMario Fabbrocino, nato a Ottaviano, (Napoli), soprannominato \"o gravunaro\" (il carbonaio), fu uno dei promotori dell'organizzazione \"Nuova Famiglia\", la quale fronteggiava la Nuova Camorra Organizzata. \nSicari.\nAll'inizio degli anni novanta fu chiesto da parte della 'ndrangheta calabrese al nord, l'omicidio di Salvatore Batti, criminale napoletano, sospettato di passare informazioni alla Criminalpol, rifugiatosi nel napoletano durante la guerra tra i boss mafiosi calabresi del nord e gli stessi Batti, che avevano cercato di regnare al posto di Renato Vallanzasca.\nI Fabbrocino vollero in cambio dell'omicidio, l'uccisione di Roberto Cutolo, figlio di Raffaele Cutolo che puntualmente avvenne.\nFalsari.\nAssolto per il fatto non sussiste Antonio Fabbrocino, nipote del boss Mario, fabbricava finti BOT da smerciare a Tangentopoli.\nCorruzione di giudici e avvocati.\nMario Fabbrocino nel 1996 cercava di pilotare la causa corrompendo avvocati e procuratore generale. Arrestati 2 magistrati, Ciro Demma e Antonio Esti, accusati di concorso esterno in associazione mafiosa, dopo le rivelazioni di pentiti Carmine Alfieri, Pasquale Galasso, Domenico Cuomo e Costantino Laiola.\nRiciclaggio di rifiuti tossici.\nAntonio Iovino, imprenditore di 48 anni (nel 2012), di San Gennaro Vesuviano, legato al clan camorristico Fabbrocino, specializzatasi in riciclaggio di rifiuti tossici, \u00e8 stato condannato in primo e secondo grado perch\u00e9 ha costruito la bretella di collegamento tra il Vallo di Lauro e l'uscita di Palma Campania dell'autostrada A30, con materiale misto a rifiuti pericolosi.\nRacket e traffico di sostanze stupefacenti.\nI fratelli Vittorio e Sabato Casillo, Giuseppe Caliendo, detto \"Peppe \u2018e zuzzelle\" (Giuseppe le mozzarelle), sono stati arrestati per associazione a delinquere di stampo mafioso, estorsione e traffico di sostanze stupefacenti.\nTruffa nel settore dell'abbigliamento.\nA San Giuseppe Vesuviano e in altre citt\u00e0 campane come Eboli, Avellino e Salerno, Giovanni Bonavita, titolare dei negozi \"Les femmes\", \"Cassandra\", Luisa Prisco, titolare del negozio \"Ca.Pri\" e Katiuscia Casillo, titolare del negozio \"Nisa\", vendevano abiti confezionati con tessuti rubati, da sarti non retribuiti. Gli indagati si recavano dai grossisti, ordinavano grossi quantitativi di tessuto in rotolo, pagando un acconto o con assegni scoperti; poi facevano confezionare gli abiti da sarte e cucitrici senza retribuire la manodopera e senza pagare tasse. Le indagini sono partite nel 2006, in seguito alle denunce di commercianti finiti nella rete del racket, gestito dai fratelli Casillo e da Giuseppe Caliendo.\nArresto del boss 'o gravunaro e dei suoi affiliati e nuova gestione.\nIl 22 settembre 1987, mentre Mario Fabbrocino era detenuto nel carcere di Bellizzi Irpino, gli furono concessi gli arresti domiciliari in clinica, per curarsi da un gravissimo stato di salute, ma il 14 novembre, circa un mese dopo, si diede alla fuga e rimase latitante per 10 anni.\nBerardo Striano, braccio destro di Mario Fabbrocino 'o gravunaro, accusato di associazione a delinquere di stampo mafioso, omicidio, estorsione ed armi, latitante da un anno, fu arrestato all'aeroporto di Colonia, in Germania, il 25 febbraio 1997, mentre stava per prendere il volo per l'Argentina.\nMario Fabbrocino fu arrestato a San Martin, trenta chilometri circa da Buenos Aires, in Argentina, i primi di settembre 1997.\nNei periodi in cui Mario Fabbrocino era in carcere, il gruppo veniva gestito da Luigi Bonavita e da Domenico Nunziata, quest'ultimo persona fidata del boss Fabbrocino. Da quando il boss \u00e8 diventato irrintracciabile nel 2004 molti dei suoi affiliati hanno cominciato a far perdere le loro tracce. Il 14 agosto 2005 lo storico boss \"o Gravunaro\", veniva definitivamente incarcerato con l'accusa di duplice omicidio, condanna confermata nel 2006.\nL'11 giugno 2008 finirono in carcere Mario Fabbrocino cinquantaduenne di San Gennaro Vesuviano, Michele La Marca quarantasettenne di Ottaviano, Angelo Borrelli trentacinquenne di San Gennaro Vesuviano, Michele Bonaiuto cinquantenne residente a Sirignano (Avellino), Angelo Buono quarantenne residente a San Valentino Torio (Salerno) e Vincenzo Marano sessantunenne di San Gennaro Vesuviano.\nDopo l'arresto di \"O Gravunaro\", il boss del clan \u00e8 divenuto Mario Fabbrocino, detto \"maruzzo\" (murice), cugino, omonimo e cognato del boss storico, avendo \"o gravunaro\", sposato sua sorella. L'accusa per i sei presunti affiliati al clan Fabbrocino \u00e8 di estorsione aggravata condotta in maniera associata ai danni di diversi imprenditori del territorio. Gli imprenditori che tentavano di opporsi al pagamento del pizzo venivano condotti da Michele La Marca, detto \"o muzzone\", egli riusciva a convincerli della bont\u00e0 dei pagamenti da effettuare. Le tangenti da pagare erano pari al 35-40% del valore dell'appalto, e inoltre venivano invitati a versare circa 3000 euro per le famiglie dei detenuti nei periodi di Natale, Pasqua e Ferragosto.\nIl clan \u00e8 retto principalmente da tre famiglie criminali: quella dei Bifulco (che, in particolare, si occupa del riciclaggio, soprattutto al Nord Italia, dei proventi derivanti da attivit\u00e0 illecite), quella dei Cesarano, che insieme alla famiglia dei Nunziata, capeggia un gruppo operante su Palma Campania e la famiglia Striano. \nNel corso degli anni, il clan ha sempre assicurato assistenza agli affiliati, detenuti e liberi, e alle famiglie di quest'ultimi, il che ha fatto s\u00ec che il clan rimanesse coeso e refrattario rispetto agli attacchi dello Stato. I Fabbrocino, oltre che da profitti provenienti da attivit\u00e0 illecite, possono contare anche su profitti generati dalle numerose e remunerative attivit\u00e0 imprenditoriali che il clan, in pi\u00f9 zone d'Italia, controlla. Ed \u00e8 proprio grazie al suo importante patrimonio che il clan \u00e8 riuscito e riesce a mantenere ancora il vincolo dell'omert\u00e0 fra i suoi associati. Le numerose offensive dello Stato contro il clan, non sono mai state corroborate da collaboratori di giustizia di rilievo.\nAlcuni collaboratori di giustizia che in passato hanno militato nei clan Anastasio di Sant'Anastasia e D'Avino di Somma Vesuviana, hanno dichiarato ai giudici che, a seguito del grosso ridimensionamento che ha interessato i due predetti clan, i Fabbrocino avrebbero allargato le loro vedute, maturando l'intenzione di espandersi e imporsi in Sant'Anastasia e Somma Vesuviana. Sempre se ci si attiene alle rivelazioni di altri pentiti (come Maurizio Ferraiuolo, ex esponente degli Stolder di Forcella), i Fabbrocino avevano anche in progetto di estendere i propri tentacoli sino alla Zona Orientale di Napoli, approfittando della debacle del Clan Sarno di Ponticelli, e nella zona di Marigliano, grazie a propri esponenti presenti su quel territorio. Il pentito Ferraiuolo ha inoltre dichiarato che i Fabbrocino, previo l'aver stipulato un patto con i Mazzarella di San Giovanni, volevano entrare nei maxi-appalti del Centro direzionale di Napoli. L'ex esponente degli Stolder incontr\u00f2 un esponente dei Fabbrocino proprio per discutere della possibilit\u00e0 di far entrare quest'ultimi nell'affare, i quali gi\u00e0 controllerebbero appalti e distribuzione di calcestruzzo in buona parte d'Italia e in Europa. \nLa nuova generazione dei Fabbrocino sembra avere tessuto, inoltre, rapporti con le organizzazioni camorristiche di Napoli est; proprio le nuove leve del clan potrebbero disegnare i nuovi scenari della potente cosca vesuviana, un tempo fortemente legata ai clan Cava e Russo, il quale legame andava a sancire il cartello camorristico predominante nella zona che comprende il Nolano, i comuni di San Gennaro Vesuviano, San Giuseppe Vesuviano, Ottaviano e Terzigno, nonch\u00e9 il Vallo di Lauro. Detta zona si trova oggi a vivere un periodo di forte fibrillazione per quel che concerne gli assetti delle organizzazioni criminali ivi operanti, stante il fatto che gli storici boss locali hanno perduto, per via di detenzione in carcere o decesso, la loro leadership sul territorio; ci\u00f2 ha prodotto la genesi di nuove generazioni all'interno dei clan storici, la genesi di nuove organizzazioni criminali indigene, nonch\u00e9 la possibile nascita di nuove alleanze."}
{"id": "1965998", "revid": "57342", "url": "https://it.wikipedia.org/wiki?curid=1965998", "title": "Enrico Paolini", "text": "Professionista dal 1969 al 1979, conta la vittoria di sette tappe al Giro d'Italia, tre campionati italiani e una Milano-Torino.\nCarriera.\nCorridore con doti di velocista, riusc\u00ec a passare professionista nel 1969 grazie all'aiuto decisivo di Wainer Franzoni, suo capitano nei dilettanti, appena passato \"pro\" con la neonata formazione Scic, che lo raccomand\u00f2 alla stessa squadra.\nAppena all'esordio vinse il Gran Premio Citt\u00e0 di Camaiore e si conferm\u00f2 nei tre anni successivi vincendo altrettante tappe al Giro d'Italia; nel 1973 nella Tre Valli Varesine si fregi\u00f2 del titolo di campione italiano. La carriera tra i pro, tutta svoltasi in maglia Scic e conclusasi nel 1979, vide Paolini imporsi in totale in sette tappe al Giro, cinque al Tour de Suisse, e in tre campionati italiani, e ottenere anche molte vittorie e piazzamenti nelle classiche italiane.\nDopo il ritiro \u00e8 stato assistente direttore sportivo per numerose formazioni professionistiche italiane, tra cui la Carrera di Davide Boifava, la Del Tongo e la GB-MG Boys di Paolo Abetoni, la Scrigno di Bruno Reverberi, la Cantina Tollo/Acqua &amp; Sapone/Domina di Vincenzino Santoni e l'Acqua &amp; Sapone di Palmiro Masciarelli."}
{"id": "1966001", "revid": "3732", "url": "https://it.wikipedia.org/wiki?curid=1966001", "title": "Marco Musuro", "text": "Biografia.\nMarco Musuro nacque a Candia, nell'isola di Creta, attorno all'anno 1470 ed era membro di una delle grandi famiglie cretesi. Il padre \u00e8 stato da alcuni identificato in tale \u0393\u03b5\u03ce\u03c1\u03b3\u03b9\u03bf\u03c2 \u1f41 \u039c\u03bf\u03c5\u03c3\u03bf\u1fe6\u03c1\u03bf, uno dei testimoni del testamento datato al 27 settembre 1486 di Teodoro \u03a4\u03bf\u03c5\u03c1\u03bb\u03b9\u03bd\u03cc\u03c2, ma in effetti nulla sembra collegarlo col nostro Musuro. Altra teoria \u00e8 quella che si basa sul testo della sottoscrizione del codice Laurentianus LVII 5, dove il copista si firma come \u039c\u03ac\u03c1\u03ba\u03bf\u03c2 \u1f38\u03c9\u03ac\u03bd\u03bd\u03bf\u03c5 ma l'identificazione di questo scriba con Marco Musuro non trova d'accordo tutti gli studiosi, soprattutto M. Sicherl.\nNulla si conosce riguardo alla sua educazione da ragazzo: non si sa se sia stato educato in una scuola oppure da un precettore in casa.\nCerto \u00e8 che per completare la sua istruzione, come era uso presso le nobili famiglie cretesi dell'epoca, si rec\u00f2 in Italia e pi\u00f9 precisamente a Firenze attorno l'anno 1486. Nella citt\u00e0 medicea ebbe come maestro Giano Lascaris (1445?-1534) e questo \u00e8 un fatto certo confermato dalla sua Ode a Platone (v. 59, \u039b\u03b1\u03c3\u03ba\u03b1\u03c1\u03ad\u03c9\u03bd \u03b3\u03b5\u03bd\u03b5\u1fc6\u03c2 \u1f10\u03c1\u03b9\u03ba\u03c5\u03b4\u03ad\u03bf\u03c2 \u1f04\u03ba\u03c1\u03bf\u03bd \u1f04\u03c9\u03c4\u03bf\u03bd).\nSi \u00e8 a conoscenza di almeno dieci codici che copi\u00f2 durante la sua permanenza a Firenze, in quattro dei quali si trova pure la sottoscrizione \u1f10\u03bd \u03a6\u03bb\u03bf\u03c1\u03b5\u03bd\u03c4\u03af\u1fb3. Si tratta di autori abbastanza ricercati e quasi tutti in prosa, a eccezione di Licofrone e degli scolii ad Euripide e di quelli a Sofocle. Tutti questi codici sono formati da quinioni con piegatura in quarto, filigrane per la maggior parte dei tipi Briquet \u201cAigle\u201d 86-91, iniziali in maiuscola epigrafica delineate da una doppia striscia di colore rosso-rosa o ruggine. La similarit\u00e0 dei codici conferma che questi manoscritti (tra i quali il Laur. LVII,52) furono vergati tutti nello stesso periodo dal medesimo copista, appunto Marco Musuro.\nNel Vat. gr. 1336 (manoscritto contenente Senofonte, \"De Socratis dictis\", Dione Crisostomo e Plutarco, \"Moralia\") nel margine superiore del foglio 199 (il primo del quaternione 199-206) si trova la scritta \u201cCandie 1491\u201d. Ci\u00f2 fa supporre che durante quell'anno il Musuro si sia recato per un breve periodo a Creta, poich\u00e9 il resto del manoscritto \u00e8 invece stato completato a Firenze nel 1493, come riporta la sottoscrizione al f. IIIv.\nAllievi assieme a lui a Firenze dovevano essere anche Michele Trivolis (1470- 1556) e Aristobulo Apostolis (Candia 1468/69- Venezia 1535), del quale troviamo la grafia in due fogli all'interno di un codice vergato dal Musuro (Par. Gr. 2799, ff. 21-22v) e che copi\u00f2 anche negli stessi anni (1492-93) due manoscritti ora conservati in Biblioteca Nazionale Marciana che Musuro us\u00f2 come antigrafi del Burney 96 e del Laur. LVII 52.\nNel 1494, dopo la morte di Lorenzo il Magnifico, Musuro lasci\u00f2 Firenze e si spost\u00f2 a Venezia dove inizi\u00f2 la collaborazione con Aldo Manuzio. Qui infatti lo troviamo nel 1495 quando copia un manoscritto ora conservato all'\u201cEscorial\u201d contenente Alessandro di Afrodisia. La sottoscrizione al f. 125 \u00e8 \u201c\u1f18\u03bd \u0392\u03b5\u03bd\u03b5\u03c4\u03af\u03b1\u03b9\u03c2 \u03bc\u03b7\u03bd\u1f78\u03c2 \u1f30\u03bf\u03c5\u03bb\u03bb\u03af\u03bf\u03c5 \u03b9\u03b1\u00b41495\u201d. Inoltre si conosce da una deposizione di Musuro del 1498 che verso la fine del 1495 egli si recava a Candia dopo aver lasciato i suoi libri al copista Cesare Stratego; vi rimase per pi\u00f9 di un anno. Ritorn\u00f2 sicuramente a Venezia nel 1497\nUn curioso evento che coinvolse il dotto cretese avvenne nel 1498. Durante un processo che vedeva come imputato Andrea Servos tenutosi all'inizio di marzo, vennero chiamati Giorgio Vergizi, Giovanni Gregoropulo e Marco Musuro; per stabilire se un codice contenente testi di magia in greco dal titolo \"Interpretatio Solomontis ad filium suum Roboam\" (riconosciuto nel Taurin, gr, C. VII, 15) fosse stato vergato dall'imputato, ci si bas\u00f2 su altre due sue lettere in greco per riconoscerne la grafia. Questo libro era stato trovato dallo stesso Musuro presso Cesare Stratego (che era morto proprio durante l'assenza del Cretese) cui aveva lasciato anch'egli i propri libri prima di partire e, non riconoscendolo come proprio, lo aveva consegnato a Giuseppe vescovo di Metone. L'esame calligrafico eseguito da Musuro \u00e8 estremamente accurato, basandosi sull'analisi delle lettere \u0392 e \u03a6, sulla qualit\u00e0 della carta e sulla rapidit\u00e0 della scrittura: \u201c\"Item mi \u00e8 sta' monstrato una lettera scrita in greco, [...] et domandato se questa lettera \u00e8 de una medema man che fuo scritto dito libro, respondo come che ho fato comparation in certe lettere, come sia dir B et \u03a6 et altre generaliter et particulariter, et segondo che la mia conscientia me morde me par che s'asomeliano forte, vero \u00e8 con diversa presteza et inchiostro et diligentia de conzamento de la charta\"[...]\u201d.\nTra il 1497 ed il 1499 Musuro collabor\u00f2 a diverse edizioni in prevalenza di Aldo Manuzio:\nGli specialisti sono concordi nel ritenere l'edizione degli scol\u00ee ad Aristofane una delle migliori mai realizzate.\nMarco Musuro si rec\u00f2 nel dicembre 1499 prima a Ferrara e poi si trasfer\u00ec a Carpi, dove ottenne l'incarico di precettore e bibliotecario del principe Alberto III Pio, posto che prima aveva occupato Aldo Manuzio. Nel 1502 torn\u00f2 a Venezia dove lavor\u00f2 assieme con quest'ultimo a due nuove edizioni:\nFu poi nominato dalla Repubblica di Venezia professore di greco a Padova nel 1505, quando mor\u00ec Lorenzo da Camerino, in sua sostituzione (giacch\u00e9 questi si era recato a Lisbona nel 1500) insegnava per\u00f2 dal 22 luglio 1503, sebbene non fosse di ruolo. Il suo insegnamento a Padova si rivel\u00f2 un evento importantissimo. Annover\u00f2 infatti, tra coloro che seguivano le sue lezioni, studenti da tutta Europa come Johannes Cuno ed Erasmo da Rotterdam\nDai \"Diari\" di Marin Sanudo si sa che Marco Musuro nel gennaio 1505, quindi mentre era professore a Padova, si candid\u00f2 per l'incarico di professore di greco a Venezia. Il suo concorrente era Niccol\u00f2 Leonico Tomeo che ottenne poi la cattedra. Nel 1509 Musuro perse il posto poich\u00e9 lo Studio di Padova chiuse a causa della guerra provocata dalla Lega di Cambrai contro la Repubblica veneziana. Riprese quindi nuovamente la collaborazione con Aldo Manuzio per l'edizione di Plutarco del marzo 1509: in effetti il codice Ambr. C 195 inf., antigrafo usato dalla tipografia aldina, contiene delle note di sua mano.\nInoltre in questo periodo a Musuro fu affidato dalla Serenissima Repubblica l'importante e delicato incarico di traduttore dei documenti di Stato scritti in greco. Nel 1511 divenne anche professore di greco a Venezia non lasciando per\u00f2 il suo incarico di traduttore. Sanudo menziona Musuro in compagnia di alcuni personaggi di spicco della Venezia dell'epoca tra i quali Alberto III Pio, Cristoforo e Carlo Cappello.\nTra il 1513 ed il 1514 fu incaricato di insegnare ai giovani nobili della scuola della Cancelleria ducale dove venivano educati i futuri dirigenti della Repubblica.\nFu questo un momento importante per la sua carriera, che \u00e8 documentato in una nota di sua mano datata 17 ottobre 1514 nel codice Par. gr. 2697, contenente il Commento all'Odissea di Eustazio di Tessalonica:\n\u1f04\u03c0\u03b1\u03bd \u1f41 \u039c\u03bf\u03c5\u03c3\u03bf\u1fe6\u03c1\u03bf\u03c2 \u1f00\u03bd\u03b5\u03bb\u03ad\u03be\u03b1\u03c4\u03bf \u03bc\u03ad\u03c7\u03c1\u03b9 \u03c4\u1fc6\u03c2 \u1f10\u03c3\u03c7\u03ac\u03c4\u03b7\u03c2 \u03c3\u03c5\u03bb\u03bb\u03b1\u03b2\u1fc6\u03c2 \u1f45\u03c4\u03b5 \u03b4\u03b7\u03bc\u03bf\u03c3\u03af\u03b1 \u03c4\u1f78\u03bd \u1f45\u03bc\u03b7\u03c1\u03bf\u03bd \u1f10\u03bd\u03b5\u03c4\u03af\u03b7\u03c3\u03b9 \u1f21\u03c1\u03bc\u03ae\u03bd\u03b5\u03c5\u03b5 \u03c4\u03bf\u1fd6\u03c2 \u03b5\u1f50\u03c0\u03b1\u03c4\u03c1\u03af\u03b4\u03b1\u03b9\u03c2 \u1f00\u03c6\u03b9\u03b4\u2018 \u03bc\u03b7\u03bd\u1f78\u03c2 \u1f40\u03ba\u03c4\u03c9\u03b2. \u03b9\u03b6\u2018.\nE. Mioni in un suo importante saggio individua i codici aventi una dedica scritta dal dotto cretese durante il periodo veneziano (1509-1516); possiamo cos\u00ec renderci conto delle sue conoscenze in base ai dedicatari: troviamo tra questi insigni umanisti come Andrea Navagero, Scipione Carteromaco, G.B. Egnazio, il cardinal Domenico Grimani, Pietro Bembo e Urbano Bolzani; vi sono poi esponenti delle famiglie patrizie quali Gaspare e Taddeo Contarini, Giovanni Cornaro, Girolamo Zeno e Jacopo Semitecolo. Inoltre, le dediche ci permettono pure di conoscere i nomi di alcuni suoi allievi provenienti dalle famiglie patrizie: Paolo, Ladislao e Lorenzo Priuli, Antonio Mocenigo, Antonio Brocardo, Bertucci Soranzo e Carlo Cappello.\nTra questi codici uno, il Marc. gr. IX, 8, il Musuro singolarmente lo dedica a se stesso: \u201c\u039c\u03ac\u03c1\u03ba\u1ff3 \u039c\u03bf\u03c5\u03c3\u03bf\u03cd\u03c1\u1ff3 \u03c4\u1ff7 \u03ba\u03c1\u03b7\u03c4\u1f76 \u03b4\u03b7\u03bc\u03bf\u03c3\u03af\u1ff3 \u03ba\u03b1\u03b8\u03b7\u03b3\u03b7\u03c4\u1fc7\u201d. Mioni nota che se gli fosse stato dedicato da altri vi sarebbe stata una profusione di elogi che qui invece manca del tutto. Tra i personaggi appena menzionati particolare importanza per Marco Musuro riveste Carlo Cappello (Venezia 1492- Cipro 1546), esponente di una celebre famiglia veneziana. Fu a lui che il Cretese lasci\u00f2 i libri al momento della partenza per Roma e sembra essere lui il Carlo al quale Musuro dedica dei versi in almeno cinque codici (tra cui uno un tempo conservato a Madrid ed ora perduto). Nel Vat. Palat. gr. 261, vergato da Michele Apostolis, Musuro gli dedica sei trimetri giambici contenenti un gioco di parole riguardo alla propriet\u00e0 del manoscritto:\n\u03a6\u03af\u03bb\u03c9\u03bd \u03c4\u03cc\u03b4' \u1f10\u03c3\u03c4\u03af\u03bd, \u03bf\u1f50 \u03bc\u03cc\u03bd\u03bf\u03c5 \u039a\u03ac\u03c1\u03bb\u03bf\u03c5 \u03ba\u03c4\u03ad\u03b1\u03c1.\n\u039a\u03ac\u03c1\u03bb\u03bf\u03c5 \u03c4\u03cc\u03b4' \u03bf\u1f50\u03ba \u1f14\u03c3\u03c4' \u1f00\u03bb\u03bb\u1f70 \u039c\u03bf\u03c5\u03c3\u03bf\u03cd\u03c1\u03bf\u03c5 \u03ba\u03c4\u03ad\u03b1\u03c1\n\u039a\u03ac\u03c1\u03bb\u03bf\u03c5 \u03c4\u03cc\u03b4' \u1f10\u03c3\u03c4\u1f76\u03bd \u03bf\u1f50\u03c7\u1f76 \u039c\u03bf\u03c5\u03c3\u03bf\u03cd\u03c1\u03bf\u03c5 \u03ba\u03c4\u03ad\u03b1\u03c1.\n\u039a\u03ac\u03c1\u03bb\u03bf\u03c5 \u03c4\u03cc\u03b4' \u1f10\u03c3\u03c4\u1f76\u03bd \u1f20\u03b4\u1f72 \u039c\u03bf\u03c5\u03c3\u03bf\u03cd\u03c1\u03bf\u03c5 \u03ba\u03c4\u03ad\u03b1\u03c1.\n\u03a4\u03cd\u03c7\u03b7\u03c2 \u03c4\u03cc\u03b4' \u1f10\u03c3\u03c4\u1f76 \u03ba\u03c4\u1fc6\u03bc\u03b1 \u03ba\u03b1\u1f76 \u03c4\u1ff6\u03bd \u03c7\u03c1\u03c9\u03bc\u03ad\u03bd\u03c9\u03bd\n\u1f00\u03bb\u03bb' \u03bf\u1f54\u03c4\u03b5 \u039a\u03ac\u03c1\u03bb\u03c9\u03bd \u03bf\u1f54\u03c4\u03b5 \u039c\u03bf\u03c5\u03c3\u03bf\u03cd\u03c1\u03c9\u03bd \u03ba\u03c4\u03ad\u03b1\u03c1.\nQuesto \u00e8 degli amici, non \u00e8 solo propriet\u00e0 di Carlo.\nQuesto non \u00e8 di Carlo, ma \u00e8 propriet\u00e0 di Musuro\nQuesto \u00e8 propriet\u00e0 di Carlo o di Musuro.\nQuesto \u00e8 propriet\u00e0 della sorte e di chi lo usa,\nma n\u00e9 \u00e8 possesso di Carlo, n\u00e9 di Musuro.\nIl Vat. Palat. gr. 287, la cui grafia \u00e8 stata identificata come di Michele Apostolis, riporta altri due componimenti-dedica vergati dal Musuro per Carlo: uno si compone di due esametri ed \u00e8 al f. 2v mentre un altro al f. 237v e datato dalla sottoscrizione al \u201cX\u00b0 Iulii M.D.XI. Venetiis\u201de reca scritto in inchiostro diverso \u201cMusuri\u201d, si tratta di dieci trimetri giambici:\n\u1f6e \u03c7\u03c1\u03c5\u03c3\u03bf\u03c6\u03b5\u03b3\u03b3\u1fc6 \u03ba\u03b1\u1f76 \u03b3\u03bb\u03c5\u03ba\u03b5\u1fd6\u03b1\u03bd \u1f25\u03bb\u03b9\u03b5\n\u1f00\u03ba\u03c4\u1fd6\u03bd\u03b1 \u03c0\u03ad\u03bc\u03c0\u03c9\u03bd, \u03bb\u03b1\u03bc\u03c0\u03c1\u1f72 \u03c0\u03b1\u03bd\u03c4\u1f78\u03c2 \u03b1\u1f30\u03b8\u03ad\u03c1\u03bf\u03c2\n\u1f40\u03c6\u03b8\u03b1\u03bb\u03bc\u1f72, \u03ba\u03cc\u03c3\u03bc\u03bf\u03c5 \u03c4' \u1f44\u03bc\u03bc\u03b1 \u03c6\u03c9\u03c4\u03b1\u03c5\u03b3\u03ad\u03c3\u03c4\u03b1\u03c4\u03bf\u03bd,\n\u1f66 \u03c0\u03b1\u03bd\u03c4\u03b5\u03c0\u03cc\u03c0\u03c4\u03b1 \u03a6\u03bf\u1fd6\u03b2\u03b5 \u03c0\u03b1\u03bd\u03b4\u03b5\u03c1\u03ba\u03ad\u03c3\u03c4\u03b1\u03c4\u03b5,\n\u1f10\u03be \u03bf\u1f57 \u03c4\u03b5\u03b8\u03c1\u03af\u03c0\u03c0\u03bf\u03b9\u03c2 \u1f10\u03bc\u03b2\u03b5\u03b2\u1f7c\u03c2 \u03c7\u03c1\u03c5\u03c3\u03b7\u03bd\u03af\u03bf\u03b9\u03c2\n\u03c4\u03ad\u03bc\u03bd\u03b5\u03b9\u03c2 \u1f00\u03b5\u03b9\u03b4\u03af\u03bd\u03b7\u03c4\u03bf\u03c2 \u1f00\u03c3\u03c4\u03ad\u03c1\u03c9\u03bd \u1f40\u03b4\u03cc\u03bd,\n\u03b5\u1f36\u03b4\u03b5\u03c2 \u03c0\u03cc\u03c4' \u03b5\u1f36\u03b4\u03b5\u03c2 \u03b3\u1fc6\u03c2 \u1f45\u03bb\u03b7\u03c2 \u03bb\u03b5\u03cd\u03c3\u03c3\u03c9\u03bd \u03c0\u03ad\u03b4\u03bf\u03bd\n\u03c0\u03bf\u03bb\u03c5\u03c3\u03c0\u03b5\u03c1\u1ff6\u03bd \u03c4' \u1f04\u03bd\u03c9\u03b8\u03b5\u03bd \u1f00\u03bd\u03b8\u03c1\u03ce\u03c0\u03c9\u03bd \u03c0\u03cc\u03bb\u03b5\u03b9\u03c2\n\u1f05\u03b3\u03b1\u03bb\u03bc\u03b1 \u03c4\u03bf\u1fd6\u03bf\u03bd, \u03c4\u03bf\u1fd6\u03bf\u03bd \u1f14\u03c1\u03bd\u03bf\u03c2 \u03b5\u1f50\u03b8\u03b1\u03bb\u1f72\u03c2\n\u03bf\u1f36\u03bf\u03c2 \u03c0\u03ad\u03c6\u03c5\u03ba\u03b5 \u039a\u03ac\u03c1\u03bb\u03bf\u03c2 \u03bf\u1f57 \u03ba\u03c4\u03ad\u03b1\u03c1 \u03c4\u03cc\u03b4\u03b5.\nInfine, un'altra dedica a Carlo, questa in distici elegiaci, la troviamo nel Vat. Palat. gr. 275 (f. di guardia 8v), identica a quella che si trova nell'Ambr. A 164 sup., solamente che in quest'ultimo \u00e8 preceduta dalla scritta \u201c\u03bc\u03ac\u03c1\u03ba\u03bf\u03c5 \u03bc.\u201d e riporta la variante \u1f00\u03ba\u03b5\u03c1\u03c3\u03bf\u03ba\u03cc\u03bc\u03b1\u03c2 al posto del corretto \u03ac\u03ba\u03b5\u03c1\u03c3\u03b5\u03ba\u03cc\u03bc\u03b7\u03c2. Il Musuro dimostra in effetti una spiccata propensione poetica; infatti, oltre ad uno svariato numero di epigrammi o di brevi componimenti, suoi sono anche l'Ode a Platone (\u1f68\u03b4\u1f74 \u03b5\u1f30\u03c2 \u03a0\u03bb\u03ac\u03c4\u03c9\u03bd\u03b1) ed un \u201c\u03a0\u03b9\u03c3\u03c4\u03b5\u03cd\u03c9\u201d recentemente edito da F. Pontani in un codice miscellaneo. L'Ode a Platone \u00e8 un componimento poetico in cento distici elegiaci che venne pubblicata nel 1513 nell'edizione aldina a stampa di Platone curata da Musuro stesso. Quest'ode \u00e8 stata ritenuta una tra le manifestazioni poetiche in lingua greca pi\u00f9 alte del Rinascimento e rispecchia il particolare periodo di rinascenza della filosofia platonica durante il quale fu composta. Il credo \u00e8 vergato nel codice \u1f18\u03b8\u03bd\u03b9\u03ba\u1f74 \u0392\u03b9\u03b2\u03bb\u03b9\u03bf\u03b8\u03ae\u03ba\u03b7 \u03c4\u1fc6\u03c2 \u1f19\u03bb\u03bb\u03ac\u03b4\u03bf\u03c2 1062, opera d' un unico scriba, identificato con Pacomio Rusanos, ma contenente diversi scritti di varia natura. Esso occupa i fogli 302v-303v e, ovviamente, non \u00e8 autografo del Musuro sebbene l'attribuzione non sia in dubbio sia per il titolo: \u039c\u03ac\u03c1\u03ba\u03bf\u03c5 \u039c\u03bf\u03c5\u03c3\u03bf\u03cd\u03c1\u03bf\u03c5 \u03c4\u1f78 \u03c0\u03b9\u03c3\u03c4\u03b5\u03cd\u03c9 \u03b4\u03b9' \u1f11\u03be\u03b1\u03bc\u03ad\u03c4\u03c1\u03c9\u03bd, che per alcune lampanti somiglianze stilistiche con l'Ode a Platone. Con i suoi quarantasette versi (sebbene ci sia una lacuna) questo testo \u00e8 quindi il secondo pi\u00f9 lungo conosciuto del Musuro, ed \u00e8 di carattere religioso: si tratta infatti di una rielaborazione in versi della professione di fede cristiana, esercizio stilistico diffuso in epoca bizantina anche se il suo stile \u00e8 molto diverso dagli esempi precedenti soprattutto nell'uso di una onomastica di derivazione pagana come per esempio \u039f\u1f50\u03bb\u03cd\u03bc\u03c0\u03bf\u03b9\u03bf per significare o\u1f50\u03c1\u03b1\u03bd\u03bf\u1fe6. La datazione non \u00e8 certa, ma sicuramente il componimento \u00e8 successivo al 1501, poich\u00e9 prima di quella data il manoscritto Pal.gr. 90, contenente la Parafrasi del Vangelo di San Giovanni di Nonno di Panopoli alla quale il Musuro sicuramente s'ispira, non era ancora giunto Venezia e non ne era ancora uscita l'edizione aldina, della quale fu l'unico antigrafo. Comunque questo poema non and\u00f2 in circolazione o molto probabilmente venne destinato dall'autore ad un ambito privato. Va notato comunque dal punto di vista teologico che nel suo simbolo lo Spirito Santo procede solo dal Padre e non anche dal Figlio; dogma questo della Chiesa ortodossa e non di quella romana.\nForse il Musuro compose questa poesia durante gli anni 1514-1515 quando fece parte della Confraternita dei Greci di Venezia, il che testimonia appunto la sua vicinanza all'ortodossia cristiana ed alla comunit\u00e0 greca veneziana, cosa che comunque non gl\u00ec imped\u00ec successivamente di essere nominato vescovo da Papa Leone X. Dai Diari del Sanuto apprendiamo che, il 5 maggio 1515 Marco Musuro venne proposto per l'incarico di direttore di una libreria in \u201cTerra nuova\u201d dove sarebbero stati custoditi i libri donati dal Bessarione, all'epoca ancora chiusi in alcune voluminose casse. Ma successivamente venne fatto il nome di Giambattista Egnazio ed infine fu scelto per il posto Andrea Navagero.\nMusuro collabor\u00f2 sempre con Manuzio nell'allestimento di sei edizioni durante questo periodo in cui risiedette a Venezia:\nPindarus (Aldo, Venezia, gen. 1513/1514)\nDopo la morte di Aldo Manuzio nel febbraio del 1515 lavor\u00f2 per i Giunta alle edizioni di:\nInfine riprese a lavorare per la tipografia aldina:\nIn questo periodo il Musuro aveva ancora l'incarico di traduttore delle lettere di Stato scritte in greco come dice Sanuto, ma era pure supervisore religioso di ci\u00f2 che in lingua greca veniva pubblicato, carica da lui stesso dichiarata nella prefazione dell'edizione delle orazioni di Gregorio Nazianzeno sopra citata. Nel 1517 tradusse in lingua latina il trattato sulla gotta (\"Liber de podagra\") di Demetrio Pepagomeno.\nNel giugno del 1516 papa Leone X lo nomin\u00f2 vescovo (ovviamente di rito latino) di Ierapetra e arcivescovo di Monemvasia Musuro non raggiunse comunque mai i luoghi dove avrebbe dovuto svolgere il nuovo incarico. Il 7 ottobre 1516 present\u00f2 al Doge di Venezia i suoi rispetti poich\u00e9 stava per partire per Roma, citt\u00e0 nella quale Marco Musuro fu preceduto dalla propria fama di uomo dotto. Compare anche in un dialogo scritto da Niccol\u00f2 Liburnio ne \"Le occorrenze umane\", che si svolge il 13 maggio 1517 in una villa poco fuori dalla citt\u00e0 capitolina ed il tema della discussione \u00e8 la nobilt\u00e0.\nPare comunque che il Musuro avesse intenzione di tornare presto a Venezia ad insegnare Greco, stando a quanto riferisce Sanuto nei Diari. Il 10 settembre 1517 riporta: \u201c\"A la seconda letera, dil Musuro, per esser amalado, \u00e0 mandato il suo secretario a caxa a dimandar la opinion sua. Li disse voleva venir a Venecia a lezer [...] et sar\u00e0 a Venecia a principio dil Studio\"\u201d. Scrisse poi nel dicembre 1517 (quando Musuro era per\u00f2 ormai morto): \u201c\"hessendo mancato il reverendo domino Marco Masuro episcopo di Gierapetra et arziepiscopo di Malvasia, qual voleva tornar a lezer in questa terra a la letura greca\"\u201d.\nMarco Musuro mor\u00ec prematuramente sabato 24 ottobre 1517 a Roma.. Marco Minio, ambasciatore veneziano nella citt\u00e0 capitolina in una lettera datata al 29 ottobre 1517 (un gioved\u00ec) ne dava la notizia: \u201c[...]\" E perch\u00e9 la V. Serenit\u00e0 per una sua mi commette che debba intendere quando il reverendissimo Mousuro \u00e8 per venire a Venetia alla sua lettura, li significo come lui grandemente desiderava ritornare a leggere, n\u00e9 delle cose di qui molto si sodisfaceva, ma l'\u00e8 piaciuto al Nostro Signore Iddio di chiamarlo a Se, e domenica a hore X morse. \u00c8 stato sepolto molto honoratamente. Sono state all'essequie, oltre il gran numero di episcopi, l'oratore dell'Imperatore Portugallo et ancora io i salutai per nome del Reverendissimo Cardinal di Medici del qual lui era familiare. Ha lassato suoi commissarii il Signor Alberto da Carpi e D. Zuan Lascari.\"[...]\u201d\nDella morte parla anche Sanuto il 31 ottobre 1517:\u201c\"Lo episcopo Mussuro morse Sabato con gran dolor di tutti. \u00c8 stato amalato do mexi, era venuto eticho\".\u201d\nNe ricorda sempre lo stesso la scomparsa il 28 novembre dello stesso anno: \u201c\"Item, di la morte di domino Marco Muxuro episcopo di Gierapetra et arziepiscopo di Malvasia, homo dotisimo in greco, stato amalado assai\" [...]\u201d\nFu sepolto nella chiesa di S. Maria della Pace. L'epitaffio fu scritto da Antonio d'Amiterno:\n\"Musure, mansure parum, properata tulisti\"\n\"praemia: namque cito tradita, rapta cito.\"\nDi Musuro Erasmo da Rotterdam dar\u00e0 la celebre definizione: \u201c\"Musurus autem ante senectutem periit, [...] vir natione Graecus, nempe Cretensis, sed Latinae linguae usque ad miraculum doctus: quod vix ulli Graeco contigit praeter Theodorum Gazam, et Ioannem Lascarem, qui adhuc in vivis est. Deinde totius philosophiae non tantum studiosissimus, vir summis rebus natus, si superesse licuisset\"\u201d.\nManoscritti o incunaboli recanti la mano di Musuro.\nVedi la fonte"}
{"id": "1966008", "revid": "767487", "url": "https://it.wikipedia.org/wiki?curid=1966008", "title": "Jozef Barmo\u0161", "text": "Carriera.\nClub.\nDopo aver iniziato nel Dru\u017estevn\u00edk Be\u0161e\u0148ovo, nel 1970 pass\u00f2 all'Inter Bratislava, squadra con cui gioc\u00f2 ininterrottamente fino al 1985, salvo una parentesi nel 1978 al Dukla Praga.\nNazionale.\nTra il 1977 e il 1982, collezion\u00f2 52 presenze con la . Debutt\u00f2 il 9 novembre 1977 a Praga contro l' (1-1), mentre gioc\u00f2 la sua ultima partita il 24 giugno 1982 a Valladolid contro la .\nPartecip\u00f2 ai campionati europei di calcio di e al Campionato mondiale di calcio di .\nAllenatore.\nDal 1995 al 1998 fu l'assistente di Jozef Jankech sulla panchina della . Successivamente allen\u00f2 M\u0160K \u017dilina e Inter Bratislava.\nAttualmente siede sulla panchina della ."}
{"id": "1966011", "revid": "22475", "url": "https://it.wikipedia.org/wiki?curid=1966011", "title": "Trachypithecus barbei", "text": "Il presbite del Tenasserim (Trachypithecus barbei ) \u00e8 un primate catarrino della famiglia dei cercopitecidi; in particolare fa parte della trib\u00f9 dei Presbytini, comprendente le specie asiatiche della sottofamiglia Colobinae.\nDistribuzione e habitat.\nCome intuibile dal nome comune, questi animali vivono nell'omonima regione della penisola malese, politicamente compresa fra Myanmar e Thailandia, dove vivono nella foresta pluviale.\nDescrizione.\nIl pelo \u00e8 grigio-nerastro sul dorso e sugli arti e pi\u00f9 chiaro sul ventre: la faccia \u00e8 di colore nero con riflessi violacei, mentre attorno agli occhi sono presenti due cerchi bianchi che lo fanno rassomigliare al presbite dagli occhiali (\"Trachypithecus obscurus\"). Sulla testa \u00e8 presente una caratteristica cresta.\nBiologia.\nMolto poco si sa delle abitudini di vita di questi animali: si suppone che si tratti di animali diurni ed arboricoli, che vivono in gruppi ed hanno dieta comprendente prevalentemente foglie, ma anche frutti e fiori."}
{"id": "1966012", "revid": "599013", "url": "https://it.wikipedia.org/wiki?curid=1966012", "title": "Radomil Rous", "text": "Carriera.\nNel 1994 ha iniziato a gareggiare in competizioni nazionali e l'anno successivo gareggia in 250. Ha vinto il titolo nazionale della categoria dal 2001 al 2003.\nLe sue prime apparizioni internazionali sono nel campionato Europeo Velocit\u00e0 dove ha gareggiato in classe 250 dal 1998 al 2004 e nella categoria Supersport dal 2006 al 2008.\nPer quanto riguarda le competizioni del motomondiale, dopo aver partecipato come wild card alle edizioni del GP della Repubblica Ceca dal 1997 al 2003 ed a quello di Valencia 2003 dove ottiene il suo primo punto mondiale, nel 2004 ha partecipato alla sua prima stagione quasi completa in classe 250, due gare come wildcard con l'Aprilia RSV 250 del team Campetella Racing ed il finale di stagione con una Yamaha YZR 250 del team UGT Kurz come pilota sostitutivo.\nL'anno successivo ha gareggiato nella stessa classe con una Honda RS 250 R nel team Wurth Honda BQR, ma sempre senza conseguire risultati di particolare rilievo.\nNel 2007 corre come wild card il gran premio della Repubblica Ceca a Brno nel campionato mondiale Supersport con una Yamaha YZF-R6 del team KRTZ IV. Il risultato in gara lo vede ritirato, quindi non ottiene punti per la classifica piloti.\nSempre nel 2007 si sposta nel campionato Alpe Adria, campionato che vince nelle categorie stock 600 e supersport l'anno successivo. Nel 2008 vince anche il campionato ceco nelle categorie Supersport e Superstock 600."}
{"id": "1966021", "revid": "91078", "url": "https://it.wikipedia.org/wiki?curid=1966021", "title": "Streamline", "text": ""}
{"id": "1966029", "revid": "1573940", "url": "https://it.wikipedia.org/wiki?curid=1966029", "title": "Trachypithecus obscurus", "text": "Il langur dagli occhiali o presbite dagli occhiali (Trachypithecus obscurus ()) \u00e8 un primate catarrino appartenente alla famiglia Cercopithecidae.\nDescrizione.\nDimensioni.\nMisura fino a 130\u00a0cm, di cui pi\u00f9 della met\u00e0 spettano alla coda, per un peso di 7-8\u00a0kg.\nAspetto.\nLa colorazione del mantello \u00e8 assai variabile: il dorso ha solitamente colore scuro, variabile fra il bruno, il nero ed il grigio, mentre la zona ventrale, le zampe posteriori e la coda hanno generalmente colorazione pi\u00f9 chiara. La faccia, nuda, \u00e8 di colore grigio, sul quale spiccano due cerchi di colore chiaro attorno agli occhi ed alla bocca.\nBiologia.\nSi tratta di animali diurni, che di notte tendono a tornare sempre allo stesso giaciglio sugli alberi. Vivono in gruppi di una decina di individui, comprendenti solitamente un unico (ma anche due o tre) maschio adulto e numerose femmine coi propri cuccioli. Il maschio ha il compito di fare la guardia nei momenti in cui il gruppo riposa o si nutre, oltre a controllare che nessuno rimanga indietro durante gli spostamenti e pattugliare i confini del territorio, per prendere nota di eventuali sconfinamenti ed agire di conseguenza. Sulla terraferma, l'estensione dei territori varia fra i cinque ed i dodici ettari, mentre in ambienti insulari la loro dimensione diminuisce significativamente.\nAlimentazione.\nQuesti animali sono prevalentemente folivori, il che vuol dire che mangiano principalmente foglie: preferiscono in particolare le foglioline giovani ed i germogli, ma non disdegnano di mangiare ogni tanto anche altro materiale vegetale, come frutti e fiori. Ogni animale mangia in media due chilogrammi di cibo al giorno.\nRiproduzione.\nI vari maschi presenti nel gruppo si accoppiano con un numero di femmine direttamente proporzionale al proprio rango nell'ambito del gruppo stesso: nonostante non sembri esserci una stagione riproduttiva ben precisa (le femmine vanno in estro ogni tre settimane, e tale stato viene reso manifesto da un ingrossamento delle grandi labbra), si registra un picco delle nascite durante i primi tre mesi dell'anno. La gestazione dura circa quattro mesi e mezzo, al termine dei quali la femmina partorisce un unico cucciolo di colore arancio, con le zone di pelle nuda rosee: tale colorazione viene sostituita dal manto grigiastro tipico della specie attorno al sesto mese d'et\u00e0. Il cucciolo viene accudito essenzialmente dalla madre, che lo tiene con s\u00e9 fino al raggiungimento della maturit\u00e0 sessuale, che avviene attorno ai 3-4 anni: in ogni caso, la madre si riproduce nuovamente a due anni di distanza dalla nascita del cucciolo.\nLa aspettativa di vita di questi animali in cattivit\u00e0 si aggira attorno ai 30 anni.\nDistribuzione e habitat.\nCon numerose sottospecie (\"T. o. obscurus\", \"T. o. carbo\", \"T. o. flavicauda\", \"T. o. halonifer\", \"T. o. sactorum\", \"T. o. seimundi\" e \"T. o. styx\"), questo animale \u00e8 diffuso in Malaysia, Myanmar e Thailandia, spingendosi fin sulle isole di Langkawi e Penang. Pur essendo abbastanza adattabile, predilige le aree di foresta pluviale.\nConservazione.\nLa \"IUCN red list\" classifica \"Trachypithecus obscurus\" come specie prossima alla minaccia di estinzione (\"Near Threatened\")."}
{"id": "1966035", "revid": "212348", "url": "https://it.wikipedia.org/wiki?curid=1966035", "title": "Governo Brandt I", "text": "Il primo governo Brandt \u00e8 stato il nono governo della Germania Ovest, formatori a seguito delle elezioni del '69, in carica dal 22 ottobre 1969 al 15 dicembre 1972 durante la sesta legislatura del Bundestag.\nPer la prima volta dalla fine della guerra, i socialdemocratici della SPD riuscirono a formare un governo. Brandt, capeggi\u00f2 una coalizione \"giallo-rossa\" con i liberali della FDP: questa alleanza, provoc\u00f2 la fuoriuscita di molti deputati liberali; cosa che port\u00f2 il paese ad elezioni anticipate nel 1972."}
{"id": "1966037", "revid": "1573940", "url": "https://it.wikipedia.org/wiki?curid=1966037", "title": "Manet georgiano", "text": "Il manet georgiano (plurale \"maneti\", in georgiano: \"\u10db\u10d0\u10dc\u10d4\u10d7\u10d8\") \u00e8 stata la valuta ufficiale della Repubblica Democratica di Georgia e della Repubblica socialista sovietica Georgiana. Era suddiviso in 100 \"kapeiki\" (singolare \"kapeik\", in georgiano: \"\u10d9\u10d0\u10de\u10d4\u10d8\u10d9\u10d8\").\nFu introdotto nel 1919 sostituendo alla pari il rublo transcaucasico quando la Georgia si separ\u00f2 dalla Federazione Transcaucasica. Cess\u00f2 di esistere nel 1923, sostituito dalla seconda versione dello stesso rublo quando la RSS Georgiana fu annessa alla Repubblica socialista sovietica federata Transcaucasica.\nLa valuta fu emessa solamente in forma di banconota e mai di moneta. I tagli con cui vennero stampate le banconote furono:\nSul retro la denominazione era riportata anche in francese e in russo rispettivamente con le parole \"roubles\" e \"\u0440\u0443\u0431\u043b\u0435\u0439\"."}
{"id": "1966038", "revid": "599013", "url": "https://it.wikipedia.org/wiki?curid=1966038", "title": "Alfredo Chinetti", "text": "Carriera.\nProfessionista dal 1975 al 1985, in carriera ha ottenuto la vittori di una tappa alla Vuelta a Espa\u00f1a, una del Giro del Trentino, una della Vuelta a Catalunya e la Coppa Placci del 1982.\nGregario importante, \u00e8 stato alle dipendenze di campioni come Eddy Merckx o Davide Boifava.\nNella sua carriera ha, inoltre, conquistato tre podi al Giro di Lombardia. Resta il rimpianto dell'esito del campionato del mondo 1982 a Goodwood, in Gran Bretagna, vinto da Giuseppe Saronni. In quella corsa, Chinetti rimase in fuga con l'olandese Theo De Rooy fino a pochi chilometri dal traguardo, ma fu poi costretto a desistere per rispettare gli ordini di squadra."}
{"id": "1966041", "revid": "1776051", "url": "https://it.wikipedia.org/wiki?curid=1966041", "title": "Marcello De Mari", "text": "Fu senatore del Regno d'Italia nella XVII legislatura."}
{"id": "1966043", "revid": "177710", "url": "https://it.wikipedia.org/wiki?curid=1966043", "title": "Trachypithecus phayrei", "text": "Il presbite di Phayre o langur di Phayre (\"Trachypithecus phayrei\" ) \u00e8 un primate catarrino della famiglia dei cercopitecidi: in particolare appartiene alla trib\u00f9 dei Presbytini (sottofamiglia Colobinae).\nDistribuzione.\nCon tre sottospecie (\"Trachypithecus phayrei phayrei\", \"Trachypithecus phayrei crepusculus\" e \"Trachypithecus phayrei shanicus\"), questo animale \u00e8 diffuso in un areale che comprende Bangladesh, India nord-orientale, Myanmar, Cina meridionale, Thailandia, Laos e Vietnam. Predilige le aree di foresta pluviale, ma colonizza anche le machcie di bamb\u00f9 ed i boschi di conifere, cos\u00ec come le piantagioni.\nDescrizione.\nDimensioni.\nMisura circa 130\u00a0cm di lunghezza, per un peso di circa 7\u00a0kg. I maschi sono pi\u00f9 grossi e pesanti rispetto alle femmine.\nAspetto.\nIl pelo \u00e8 grigio-bruno sul dorso, mentre il ventre \u00e8 di colore biancastro: braccia, gambe e coda sono di color grigio argenteo. La faccia, glabra, le mani e la punta della coda sono di colore nero, mentre attorno alle labbra ed agli occhi \u00e8 presente un cerchio di colore bianco, similmente al presbite dagli occhiali (\"Trachypithecus obscurus\"). Sulla testa il pelo \u00e8 lungo e ricade all'indietro.\nBiologia.\nSi tratta di animali diurni ed arboricoli, che solo occasionalmente scendono al suolo. Vivono in gruppi di una ventina di individui, comprendenti uno o pi\u00f9 maschi, ognuno con il proprio \"harem\". Ciascun gruppo occupa un proprio territorio, che viene strenuamente difeso dagli intrusi.\nAlimentazione.\nSi nutre delle foglie di un gran numero di alberi. Uno studio svoltosi a Tripura, in India, ha riscontrato preferenze per gli alberi di \"Albizzia procera\", \"Melocanna bambusoides\", \"Callicarpa arborea\", \"Dillenia pentagyna\", \"Litsea sp.\", \"Albizzia lebbek\", \"Mikania scandens\", \"Gmelina arborea\", \"Artocarpus chaplasha\", \"Syzygium fruticosum\", \"Ficus fistulosa\", \"Ficus racemosa\", \"Ficus hispida\", \"Ficus indica\", \"Macaranga denticulata\" e \"Albizzia stipulata\".\nConservazione.\nLa \"IUCN red list\" classifica \"Trachypithecus phayrei\" come specie in pericolo di estinzione (\"endangered\")."}
{"id": "1966045", "revid": "1776051", "url": "https://it.wikipedia.org/wiki?curid=1966045", "title": "Giulio De Rolland", "text": "Fu senatore del Regno d'Italia nella XVII legislatura. Fu nominato governatore della Basilicata al posto di Giacomo Racioppi, il quale venne accusato di non essere stato operativo nei confronti del brigantaggio nella regione e di aver nascosto la verit\u00e0 sui fatti."}
{"id": "1966047", "revid": "1543377", "url": "https://it.wikipedia.org/wiki?curid=1966047", "title": "Agathis australis", "text": "Agathis australis (kauri neozelandese) \u00e8 una delle 21 specie del genere \"Agathis\", endemica della Nuova Zelanda.\nDescrizione.\nIl kauri neozelandese \u00e8 un albero di dimensioni imponenti, potendo raggiungere i 50 m di altezza e oltre 10 m di circonferenza (nell'Ottocento furono trovati esemplari con circonferenze oltre i 20 m). Si dice che la quantit\u00e0 complessiva di legno di un albero maturo equivalga a quella delle sequoie californiane.\nIl portamento delle piante giovani \u00e8 conico, ma con la crescita i rami pi\u00f9 bassi cadono, dando all'albero maturo un aspetto caratteristico: tronco privo di rami fino a una notevole altezza e chioma tondeggiante. Questo fenomeno potrebbe essere una forma di protezione contro le piante rampicanti o epifite.\nLa corteccia grigia si squama con piccole scaglie che cadono a terra alla base dell'albero. Sono stati riscontrati cumuli di scaglie alti fino a 2 m.\nLe foglie piccole, ovate, a margine intero, opposte, sono lunghe da 3 a 7\u00a0cm e larghe circa 1\u00a0cm. Presentano nervatura parallelinervia secondo la regola delle Gimnosperme.\nTrattandosi di una conifera, i frutti sono coni, che raggiungono la maturit\u00e0 in 18-20 mesi e poi si disgregano, disperdendo i semi alati per mezzo del vento.\nAreale.\n\"Agathis australis\" \u00e8 esclusivo dell'Isola del Nord della Nuova Zelanda, dove un tempo formava estese foreste (la stima \u00e8 di oltre un milione di ettari). Oggi queste foreste sono ridotte a un'estensione di circa 80000 ettari, esclusivamente a nord del 38\u00ba parallelo.\nTra esse si annovera una delle pi\u00f9 antiche foreste al mondo, con alberi che superano i 4 metri di diametro e i 1000 anni di et\u00e0. Nel passato esistevano alberi ancora pi\u00f9 maestosi che furono per\u00f2 tagliati per il prezioso legname. Ora il taglio di questi alberi \u00e8 vietato.\nKauri antico.\nStraordinari i ritrovamenti di Kauri fossili, preservati nel fango della Nuova Zelanda per migliaia di anni. Si sono trovati alberi dal legno integro, attribuiti, grazie alla datazione al radiocarbonio, a oltre 45000 anni fa.\nQuesto legno viene tuttora lavorato ed \u00e8 considerato uno dei legni pi\u00f9 preziosi esistenti, sotto il nome di Kauri antico. Il Kauri antico \u00e8 l'unico legno di Kauri ancora commerciabile ed \u00e8 di conseguenza il pi\u00f9 antico legno al mondo ad essere tuttora lavorato.\nIl pi\u00f9 grande tronco finora trovato \u00e8 un esemplare di 35 metri di lunghezza, di oltre 15 metri di circonferenza e del peso di 170 tonnellate.\nCollegamenti esterni.\nKauri Museum Con bellissime immagini di questo gigante della foresta&lt;br&gt;\nAncient Kayri Immagini della lavorazione de Kauri antico"}
{"id": "1966048", "revid": "465169", "url": "https://it.wikipedia.org/wiki?curid=1966048", "title": "Governo Brandt II", "text": "Il secondo governo Brandt fu il decimo governo della Germania Ovest, formatosi dopo le elezioni del 1972, in carica dal 15 dicembre dello stesso anno al 7 maggio del 1974. Diretto da Willy Brandt, il governo era sostenuto dalla coalizione \"giallo-rossa\" tra SPD e FDP.\nDue anni dopo, il governo si dimise a seguito dello scandalo Guillame. Dopo un breve interim del vicecancelliere liberale Walter Scheel, il ministro delle finanze Schmidt form\u00f2 un nuovo governo."}
{"id": "1966049", "revid": "1782831", "url": "https://it.wikipedia.org/wiki?curid=1966049", "title": "Gran Premio d'Italia 1997", "text": "Il Gran Premio d'Italia 1997 si \u00e8 disputato il 7 settembre 1997 a Monza e ha visto la vittoria di David Coulthard, seguito da Jean Alesi (autore della pole position) e Heinz-Harald Frentzen.\nFu la 3\u00aa vittoria in carriera per il pilota scozzese, la seconda stagionale, dopo quella nella gara inaugurale in Australia.\nVigilia.\nOrganizzazione della gara.\nIn occasione del Gran Premio vennero organizzati diversi eventi di contorno. Tra questi il comune di Monza e Radio Italia organizzarono allo Stadio Brianteo un concerto con vari artisti italiani. Inoltre vennero predisposti vari servizi di trasporto pubblico gratuito, con navette che partivano da varie zone del territorio comunale, e a basso prezzo da altri centri della provincia.\nProspettive future.\nA Monza venne redatta una bozza del calendario per la stagione seguente. La pi\u00f9 grande novit\u00e0 avrebbe riguardato l'esclusione del Gran Premio di Francia, dovuta sia al divieto di pubblicit\u00e0 per il tabacco che alla difficolt\u00e0 nell'effettuare riprese televisive. Al suo posto sarebbe dovuto rientrare l'appuntamento in Portogallo. Questa bozza non venne successivamente confermata, visto che la sostituzione non venne poi effettuata e la trattative per il mantenimento della gara francese andarono a buon fine.\nAspetti tecnici.\nPer la gara davanti al proprio pubblico la Ferrari port\u00f2 diverse novit\u00e0 tecniche; anzitutto il nuovo telaio leggero, gi\u00e0 utilizzato da Schumacher nelle corse precedenti venne messo a disposizione pure di Irvine. Inoltre venne messo a disposizione un serbatoio pi\u00f9 capiente in modo che, se lo avessero voluto, i piloti avrebbero potuto scegliere la strategia a una sosta e il nuovo motore 046/2, lungamente testato a Fiorano.\nAspetti sportivi.\nAll'inizio del fine settimana monzese si ebbe la conferma che a fine anno il contratto di Flavio Briatore con la Benetton non sarebbe stato rinnovato. Come sostituti vennero individuati David Richards come direttore tecnico e Rocco Benetton per la parte commerciale.\nProve libere.\nResoconto.\nLe prove del venerd\u00ec si svolsero con un clima soleggiato sia al mattino che a met\u00e0 giornata, una temperatura pomeridiana attorno ai 30 gradi che obblig\u00f2 i piloti a rivedere le regolazioni e gli assetti che avevano preparato nelle settimane precedenti il Gran Premio, quando avevano testato le proprie vetture sul circuito brianzolo. La Williams fece registrare i migliori parziali, piazzando Frentzen in prima posizione con il tempo di 1:23.991 davanti a Villeneuve, staccato di quasi un secondo. Terzo si piazz\u00f2 invece Alesi che, dopo alcune difficolt\u00e0 iniziali, riusc\u00ec a trovare un buon assetto e si disse moderatamente ottimista per la gara; precedeva Coulthard e Fisichella, in difficolt\u00e0 a guidare una vettura in costante sottosterzo. Solo tredicesimo Michael Schumacher, rallentato da un problema alla sospensione posteriore, piegatasi dopo il contatto con un cordolo. Durante le prove Ukyo Katayama fu invece protagonista di un'uscita di pista a oltre 300 km/h alla curva Parabolica; nonostante lo schianto contro le barriere il pilota usc\u00ec illeso e pot\u00e9 prendere parte alle prove del sabato.\nRisultati.\nNella giornata di venerdi, si ebbe la seguente situazione:\nQualifiche.\nResoconto.\nAlesi conquista la pole position (seconda del circuito e della carriera) in una sessione di qualifiche caratterizzata da un grande equilibrio tanto che i primi dieci sono racchiusi in meno di un secondo. Il pilota della Benetton precede Frentzen, Fisichella, Villeneuve, H\u00e4kkinen, Berger e Ralf Schumacher. In difficolt\u00e0 le Ferrari, relegate in quinta fila con Michael Schumacher nono ed Irvine decimo.\nGara.\nResoconto.\nLa domenica mattina si svolge il warm up della durata di 30 minuti. Durante questa sessione il poleman Alesi va a sbattere alla prima curva, danneggiando il retrotreno, che per\u00f2 viene riparato in tempo dal team Benetton.\nAl via Alesi scatta bene, mantenendo il comando della corsa davanti a Frentzen; parte ancora meglio Coulthard, che si porta in terza posizione sopravanzando il compagno di squadra H\u00e4kkinen, Villeneuve e Fisichella. Al termine del primo passaggio Alesi precede Frentzen, Coulthard, Fisichella, Villeneuve, H\u00e4kkinen, Michael Schumacher, Berger, Irvine, Herbert, Ralf Schumacher e Trulli. Per ben ventisette tornate le posizioni rimangono invariate; gli unici avvenimenti degni di nota sono i ritiri di Diniz, Katayama e Verstappen, rispettivamente al quarto, ottavo e dodicesimo giro.\nI piloti procedono in un gruppo piuttosto compatto fino alla prima ed unica serie di pit stop prevista, che viene aperta dai piloti della Williams attorno al 27\u00ba passaggio. Alesi e Coulthard, portatosi in seconda posizione grazie alla sosta di Frentzen, rientrano ai box contemporaneamente: i meccanici della McLaren sono pi\u00f9 veloci di quelli della Benetton (7\"8 contro 8\"7 per cambio gomme e rifornimento) e permettono al pilota scozzese di sopravanzare il rivale, portandosi al comando.\nAl termine della prima serie di pit stop, Coulthard conduce davanti ad Alesi, Frentzen, H\u00e4kkinen, Fisichella, Villeneuve e Michael Schumacher. Nel corso della 37\u00aa tornata, sulla McLaren di H\u00e4kkinen si fora una gomma ed il pilota finlandese \u00e8 costretto nuovamente ai box. Rientrato in pista quattordicesimo, il pilota della McLaren comincia una grande rimonta, facendo segnare pi\u00f9 volte il giro pi\u00f9 veloce in gara, ma al termine sar\u00e0 solo nono. Un giro pi\u00f9 tardi, Ralf Schumacher affianca e passa Herbert; alla staccata della prima variante, per\u00f2, il pilota tedesco si sposta verso destra, colpendo la Sauber del rivale e spedendola fuoripista ad oltre trecento all'ora: la monoposto dell'inglese termina la sua corsa schiantandosi contro una pila di pneumatici, ma fortunatamente Herbert esce illeso dall'incidente. Non ci sono altri colpi di scena e Coulthard coglie la seconda vittoria stagionale davanti ad Alesi, Frentzen, Fisichella, Villeneuve e Michael Schumacher, riaccendendo la battaglia alla conquista del mondiale.\nNote.\n\"Salvo indicazioni diverse le classifiche sono tratte da \"\n\"o da \""}
{"id": "1966050", "revid": "123182350", "url": "https://it.wikipedia.org/wiki?curid=1966050", "title": "The Black Donnellys", "text": "The Black Donnellys \u00e8 una serie televisiva statunitense andata in onda sulla NBC dal 26 febbraio 2007 al 2 aprile 2007 e in Italia nel 2008. Dopo una sola stagione, la serie \u00e8 stata cancellata. \"The Black Donnellys\" \u00e8 stata creata da Paul Haggis e Robert Moresco.\nLa serie narra le vicende di quattro fratelli irlandesi cattolici che vivono a Hell's Kitchen e i loro coinvolgimenti nel crimine organizzato. Nonostante sia ambientata nel presente, la storia \u00e8 narrata al passato da un amico dei quattro fratelli, Joey detto \"Ice Cream\", che \u00e8 interrogato da alcuni poliziotti nel carcere dove \u00e8 stato rinchiuso. Il nome dei protagonisti \u00e8 stato scelto per ricordare una vera famiglia di criminali irlandesi: i Donnelly, appunto.\nTrama.\nQuando Tommy, a dieci anni, ruba una macchina e senza volerlo causa l'incidente che render\u00e0 zoppo suo fratello maggiore Jimmy, promette a Dio che righer\u00e0 dritto per tutta la vita purch\u00e9 Jimmy possa tornare a camminare. L'unico che sa chi guidava quella macchina \u00e8 Joey \"Ice Cream\", un amico dei quattro fratelli. Jimmy torna a camminare e Tommy mantiene la parola data: diventa il bravo ragazzo della famiglia Donnellys e non si mette mai nei pasticci, a parte quando deve aiutare i suoi fratelli a uscire dai loro. Il padre dei Donnellys muore quando loro sono ancora piccoli e li lascia a una madre molto protettiva, che per\u00f2 non riesce a tenerli lontani dalla malavita del quartiere dove vivono. I quattro Donnellys, Tommy, Jimmy, Kevin e Sean, sono infatti legati alla mafia irlandese e nemici giurati di quella italiana. Oltre Joey, l'unica amica del Donnellys \u00e8 Jenny, che i fratelli conoscono fin dall'infanzia e di cui Tommy \u00e8 innamorato. Lei crede che suo marito sia ancora vivo, poich\u00e9 nessuno ha mai avuto il coraggio di dirle che era stato ucciso. Lavora nel locale di suo padre, nello stesso quartiere del bar dei Donnelly."}
{"id": "1966052", "revid": "36426", "url": "https://it.wikipedia.org/wiki?curid=1966052", "title": "Palazzo Davia Bargellini", "text": "Il palazzo Davia Bargellini \u00e8 un edificio storico del Seicento dalla struttura possente, situato in strada Maggiore, nel centro di Bologna, in Emilia-Romagna. Oggi \u00e8 sede del Museo civico d'arte industriale.\nStoria e descrizione.\nIl palazzo \u00e8 costruito per volere di Camillo Bargellini a partire dal 1638, su disegno dell'architetto Bartolomeo Provaglia che rinuncia alla classica struttura con portico per evidenziarne l'unicit\u00e0 e la gravosit\u00e0, in uno spazio lasciato aperto dal portico antistante la basilica di Santa Maria dei Servi. Il portale della struttura possente del palazzo \u00e8 caratterizzato dalle grandiose figure in macigno dei telamoni, eseguite nello stesso anno: la figura di destra \u00e8 opera di Gabriele Brunelli, quella di sinistra del suo allievo Francesco Agnesini. I lavori di costruzione si concludono nel 1658.\nLo scalone, voluto da Vincenzo Bargellini nel 1730 circa, \u00e8 ideato da Carlo Francesco Dotti e costruito dal Alfonso Torreggiani; esso presenta i decori in stucco di Giuseppe Borelli."}
{"id": "1966055", "revid": "1543377", "url": "https://it.wikipedia.org/wiki?curid=1966055", "title": "Biagio Licata di Baucina", "text": "Fu senatore del Regno d'Italia nella XVII legislatura. Sua residenza fu il maestoso Palazzo Forcella di Palermo da lui trasformato con gli arredi di Andrea Onufrio ed ampliato con l'architetto Giuseppe Patricolo.\nBiografia.\nFiglio di Antonio Licata, Biagio spos\u00f2, il 29 aprile 1863, Francesca di Maria Termine, dama di palazzo della regina Margherita di Savoia, principessa di Baucina, marchesa di Montemaggiore con Biscardo, contessa di Isnello e baronessa di Apromonte, assumendone i titoli \"maritali nomine\". Ebbe cinque figli: Antonio, il primogenito, marito di Giulia Fardella dei baroni di Moxharta, Giovanni, Teresa, Oliviero e Rodrigo."}
{"id": "1966057", "revid": "640277", "url": "https://it.wikipedia.org/wiki?curid=1966057", "title": "Missione Centenario", "text": "La missione Centenario (in portoghese \"Miss\u00e3o Centen\u00e1rio\") \u00e8 nata da un accordo tra l'Agenzia spaziale brasiliana (AEB) e l'Agenzia spaziale russa (Roscosmos) nel 18 ottobre 2005. Il principale obiettivo di questo trattato era inviare il primo brasiliano nello spazio, il tenente colonnello aviatore Marcos Pontes.\nIl nome della missione \u00e8 un riferimento alla commemorazione del centenario del primo volo con equipaggio di un aeromobile, il 14 Bis di Alberto Santos-Dumont, a Parigi nel 23 ottobre 1906.\nIl veicolo utilizzato per il lancio della missione \u00e8 stato il velivolo spaziale Sojuz TMA-8, della Roscosmos, ed il suo lancio \u00e8 avvenuto nel 30 marzo 2006 (2:30 UTC) nel cosmodromo di Bajkonur (Kazakistan), con destinazione la Stazione Spaziale Internazionale (ISS)."}
{"id": "1966058", "revid": "1529788", "url": "https://it.wikipedia.org/wiki?curid=1966058", "title": "Shelby", "text": ""}
{"id": "1966059", "revid": "486946", "url": "https://it.wikipedia.org/wiki?curid=1966059", "title": "Ag\u00eancia Espacial Brasileira", "text": ""}
{"id": "1966060", "revid": "2033069", "url": "https://it.wikipedia.org/wiki?curid=1966060", "title": "Impulse (marchio)", "text": "Impulse \u00e8 una linea di deodoranti femminili, prodotti dalla Faberg\u00e9 di propriet\u00e0 della multinazionale Anglo-olandese Unilever.\nStoria.\nIntrodotto come \"perfume deodorant\" in Sudafrica nel 1972, Impulse venne lanciato in Europa nel 1979 con quattro varianti di fragranze: \"Always Alluring\", \"Delightfully Daring\", \"Instantly Innocent\", e \"Suddenly Sassy\".\nFra i testimonial del marchio, nel 1997 le Spice Girls, a cui fu legata la variante \"Impulse Spice\".\nLe fragranze Impulse sono state sviluppate dalla profumiera Ann Gottlieb. Oltre ai deodoranti, la linea Impulse include anche anti traspiranti e idratanti."}
{"id": "1966061", "revid": "121845706", "url": "https://it.wikipedia.org/wiki?curid=1966061", "title": "Antonino di Prampero", "text": "Biografia.\nNato a Udine nel 1836 da Giacomo e Vittoria Tartagna, studi\u00f2 presso l'Accademia militare di Ivrea e giurisprudenza all'Universit\u00e0 di Bologna. Si batt\u00e9 per l'unit\u00e0 d'Italia, combattendo nella Seconda e nella Terza guerra d'indipendenza e ottenendo alcuni riconoscimenti, tra i quali una medaglia d'argento al valor militare, per la battaglia di Castelfidardo, ed una di bronzo per l'assedio di Gaeta. Liberale, fu il primo deputato della Camera in rappresentanza di Udine, subito dopo l'annessione al regno, nel 1866, e nel 1890 fu nominato senatore. Ricopr\u00ec anche diverse cariche in Friuli, tra cui spicca quella di sindaco di Udine tra il 1871 e il 1878 e tra il 1900 e il 1901. Dei cinque figli, ne perse due a causa della Grande guerra. Nominato vicepresidente del senato nel 1918, mor\u00ec due anni dopo."}
{"id": "1966062", "revid": "729019", "url": "https://it.wikipedia.org/wiki?curid=1966062", "title": "De Havilland DH.89 Dragon Rapide", "text": "Il de Havilland DH.89 Dragon Rapide fu un aereo da trasporto passeggeri, bimotore e biplano, sviluppato dall'azienda aeronautica britannica de Havilland Aircraft Company nei primi anni trenta.\nProgettato per integrare la propria gamma di modelli sul mercato dell'aviazione commerciale, fu essenzialmente una versione bimotore e a scala ridotta del precedente de Havilland DH.84 Dragon e destinato ad operare su rotte a corto raggio. Usato successivamente anche come aereo da addestramento nelle scuole di volo della Royal Air Force, venne ridenominato in quel ruolo DH.89B Dominie.\nStoria del progetto.\nNei primi anni trenta la de Havilland decise di avviare lo sviluppo di una variante migliorata del precedente de Havilland DH.84 Dragon caratterizzata dal maggior comfort di viaggio e dalla maggior velocit\u00e0 di crociera. Il progetto, supervisionato da Geoffrey de Havilland e al quale era stata assegnata la denominazione \"Dragon Six\", prevedeva per la sua realizzazione il riutilizzo di parti del pi\u00f9 grande quadrimotore DH.86 Express tra cui le ali e la stessa motorizzazione affidata a una coppia di 6 cilindri in linea Gipsy Six.\nIl prototipo, identificato con il codice aziendale E-4, vol\u00f2 per la prima volta il 17 aprile 1934, affidato al pilota collaudatore dell'azienda H. S. Broad, che ai suoi comandi lo sollev\u00f2 dalla pista aziendale ad Hatfield, nell'Hertfordshire. Esaurite le prove preliminari che confermarono le qualit\u00e0 del progetto, il prototipo venne ceduto alla Ostschweizer Aero-Gesellschaft, societ\u00e0 svizzera con sede a San Gallo, che immatricolato CH-287 lo utilizz\u00f2 per operare voli turistici da Zurigo a Sankt Moritz, per poi continuare a volare con marche HB-ARA, quindi HB-APA, operando per la compagnia aerea Swissair dal 1937 al 1954.\nCon l'avvio alla produzione di serie venne ridenominato ufficialmente \"Dragon Rapide\" e nel periodo prima dello scoppio della seconda guerra mondiale riusc\u00ec ad avere un ottimo successo commerciale.\nCon lo scoppio del conflitto vennero realizzate alcune versioni da addestramento per la formazione di navigatori ed operatori radio nelle scuole di volo della Royal Air Force.\nTecnica.\nIl Dragon Rapide era un velivolo caratterizzato dalla configurazione alare biplana, realizzato in tecnica mista con struttura in tubi di acciaio saldati ed intelaiatura in legno rivestite in tela, tranne il muso, realizzato in un unico pezzo in lega leggera. La fusoliera era a sezione rettangolare, dotata di cabina di pilotaggio monoposto chiusa e di scompartimento passeggeri capace di 8 posti a sedere. Posteriormente la fusoliera terminava in una coda dall'impennaggio classico monoderiva di grandi dimensioni. Le ali erano di egual misura, a pianta ellittica, con l'inferiore leggermente disassata verso la parte posteriore, entrambe dotate di alettoni, collegate tra loro da una serie di montanti e tiranti in filo d'acciaio. La propulsione era affidata a due motori de Havilland Gipsy Six da 200 hp (149 kW) ciascuno, montati in due gondole fissate all'ala inferiore che integravano anche il carrello d'atterraggio anteriore, fisso e carenato, completato da un ruotino d'appoggio posteriore posto sotto la coda.\nImpiego operativo.\nUn De Havilland inglese della compagnia Olley Air Service venne noleggiato dal giornalista spagnolo Luis Bolin per conto del marchese Luca De Tena proprietario del quotidiano ABC, insieme a due finti turisti, per condurre l'11 luglio Francisco Franco dalle Canarie al Marocco perch\u00e9 assumesse il comando dell'Armata d'Africa dopo l'insurrezione che diede inizio alla Guerra Civile Spagnola.\nVersioni.\nricordiamo, inoltre, le versioni dell'aereo da idrovolante, da trasporto passeggeri e merci."}
{"id": "1966063", "revid": "61051", "url": "https://it.wikipedia.org/wiki?curid=1966063", "title": "De Havilland Dragon Rapide", "text": ""}
{"id": "1966064", "revid": "1590006", "url": "https://it.wikipedia.org/wiki?curid=1966064", "title": "Geografia del Nicaragua", "text": "Il Nicaragua \u00e8 uno Stato dell'America Centrale che si estende per 129.494 km\u00b2 (di cui 9.240 coperti da acque) ed \u00e8 lo Stato pi\u00f9 esteso dell'area. Confina a nord con l'Honduras, a est con il Mare Caraibico, a sud con la Costa Rica e ad ovest con l'Oceano Pacifico.\nGeografia fisica.\nIl Paese pu\u00f2 essere diviso in tre grandi regioni: bassopiano del Pacifico, altopiano centrale e bassopiano del Mare Caraibico.\nBassopiano del Pacifico.\nIl bassopiano del Pacifico si estende per circa 75 chilometri dalla costa pacifica verso l'interno. Larga parte del territorio \u00e8 pianeggiante, eccetto una linea di vulcani di costituzione relativamente recente (molti dei quali ancora attivi) che si stagliano dal Golfo di Fonseca al Lago Nicaragua.\nQuesti picchi si trovano ad ovest di una larga frattura tettonica che forma una depressione lunga e stretta che attraversa il Paese a sudest, attraverso l'istmo che connette il Golfo di Fonseca al fiume San Juan. La frattura \u00e8 occupata in parte dai due laghi pi\u00f9 grandi del Centro america: il Lago Managua (lungo 56 chilometri ed ampio 24) e il Lago Nicaragua (lungo circa 160 chilometri ed ampio 75), di cui \u00e8 affluente il fiume Tipitapa.\nIl Lago Nicaragua a sua volta \u00e8 emissario del fiume San Juan, che segna la parte pi\u00f9 orientale del confine fra Nicaragua e Costa Rica e che scorre lungo la parte pi\u00f9 meridionale della depressione fino al Mare Caraibico. La valle del fiume San Juan forma un corridoio naturale lungo l'istmo nicaraguense quasi al livello del mare che unisce il Pacifico e il Mare Caraibico. Data la vicinanza del Lago Nicaragua all'Oceano Pacifico (solo 19 chilometri di distanza), il corridoio in passato venne preso in considerazione come una possibile alternativa al Canale di Panama.\nIntorno ai laghi, verso nordovest lungo la valle del fiume fino al Golfo di Fonseca, si estendono delle fertili pianure densamente popolate e coltivate, arricchite dalla cenere vulcanica dei vicini vulcani. Ad ovest della regione lacustre, c'\u00e8 una sottile linea di colline e vulcani che separano i laghi dall'Oceano, che costituiscono le punte pi\u00f9 alte dell'area.\nDal momento che il Nicaragua occidentale \u00e8 posizionato vicino al punto di collisione della placca caraibica e della placca di Cocos, l'area \u00e8 soggetta periodicamente a terremoti ed eruzioni vulcaniche. Laddove i secondi danneggiano maggiormente il settore agricolo, i primi sono estremamente pi\u00f9 dannosi: nel 1931 e nel 1972, la capitale Managua venne quasi completamente distrutta da due terremoti.\nAltopiano centrale.\nL'area dell'altopiano centrale \u00e8 compresa fra i due bassopiani ed \u00e8 composta da montagne comprese fra i 900 e i 1.800 metri di altezza, coperte da foreste di querce e pini, e da profonde vallate che tendono verso oriente. Pochissimi sono i torrenti significativi che scorrono verso ovest, spesso ripidi, brevi e dal flusso intermittente.\nIl versante occidentale, relativamente asciutto e protetto dalle alte cime dai venti umidi dei Caraibi, ha attirato agricoltori dalla regione pacifica fin dai tempi della colonizzazione. Il versante orientale \u00e8 invece ricoperto di foreste pluviali ed \u00e8 scarsamente popolata da agricoltori e piccole comunit\u00e0 indigene.\nBassopiano del Mare Caraibico.\nIl bassopiano del Mare Caraibico forma l'estesa (pi\u00f9 del 50% del territorio) ed ancora scarsamente popolata area conosciuta come Costa dei Miskito. Il bassopiano \u00e8 talvolta considerato sinonimo del non pi\u00f9 esistente dipartimento di Zelaya, attualmente diviso in Regione Autonoma della costa caraibica settentrionale e Regione Autonoma della costa caraibica meridionale, che rappresentano circa il 45% del territorio.\nQuest'area calda ed umida include le pianure costiere, le vette pi\u00f9 orientali dell'altopiano centrale e la porzione pi\u00f9 bassa della valle del fiume San Juan. Il suolo \u00e8 generalmente sterile. Pini e palme predominano nelle savane fino alla Laguna delle perle. Le foreste pluviali tropicali sono caratteristiche dalla Laguna fino al fiume San Juan, ad ovest delle savane e lungo i fiumi che le attraversano.\nSuoli fertili sono rintracciabili solo lungo le pendenze naturali e le pianure alluvionali dei numerosi fiumi (fra cui il fiume Escondido, il Rio Grande de Matagalpa, il Prinzapolka ed il R\u00edo Coco) e lungo i torrenti che originano nell'altopiano centrale ed attraversano la regione dirigendosi verso il complesso di baie, lagune e paludi d'acqua salata della costa caraibica.\nClima.\nTemperature.\nLe temperature variano molto poco da stagione in stagione e sono soprattutto in funzione dell'altitudine. \u00c8 possibile individuare tre diverse aree climatiche:\nPiovosit\u00e0.\nLa piovosit\u00e0 in Nicaragua varia notevolmente in base all'area. La costa orientale \u00e8 l'area pi\u00f9 piovosa: essendo direttamente esposta ai venti carichi di umidit\u00e0 del Mare Caraibico, riceve fra i 2.500 e i 6.500 millimetri di piogge all'anno in media. La costa occidentale \u00e8 invece protette dalle cime dell'altopiano centrale e risulta molto meno piovosa (fra i 1.000 e i 1.500 millimetri all'anno).\nLa stagione delle piogge in Nicaragua va da maggio ad ottobre, mentre la stagione secca va da dicembre ad aprile.\nRischi ambientali.\nDurante la stagione delle piogge, il Nicaragua orientale \u00e8 soggetto a pesanti inondazioni lungo il corso di tutti i fiumi pi\u00f9 grandi, in special modo nei pressi della costa. Questo causa forti danni al settore agricolo ed anche alla fauna locale. La costa orientale \u00e8 anche soggetta a cicloni tropicali particolarmente distruttivi, specie nel periodo compreso fra luglio ed ottobre. Nel 1988, il ciclone Joan costrinse centinaia di migliaia di persona a fuggire dalle proprie case e produsse pi\u00f9 di un miliardo di dollari di danni.\nIn aggiunta, possono verificarsi in tutto il Nicaragua forti piogge (chiamate \"papagayo storms\") che accompagnano il passaggio di un fronte di aria fredda o aree di bassa pressione, soprattutto nel periodo compreso fra novembre e marzo.\nQuesti fenomeni atmosferici accentuano l'erosione del suolo e causano considerevoli danni ai raccolti anche sull'altopiano centrale, dove l'avanzamento dei terreni coltivabili ha prodotto una vistosa deforestazione."}
{"id": "1966074", "revid": "71155", "url": "https://it.wikipedia.org/wiki?curid=1966074", "title": "Giacomo Doria", "text": "Fu senatore del Regno d'Italia nella XVII legislatura.\nBiografia.\nPrecocemente appassionato di scienze naturali, nel 1858 scopr\u00ec il primo coleottero cavernicolo italiano, anche se la sua pi\u00f9 importante attivit\u00e0 scientifica riguard\u00f2 i chirotteri ed i rettili.\nNel 1862 prese parte alla missione italiana in Persia, salendo nell'occasione alla cima del Damavand (5.610 metri).\nNell'aprile del 1865 salp\u00f2, al seguito di James Brooke ed in compagnia di Odoardo Beccari, alla volta di Sarawak, dove comp\u00ec numerose spedizioni raccogliendo innumerevoli campioni di piante, conchiglie, farfalle, altri insetti e animali vari.\nFu il fondatore del Museo di storia naturale di Genova (oggi Museo di storia naturale Giacomo Doria), che diresse per oltre quarant'anni.\nFra il 1891 ed il 1900 \u00e8 stato presidente della Societ\u00e0 Geografica Italiana.\nFu anche sindaco della citt\u00e0 di Genova tra il 16 marzo ed il 7 luglio 1891.\nCuriosit\u00e0.\nIn suo onore il grande esploratore Vittorio Bottego aggiunse il suo nome al fiume Ganale, affluente del Giuba che, pertanto, nel periodo coloniale si chiam\u00f2 Ganale Doria."}
{"id": "1966075", "revid": "339392", "url": "https://it.wikipedia.org/wiki?curid=1966075", "title": "Campionato del Mondo di Ciclismo", "text": ""}
{"id": "1966079", "revid": "18761396", "url": "https://it.wikipedia.org/wiki?curid=1966079", "title": "Wahunsunacock", "text": ""}
{"id": "1966085", "revid": "465169", "url": "https://it.wikipedia.org/wiki?curid=1966085", "title": "Governo Schmidt I", "text": "Il primo governo Schmidt \u00e8 stato l'undicesimo governo federale della Germania Ovest,in carica dal 16 maggio 1974 al 14 dicembre 1976, nel corso della 7\u00aa legislatura del Bundestag.\nHelmut Schmidt era sostenuto dalla coalizione \"giallo-rossa\", formata dal Partito Socialdemocratico di Germania (SPD) e dal Partito liberaldemocratico (FDP).\nLa creazione del governo si rese necessaria in seguito alle dimissioni di Willy Brandt a causa dell'affaire Guillame. La coalizione al governo, vinse le successive elezioni del '76 e form\u00f2 il secondo governo Schmidt."}
{"id": "1966093", "revid": "599013", "url": "https://it.wikipedia.org/wiki?curid=1966093", "title": "Santuario di Nostra Signora dell'Acqua", "text": "Il santuario di Nostra Signora dell'Acqua \u00e8 un luogo di culto cattolico situato nella frazione di Molino Vecchio nel comune di Valbrevenna, nella citt\u00e0 metropolitana di Genova.\nStoria e descrizione.\nIl santuario, situato in un luogo ombroso sulla riva sinistra del torrente Brevenna, \u00e8 il centro della vita religiosa del comune. L'origine del santuario \u00e8 fatta risalire dalla tradizione ad un fatto prodigioso che sarebbe avvenuto nel 1584, quando, durante un'epidemia di peste, una pastorella del borgo di Ravino (ora scomparso), colpita dal contagio, seguendo una voce soave che diceva \"Salus Infirmorum, ora pro nobis\" (\"Salute degli infermi, prega per noi\") attinse ad una fonte sulla riva del torrente e fu risanata.\nAnche il parroco di Pareto, inizialmente incredulo, cadde ammalato e anch'egli guar\u00ec dopo aver bevuto l'acqua della fonte. Fu cos\u00ec costruita vicino alla sorgente una piccola cappella in legno e poi, nel 1744, l'attuale santuario, una piccola chiesa a navata unica con un portico antistante. Accanto alla chiesa fu realizzato tra gli anni 1908-1909 l'ospizio dei pellegrini.\nSull'altare si trova la statua marmorea di \"Nostra Signora dell'Acqua\", o \"Madonna dei Tartari\", opera di un ignoto artista genovese dei primi anni del Settecento.\nA seguito delle abbondanti precipitazioni della notte fra il 13 e il 14 settembre 2015, l'edificio ha subito gravi danni a causa di una frana prospiciente l'ingresso del santuario ed \u00e8 rimasto isolato per il crollo del ponte che lo collegava alla strada provinciale. Dopo la ricostruzione il portico, diversamente da quello crollato, si presenta con un semplice tetto a due falde sorretto da pilastri a pianta quadrata.\nFestivit\u00e0.\nLa festivit\u00e0 patronale si celebra la seconda domenica di luglio, con particolare solennit\u00e0 e partecipazione degli abitanti della Valbrevenna ed afflusso di pellegrini. Al santuario si festeggia inoltre il ringraziamento dei frutti della terra e della stagione estiva l'ultima domenica di ottobre.\nDa luglio a settembre, ogni domenica e festivo, alle ore 17:30 viene celebrata la Santa Messa."}
{"id": "1966094", "revid": "767487", "url": "https://it.wikipedia.org/wiki?curid=1966094", "title": "Reazione di Wassermann", "text": "La reazione di Wassermann \u00e8 un test diagnostico per l'accertamento della sifilide. Fu ideato nel 1906 da August von Wassermann.\nMetodo di utilizzo.\nIl paziente che ha contratto la sifilide ha nel suo siero anticorpi diretti contro il \"Treponema pallidum\". Tuttavia con questo esame non si vanno a ricercare gli anticorpi specifici per il microrganismo, ma la presenza di altri anticorpi, chiamati reagine, che si sono formati per legare la cardiolipina e che quindi non sono specifici per essa. La cardiolipina viene rilasciata dalle cellule del paziente in tutte le malattie in cui si abbia un forte rimaneggiamento cellulare, compresa la sifilide.\nLa presenza di anticorpi nel siero del paziente viene rilevata con l'utilizzo di:\nIl complemento, in presenza di un immunocomplesso, determina la lisi della cellula a cui gli anticorpi sono legati, dando un fenomeno visibile anche dall'operatore. Non essendo per\u00f2 la cardolipina una cellula non \u00e8 possibile rilevare la formazione di un immunocomplesso e la conseguente attivazione del complemento.\nOccorre quindi aggiungere un sistema rivelatore costituito da un immunocomplesso formato da emazie di montone alle quali sono legati anticorpi anti-emazie di montone. Il complemento, attivandosi su tale immunocomplesso determiner\u00e0 la lisi delle emazie, che dar\u00e0 un fenomeno visibile all'operatore. Se invece il complemento viene consumato per reagire con l'immunocomplesso cardiolipina-reagine, non sar\u00e0 pi\u00f9 disponibile per reagire con il sistema rivelatore.\nPerci\u00f2 la presenza di emolisi corrisponder\u00e0 ad un risultato Wasserman negativo, mentre l'assenza corrisponder\u00e0 ad un risultato positivo.\nLimitazioni.\nQuesta procedura diagnostica ha bassa specificit\u00e0, essendo positivo anche in altre infezioni quali tubercolosi polmonare, mononucleosi, morbillo, toxoplasmosi, varicella, malaria, epatite, lebbra e anche in gravidanza. La reazione \u00e8 inoltre falsamente positiva anche in caso di Lupus eritematoso sistemico.\nPerci\u00f2 se il paziente risulta positivo occorrono ulteriori accertamenti per la diagnosi definitiva di sifilide."}
{"id": "1966095", "revid": "121457263", "url": "https://it.wikipedia.org/wiki?curid=1966095", "title": "Velimir Chlebnikov", "text": "Biografia.\nChlebnikov apparteneva al pi\u00f9 importante gruppo futurista russo, Hylaea, insieme con Vladimir Majakovskij, Aleksej Kru\u010d\u00ebnych, Davyd Burljuk e Benedikt Liv\u0161ic, ma gi\u00e0 in precedenza aveva scritto molte opere significative. Tra i contemporanei, era considerato \"un poeta per poeti\" (cos\u00ec Majakovskij nel suo necrologio) e un genio squilibrato.\nNella sua opera abbondano le sperimentazioni linguistiche, con l'invenzione di un numero enorme di neologismi. Insieme a Kru\u010d\u00ebnych, diede vita alla lingua poetica detta zaum o zanghesi (\"\u0417\u0430\u043d\u0433\u0435\u0437\u0438\").\nScrisse anche saggi sulle future, possibili evoluzioni dei mezzi di comunicazione (\"La Radio del Futuro\"), dei trasporti e delle abitazioni (\"Noi stessi e i nostri edifici\"). Descrisse un mondo in cui la gente vive e viaggia in cubi di vetro mobili e in cui tutta la conoscenza umana pu\u00f2 essere diffusa attraverso la radio e mostrata automaticamente su giganteschi pannelli simili a libri collocati per strada.\nNegli ultimi anni fu affascinato dalla mitologia slava e dalla numerologia pitagorica e disegn\u00f2 grandi \"Tavole del Destino\" scomponendo gli intervalli storici in funzioni dei numeri 2 e 3.\nChlebnikov mor\u00ec di paralisi, dovuta a inedia e malnutrizione, mentre era ospite in casa del suo amico Petr Vasil'evi\u010d Mituri\u010d, nei pressi di Krestcy (Governatorato di Novgorod).\nIntitolazioni.\nIl piccolo asteroide 3112 Velimir scoperto nel 1977 dall'astronomo russo Nikolaj Stepanovi\u010d \u010cernych porta il suo nome.\nNella cultura di massa.\nNel romanzo \"Pancetta\" (2004) di Paolo Nori si descrivono la vita e le opere del poeta."}
{"id": "1966096", "revid": "1305772", "url": "https://it.wikipedia.org/wiki?curid=1966096", "title": "Cincinnati (disambigua)", "text": ""}
{"id": "1966098", "revid": "18761645", "url": "https://it.wikipedia.org/wiki?curid=1966098", "title": "Confederazione Powhatan", "text": ""}
{"id": "1966099", "revid": "1543377", "url": "https://it.wikipedia.org/wiki?curid=1966099", "title": "Capo Powhatan", "text": "Il nome.\nPowhatan era in origine una delle citt\u00e0 dove visse, a est dell'odierna citt\u00e0 di Richmond, cos\u00ec come il nome di un vicino corso d'acqua (l'attuale Fiume James). Quando cre\u00f2 un potente impero, conquistando molta della Virginia orientale, si autodefin\u00ec il \"Powhatan\", spesso considerato il suo nome vero, sebbene in realt\u00e0 fosse un titolo. Un altro villaggio principale fu insediato a \"Werowocomoco\" sulla sponda nord del fiume York a circa 40 km da dove \"il fiume si divide\" a West Point, secondo Smith.\nLa vita.\nSi sa poco della vita di Powhatan prima dell'arrivo dei coloni Inglesi nel 1607. Apparentemente, egli aveva ereditato il potere su circa quattro o cinque trib\u00f9, che risiedevano in un punto vicino all'odierna Richmond, e attraverso la diplomazia e/o la forza, riusc\u00ec a riunire 30 trib\u00f9 nella Confederazione Powhatan all'inizio del XVII secolo. \nNel dicembre 1607, il soldato e pioniere inglese John Smith, uno dei leader dei coloni, combattendo contro Opechancanough, giovane fratello di Capo Powhatan, fu catturato e condotto in citt\u00e0. Stando al racconto di Smith (che sul finire dell'800 era considerato inventato, anche se da allora \u00e8 ritenuto perlopi\u00f9 accurato a dispetto delle parecchie versioni romanzate), Pocahontas, figlia minore di Powhatan, imped\u00ec al padre di giustiziare Smith. Tuttavia, qualcuno sostiene che Smith fosse stato coinvolto in un rituale inteso a farlo entrare nella trib\u00f9. \nDopo la partenza di Smith dalla Virginia, a causa di una ferita dovuta alla polvere da sparo, nel 1609, la trib\u00f9 inquieta attacc\u00f2 e uccise molti dei residenti di Jamestown. I residenti contrattaccarono, uccidendo oltre venti powhatan.\nBench\u00e9 sulle opposte rive del fiume York, Werowocomoco era a soli 20 km in linea d'aria da Jamestown. Per ragioni di sicurezza, all'incirca nel 1609, Wahunsunacock spost\u00f2 la sua capitale principale da Werowocomoco a Orapakes, situata a circa 50 km ovest in una palude alla sorgente del fiume Chickahominy.\nTra il 1611 ed il 1614, Capo Powhatan si spost\u00f2 pi\u00f9 a nord a \"Matchut\", l'odierna Contea di King William, sulla sponda nord del Pamunkey, nelle vicinanze del dominio del suo fratello minore Opechancanough, a Youghtanund.\nTuttavia, in pochi anni sia Capo Powhatan che Pocahontas sarebbero morti di malattia. Il Capo mor\u00ec in Virginia, ma Pocahontas mor\u00ec in Inghilterra, in seguito alla cattura ed al suo matrimonio con il colono John Rolfe, un importante piantatore di tabacco; nel frattempo gli Inglesi continuavano a invadere il territorio Powhatan.\nDopo la morte di Wahunsunacock nel 1618, suo fratello Opchanacanough divenne capo, e col massacro indiano del 1622 e l'attacco del 1644 tent\u00f2 di costringere gli Inglesi a lasciare la Virginia. Questi tentativi generarono forti rappresaglie da parte degli Inglesi che ebbero, come conseguenza finale, la quasi totale distruzione della trib\u00f9."}
{"id": "1966103", "revid": "1414688", "url": "https://it.wikipedia.org/wiki?curid=1966103", "title": "Olimpiadi degli scacchi del 1990", "text": "Le Olimpiadi degli scacchi del 1990 furono la 29\u00aa edizione della competizione organizzata dalla FIDE. Si tennero a Novi Sad, in Jugoslavia (oggi in Serbia), dal 16 novembre al 4 dicembre. Comprendevano un torneo \"open\" e uno femminile.\nLe rappresentative di Estonia, Lettonia e Lituania, che avevano da poco dichiarato l'indipendenza, non furono ammesse alla competizione nonostante si fossero iscritte.\nPartecipanti.\nLe seguenti nazioni parteciparono ad entrambi i tornei:\nAl solo torneo \"open\" parteciparono inoltre:\nTorneo open.\nIl torneo \"open\" fu disputato con la formula del sistema svizzero su 14 turni; le squadre partecipanti furono 108, e per la prima volta il paese ospitante ne pot\u00e9 schierare tre. Ogni squadra poteva essere composta da un massimo di sei giocatori (due riserve), e i partecipanti furono in totale 636.\nI primi turni del torneo furono equilibrati, in quanto a contendersi le prime posizioni erano varie squadre, tra cui l'Unione Sovietica, la Jugoslavia, l'Inghilterra, gli Stati Uniti, la Cecoslovacchia e la Bulgaria. I sovietici presero un vantaggio decisivo al nono turno, battendo la Cina per 3-1 e Cuba per 3,5-0,5 il giorno dopo, mettendo 1,5 punti tra s\u00e9 e la seconda posizione, vantaggio che conservarono (aumentandolo) fino alla fine. Cecoslovacchia e Jugoslavia continuarono a essere stabilmente al quarto e al quinto posto, mentre l'Inghilterra conserv\u00f2 il secondo posto fino all'ultimo turno, quando venne raggiunta dagli Stati Uniti (grazie ad una vittoria contro la Bulgaria per 3-1) e superata per bucholz.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita e ai giocatori con le tre migliori prestazioni Elo.\nTorneo femminile.\nIl torneo femminile vide la partecipazione di 65 squadre (di cui tre jugoslave; il Libano si ritir\u00f2 dopo tre partite) di al pi\u00f9 quattro giocatrici (tre titolari ed una riserva), per un totale di 261 giocatrici partecipanti. Anche questo torneo si disput\u00f2 con la formula del sistema svizzero, su 14 turni.\nLa medaglia d'oro fu contesa principalmente tra Ungheria e Unione Sovietica, che si scambiarono i primi due posti fin dal sesto turno, mentre la Cina rimaneva terza per la maggior parte della durata del torneo, mantenendo un punto di vantaggio sulle prime tra le altre squadre, tra le quali ci furono la Jugoslavia e la Bulgaria. A due turni dal termine della competizione, le sovietiche si portarono a 1,5 punti di vantaggio dalle ungheresi, per poi essere raggiunte dopo un pareggio con la Cecoslovacchia (mentre l'Ungheria vinceva 3-0 con l'Argentina); l'ultimo turno vide una vittoria di entrambe per 3-0, assegnando l'oro alle ungheresi per bucholz.\nLe tre sorelle Polg\u00e1r, oltre a guidare l'Ungheria alla vittoria, vinsero l'oro individuale nelle rispettive scacchiere, oltre all'argento e al bronzo per la miglior prestazione Elo.\nRisultati individuali.\nFurono assegnate medaglie alle giocatrici di ogni scacchiera con le tre migliori percentuali di punti per partita e alle giocatrici con le tre migliori prestazioni Elo."}
{"id": "1966106", "revid": "188116", "url": "https://it.wikipedia.org/wiki?curid=1966106", "title": "Squadra Navale", "text": ""}
{"id": "1966107", "revid": "729019", "url": "https://it.wikipedia.org/wiki?curid=1966107", "title": "Georg Carl von D\u00f6beln", "text": "Il suo nome \u00e8 legato alla guerra russo-svedese dal 1788 al 1790 in cui ebbe un ruolo di primo piano. In molte delle sue battaglie principali ebbe come avversario il comandante russo Jakow Petrowitsch Kulnew. Spos\u00f2 \"Kristina Karoline Ullstr\u00f6m\", dalla quale in seguito si separ\u00f2 e dalla quale ebbe un figlio di nome Napoleon (1802 - 1847).\nBiografia.\nInfanzia e giovent\u00f9.\nNacque nella magione \"Stora Torpa\" nella provincia svedese del V\u00e4sterg\u00f6tland, figlio di Johan Jakob D\u00f6beln e Anna Maria Lindgren.\nIl padre mor\u00ec quando Georg aveva solo 8 anni, e i genitori adottivi decisero che per il suo bene sarebbe dovuto diventare sacerdote. Georg invece cominci\u00f2 a mostrare interesse per la vita militare e quindi si present\u00f2 Accademia della Marina di Karlskrona. I genitori avversarono la sua predisposizione e, sempre pensando al suo futuro, lo convinsero a seguire la carriera giuridica. Per due anni studi\u00f2 giurisprudenza, ma con scarsi successi.\nA vent'anni fece domanda per diventare ufficiale nel corpo di fanteria \"Sprengtporten\" e cominci\u00f2 col grado di alfiere.\nIl periodo francese.\nCome molti giovani, anche von D\u00f6beln aveva voglia di avventure. Per soddisfare questa sua predisposizione, nel 1780 decise di partire alla volta dell'America per prendere parte alla guerra d'indipendenza americana delle Tredici Colonie. Per salpare si diresse in Francia, ma si ferm\u00f2 per oltre un anno a Parigi. Alla fine si un\u00ec al reggimento del Conte De La Marck e ricevette una lettera di raccomandazione da parte di Benjamin Franklin.\nIl reggimento per\u00f2 venne mandato all'improvviso in India. Durante il suo viaggio verso l'India, von D\u00f6beln venne a contatto con diversi popoli e diverse culture di cui parl\u00f2 approfonditamente nei suoi diari. Il viaggio dur\u00f2 un anno e fu ricco di imprevisti. La nave \"l'Amiti\u00e9\" (L'Amicizia), su cui era imbarcato, fu bersagliata da malattie. All'uscita dal porto di Brest la nave fu attaccata dalla marina inglese e fu costretta a ritornare in porto per riparazioni.\nVon D\u00f6beln fu ferito ad una gamba nella battaglia di Cuddalore, ma nascose la ferita, ben sapendo che altrimenti sarebbe stato tolto dalla prima linea e non avrebbe potuto prendere parte a quella che, all'epoca, fu la pi\u00f9 grande battaglia fra forze europee nei mari dell'India. Nonostante la ferita, von D\u00f6beln si segnal\u00f2 valoroso in battaglia. Proprio grazie al suo valore venne promosso al grado di capitano ed affianc\u00f2 il generale De La Marck durante i sei mesi di navigazione per il ritorno in Francia.\nRitorno in patria.\nDopo l'esperienza indiana, von D\u00f6beln rientr\u00f2 in patria, dove per\u00f2 non fu in grado di trovare lavoro. Durante la sua permanenza a Parigi, von D\u00f6beln aveva contrariato re Gustavo III di Svezia, avendo rifiutato il sostegno di un rivale del generale De La Marck in un duello.\nData la situazione, von D\u00f6beln ritorn\u00f2 in Francia. In particolare si un\u00ec alla guarnigione di Strasburgo, dove prest\u00f2 servizio per quattro anni. L\u00ec fece un incontro particolare: durante una vacanza nel nord della Francia, al castello di Raismes, von D\u00f6beln si dedic\u00f2 allo studio di cartine geografiche dei dintorni e come aiutante gli venne assegnata una persona che lui defin\u00ec \u00ab...un ometto piccolo ma gentile\u00bb di nome Bonaparte. Si trattava del futuro imperatore francese.\nAllo scoppio della seconda guerra russo-svedese (1788 - 1790), von D\u00f6beln torn\u00f2 in Svezia. Nel marzo 1789 prese servizio come capitano nel reggimento di fanteria leggera \"Savolax\", agli ordini del colonnello Stedingk. Fu ferito nella battaglia di Porrassalmi, in cui le truppe svedesi dovettero affrontare le truppe russe decisamente pi\u00f9 numerose. La ferita fu fatta da un proiettile di pistola che lo colp\u00ec al capo. Questo \u00e8 il motivo per cui, da quel momento in poi, von D\u00f6beln port\u00f2 sempre una fascia nera in testa: per nascondere la ferita che gli deturpava la fronte. Dato che von D\u00f6beln si rivel\u00f2 essere una persona decisamente irascibile, molti attribuirono i suoi comportamenti a questa ferita. Dopo questa battaglia venne promosso maggiore.\nFra le due guerre.\nDurante il periodo di pace fra la seconda e la terza guerra russo-svedese, von D\u00f6beln si dedic\u00f2 all'allargamento dei suoi possedimenti. Venne poi assegnato alla brigata \"Nylands\", di stanza in Finlandia.\nLa terza guerra russo-svedese.\nDall'inizio della guerra alla battaglia di Jutas.\nAllo scoppio della terza guerra russo-svedese, che lo rese leggendario, von D\u00f6beln era al comando della retroguardia della Terza Brigata, da cui poteva osservare moto bene gli andamenti delle battaglie.\nA Ypperi, vicino a Pyh\u00e4joki, combatt\u00e9 con coraggio contro Kulnew. A Lappo attacc\u00f2 il fianco sinistro del nemico ed ebbe la meglio. A Kauhajoki attacc\u00f2 un'armata russa che aveva il vantaggio di essere nettamente pi\u00f9 numerosa e la costrinse al ritiro. Le leggende raccontano dell'ira e dell'audacia di von D\u00f6beln: dopo che divenne testimone delle atrocit\u00e0 delle truppe russe nei confronti dei contadini e dei civili della zona di Kauhajoki, von D\u00f6beln condusse le sue truppe in un grandioso attacco contro i russi. Un testimone oculare dichiar\u00f2 che \u00abL'azione era stata condotta come se fosse stata un'esercitazione\u00bb. \nUn altro esempio della bizzarria comportamentale di von D\u00f6beln si ebbe nella battaglia di Ypperi, al termine della prima ritirata. In quella battaglia, su un campo coperto di neve, vene ucciso a colpi di arma da fuoco l'aiutante di von D\u00f6beln, di nome Erling. Alcune macchie di sangue imbrattarono il mantello di von D\u00f6beln. Al suo ritorno, quando gli venne chiesto cosa fosse successo a lui e cosa fossero le macchie sul mantello, lui rispose: \u00ab\u00c8 il cervello di Erling, che ha perso la testa mentre cavalcava al mio fianco\u00bb.\nLa sua pi\u00f9 grande vittoria avvenne il 13 settembre 1808, quando condusse le truppe svedesi nella battaglia di Jutas. Il generale russo Kossatchoffskij tent\u00f2 d'impedire la ritirata della principale armata svedese. Von D\u00f6beln salv\u00f2 la situazione attaccando frontalmente il nemico col suo reggimento, il \"Bj\u00f6rneborg\". Questo attacco ebbe successo e la ritirata verso le Isole \u00c5land attraversando il Mar Baltico, in quel momento congelato, ebbe successo. Il giorno dopo l'esercito svedese, sotto il comando del generale Carl Johan Adlercreutz, combatt\u00e9 la battaglia di Oravais: senza l'intervento di von D\u00f6beln ci sarebbe stata la disfatta definitiva degli svedesi. In seguito a questi avvenimenti von D\u00f6beln fin\u00ec in ospedale. Quando ricevette la notizia dell'avanzata delle truppe russe, lasci\u00f2 l'ospedale e, dopo aver riorganizzato le proprie truppe, affront\u00f2 nuovamente le truppe nemiche, su un campo totalmente inadatto alla battaglia, fermando quello che doveva essere l'attacco russo definitivo all'esercito svedese.\nDurante la guerra i soldati dettero il soprannome di \"Benda Nera\" a von D\u00f6beln. Dopo la battaglia di Lappo gli venne conferito il grado di Commendatore di Gran Croce dell'Ordine della Spada. Dopo la battaglia di Jutas gli venne conferito il grado di maggior generale.\nVisti i meriti, venne assegnato al comando delle truppe stazionate alle isole \u00c5land. L\u00ec pot\u00e9 organizzare la ritirata delle truppe svedesi sulla terraferma e, quando i russi sotto il comando di Kulnew, presso le coste di Grisslehamn, stavano per portare l'attacco finale alla capitale svedese Stoccolma, von D\u00f6beln riusc\u00ec a sconfiggerli.\nLa fase finale della guerra.\nVon D\u00f6beln fu un protagonista delle campagne militari nel nord della Svezia, in particolare nei confronti dei finlandesi. Fu proprio lui a tenere il commovente discorso di addio alle truppe finlandesi. Con le sue parole, von D\u00f6beln mise la parola fine ai 700 anni di dominio svedese in Finlandia. In quel giorno freddo e ventoso dell'ottobre 1809, di fronte a von D\u00f6beln si trovavano i nuovi granatieri svedesi nelle loro uniformi scintillanti, i reduci svedesi con le uniformi sporche e macchiate di sangue e i veterani finlandesi, ormai vestiti solo di stracci. In queste condizioni, l'8 ottobre 1809, un comandante svedese ringrazi\u00f2 la \"Nazione Finlandese\". Il discorso tenuto da von D\u00f6beln viene citato e commentato da tantissimi storici svedesi e finlandesi e per molti ricorda il discorso fatto da Napoleone alle proprie truppe a Fontainebleau.\nDopo questo venne dislocato alla frontiera con la Norvegia, ove stava combattendosi la guerra contro la Danimarca-Norvegia, e riusc\u00ec a fermare l'avanzata dei norvegesi senza versare sangue. Nel 1809 gli venne conferito il titolo di \"freiherr\" (libero signore), paragonabile al titolo di barone. Nel 1811 venne fondato il reggimento \"Norra sk\u00e5nska Infanteriregiments\" di cui von D\u00f6beln venne nominato comandante e in cui lo stesso radun\u00f2 i veterani delle campagne finlandesi.\nLe guerre napoleoniche.\nDurante le guerre di indipendenza tedesche von D\u00f6beln comanda le truppe svedesi in Meclemburgo. Il suo appoggio va ad Amburgo, che era assediata dai francesi. Truppe inglesi e danesi vennero mandate ad Amburgo in sostegno della citt\u00e0, ma il loro arrivo fu tardivo e le truppe si dimostrarono troppo deboli. Le truppe svedesi, nel frattempo, non potevano intervenire. Ci\u00f2 perch\u00e9 un diretto ordine del re svedese Bernadotte impediva le manovre in Germania a meno di una superiorit\u00e0 numerica sul campo di tre a uno. Il coordinatore delle truppe svedesi, il generale Adlercreutz, non riusciva quindi a decidersi se muovere o meno in aiuto di Amburgo. Incurante, von D\u00f6beln mand\u00f2 ad Amburgo una guarnigione comandata dal generale di brigata Boije alla citt\u00e0 in difficolt\u00e0. Quando Bernadotte arriv\u00f2 in Germania e venne salutato come \"il Salvatore di Germania\" dalle popolazioni accorse a Stralsund, decise come prima cosa di sostituire al comando il generale Adlercreutz con il generale Stedingk. Bernadotte intim\u00f2 anche a von D\u00f6beln di fermare gli uomini dove si trovavano per studiare un'azione pi\u00f9 corale. Von D\u00f6beln per\u00f2 non voleva ubbidire all'ordine. Ma non voleva neppure disattenderlo. La leggenda narra allora che von D\u00f6beln fisso per un'ora l'ordine al chiuso del suo ufficio e poi fece partire il messaggero con l'ordine da recapitare nelle mani di Boije. Il messo arriv\u00f2 troppo tardi: gli uomini di Boije erano gi\u00e0 giunti ai margini della citt\u00e0 e avevano gi\u00e0 affrontato con successo i francesi.\nVon D\u00f6beln aveva promesso protezione ad Amburgo e, uomo di parola fino all'estremo, l'avrebbe garantita ad ogni costo. Si narra che un giorno si trov\u00f2 in mezzo ad alcune dame che discorrevano di un argomento che lui non voleva affrontare; intim\u00f2 quindi alle dame di cambiare discorso, o lui se ne sarebbe andato e non sarebbe tornato prima di dieci anni. Le dame proseguirono i loro discorsi incuranti delle minacce di von D\u00f6beln, che quindi se ne and\u00f2. Dieci anni dopo, von D\u00f6beln rese visita a quelle stesse dame.\nLe azioni a favore di Amburgo vennero viste come una disobbedienza diretta agli ordini: per questa ragione von D\u00f6beln venne condannato a morte. Nonostante tutto, Bernadotte commut\u00f2 la sentenza in carcere presso la prigione di Vaxholm. Dalle prigioni von D\u00f6beln scrisse ad un parente palesando la sua volont\u00e0 di proseguire la guerra nell'esercito svedese o in un altro esercito alleato, sottolineando che alla fine della guerra sarebbe tornato di propria volont\u00e0 in carcere. Bernadotte venne a conoscenza della lettera, la lesse e decise di ritirare le accuse e annullare la pena. Da quel momento i rapporti con il re furono ottimi.\nNel 1815 venne assegnato a von D\u00f6beln un feudo in Pomerania, all'epoca possedimento svedese.\nNel 1816 venne nominato portavoce nel consiglio di guerra.\nLa morte.\nCome per altre persone illustri, suoi contemporanei o meno, von D\u00f6beln ebbe una vecchiaia povera e solitaria. Come pensionato visse dei redditi del proprio patrimonio a Stoccolma, morendo nel 1820, a 62 anni.\nIl figlio fu capitano dell'esercito svedese, ma mor\u00ec celibe e senza figli, quindi la casata che Georg aveva creato si estinse.\nLa leggenda.\nGeorg Carl von D\u00f6beln \u00e8 ritenuto unanimemente una figura affascinante. Iroso, collerico, forte e bellicoso, riusciva anche ad essere una figura dolce e sentimentale, quasi come un filosofo. I suoi soldati e i suoi ufficiali hanno sempre ammirato il suo coraggio e le sue tecniche innovative nell'affrontare il nemico. Gli storici concordano che non tutto su di lui sia ancora stato sufficientemente approfondito.\nIl suo motto di \"freiherr\" fu \"\u00c4ra, skyldighet, wilja\" (onore, dovere, volont\u00e0) che divenne anche il motto del reggimento \"Norra sk\u00e5nska\" e campeggia sulla sua lapide nel cimitero di San Giovanni nel centro di Stoccolma.\nGrazie all'opera \"D\u00f6beln vid Jutas\" (D\u00f6beln a Jutas) tratto dal poema epico \"Le storie dell'alfiere St\u00e5l\" di Johan Ludvig Runeberg, diviene un eroe leggendario nella sua patria."}
{"id": "1966112", "revid": "18761928", "url": "https://it.wikipedia.org/wiki?curid=1966112", "title": "Tricottino", "text": ""}
{"id": "1966113", "revid": "1699816", "url": "https://it.wikipedia.org/wiki?curid=1966113", "title": "Episodi di The Black Donnellys", "text": "Negli USA sono stati trasmessi dalla NBC solo 6 episodi, i restanti 7 (ep.3, 8-13) sono stati trasmessi solo sul web. Il 3\u00ba episodio \u00e8 stato trasmesso sul web per decisione dell'emittente, per via dei contenuti ritenuti troppo forti per essere trasmessi in chiaro.\nIn Italia la serie \u00e8 trasmessa la domenica su Italia 1 alle ore 00.35.\n\"Una lunga storia\".\nLa storia inizia con Joey \"Ice Cream\" che racconta all'F.B.I. chi sono i Donnelly e quello che \u00e8 successo. Inizia raccontando loro del rapimento di Lewis Downtown (nipote del boss locale della mafia italiana) ad opera di Kevin e Jimmy Donnelly per un sostanzioso riscatto; succede per\u00f2 che lo zio di Downtown, Sal Minetta, scopre chi sono ed un suo collaboratore (Nicky Cottero) insieme ad un suo amico picchiano e mandano all'ospedale il fratello minore dei Donnelly (Sean). Jimmy quindi spara e uccide Lewis mentre Tommy (secondogenito dei quattro fratelli) insieme a Kevin uccidono Sal e Yui (capi delle mafia italiana ed irlandese) spinti non solo dal sentimento di vendetta per il loro fratello, ma anche perch\u00e9 Tommy giur\u00f2 che non avrebbe permesso a nessuno di fare mai del male ai suoi fratelli. Questo giuramento venne fatto perch\u00e9 quando ancora era piccolo rub\u00f2 un'auto e per non investire Joey scatt\u00f2 di lato prendendo la gamba di Jimmy, tuttavia l'unico che lo vide fu Joey e Jimmy non seppe mai nulla.\nJimmy inoltre ricorda che loro padre (Bobby) venne ucciso da italiani.\n\"Un cuore di pietra\".\nTrama.\nN/A"}
{"id": "1966114", "revid": "1318658", "url": "https://it.wikipedia.org/wiki?curid=1966114", "title": "Discografia di Giuni Russo", "text": "Ecco la lista completa di tutte le uscite discografiche di Giuni Russo.\nFino al 1981, con l'album \"Energie\", i dischi sono stati pubblicati solo su vinile, mentre dal 1983, con \"Vox\" e successivi, sono usciti contemporaneamente su LP e MC fino a \"Amala\" del 1992, sono usciti contemporaneamente su LP e CD da \"A casa di Ida Rubinstein\" del 1988, fino a \"Amala\" del 1992, sono usciti contemporaneamente su CD e MC da \"Se fossi pi\u00f9 simpatica sarei meno antipatica\" del 1994, fino a \"Voce prigioniera\" del 1998. Della produzione dal 2002 in poi ad essere pubblicati, solo su CD, sono stati solo \"Signorina Romeo Live\", \"Morir\u00f2 d'amore\", \"Demo de midi\" e \"Napoli che canta\".\nInoltre, di \"Napoli che canta\", esiste anche la versione DVD.\nLa discografia di Giuni Russo \u00e8 suddivisa in tre fasi:\nLa \"discografia ufficiale\" comprende 14 album, tra cui 12 album registrati in studio, 2 album live e 4 raccolte. Inoltre, Giuni Russo, ha pubblicato alcuni singoli senza mai inserirli in album ufficiali.\nDiscografia ufficiale.\nSingoli.\nCome Giusy Romeo\nCome Junie Russo\nCome Giuni Russo\nBrani scritti da Giuni Russo.\nGiuni, nel corso della sua carriera artistica, durata ben 36 anni, ha inciso ben 194 brani, dei quali, 172 sono i brani ufficiali.\nSuccessivamente, alla prematura scomparsa di Giuni, sono stati pubblicati, postumi, 44 brani inediti ufficiali di Giuni, aggiungendosi ai 172 brani ufficiali, con un totale di 216 brani ufficiali e 22 brani non ufficiali.\nTranne 51 brani scritti da altri autori,(per la maggior parte da Franco Battiato) i rimanenti 165, furono scritti dalla stessa Russo, in veste o di autrice o di musicista, e da Maria Antonietta Sisini."}
{"id": "1966115", "revid": "1876278", "url": "https://it.wikipedia.org/wiki?curid=1966115", "title": "Governo Schmidt II", "text": "Il secondo governo Schmidt \u00e8 stato il dodicesimo esecutivo della Germania ovest, in carica dal 16 dicembre 1976 al 4 novembre 1980, durante l'8\u00aa legislatura del Bundestag.\nL'elezioni del '76 portarono il cancelliere uscente Helmut Schmidt a riproporre la coalizione \"giallo-rossa\" tra SPD e FDP.\nDopo le elezioni dell'80, la coalizione former\u00e0 il terzo governo Schmidt."}
{"id": "1966116", "revid": "31789", "url": "https://it.wikipedia.org/wiki?curid=1966116", "title": "Alpi Scistose Tirolesi", "text": "Le Alpi Scistose Tirolesi (in tedesco \"Tiroler Schieferalpen\") sono una sezione delle Alpi. Appartengono al settore delle Alpi Nord-orientali. Si trovano in Austria e ricadono nel territorio del Tirolo oltre che, marginalmente, nel Salisburghese. La vetta pi\u00f9 alta \u00e8 il Lizumer Reckner (2.884\u00a0m).\nClassificazione.\nSecondo la Partizione delle Alpi questa porzione alpina non costituisce una sezione a s\u00e9 stante ma \u00e8 divisa tra le Alpi Noriche e le Alpi Salisburghesi. Pi\u00f9 precisamente, secondo questo criterio, le Prealpi del Tux sono parte delle Alpi Noriche, mentre le Alpi di Kitzb\u00fchel sono parte delle Alpi Salisburghesi.\nLa SOIUSA considera invece le Alpi Scistose Tirolesi come sezione autonoma.\nLa SOIUSA le colloca nelle Alpi Nord-orientali. La classificazione AVE colloca i due gruppi di cui esse sono composte (Prealpi del Tux e Alpi di Kitzb\u00fchel) nelle Alpi Centro-orientali.\nLa classificazione completa della SOIUSA circa le Alpi Scistose Tirolesi \u00e8 la seguente:\nGeografia.\nLe Alpi Scistose Tirolesi confinano a nord-est e ad est con le Alpi Settentrionali Salisburghesi; a sud con le Alpi dei Tauri occidentali; ad ovest con le Alpi Retiche orientali e a nord-ovest con le Alpi Calcaree Nordtirolesi.\nNon si trovano lungo la catena principale alpina ma si staccano dalle Alpi dei Tauri occidentali al Tuxerjoch e al Gerlospass.\nSuddivisione.\nSi suddividono in due sottosezioni e cinque supergruppi:"}
{"id": "1966117", "revid": "2034231", "url": "https://it.wikipedia.org/wiki?curid=1966117", "title": "Walker, Texas Ranger", "text": ""}
{"id": "1966119", "revid": "18762106", "url": "https://it.wikipedia.org/wiki?curid=1966119", "title": "Capo Powathan", "text": ""}
{"id": "1966120", "revid": "124765175", "url": "https://it.wikipedia.org/wiki?curid=1966120", "title": "Galassia Baby Boom", "text": "La Galassia Baby Boom (EQ J100054+023435) \u00e8 una galassia starburst osservabile nella costellazione del Sestante. Distante 12,2 miliardi di anni luce dal sistema solare, \u00e8 stata scoperta dal Centro Scientifico Spitzer della NASA dell'Istituto di Tecnologia della California. La galassia \u00e8 famosa per essere la galassia starburst pi\u00f9 brillante dell'universo distante, essendo la sua brillantezza una misura del suo tasso estremo di formazione stellare.\nScoperta e formazione.\nL'annuncio della scoperta di questa galassia \u00e8 stato dato il 3 giugno 2008 da un gruppo di ricerca congiunto di diversi centri di tutto il mondo.\nUna spaventosa quantit\u00e0 di nuove stelle in formazione \u00e8 stata scoperta dagli astronomi in questa galassia. Se ne formerebbero da mille a quattromila ogni anno, in contrapposizione alla nostra Via Lattea che annovera una formazione di appena dieci stelle annue.\nQuesta scoperta rivoluziona il concetto per cui le galassie si formerebbero lentamente, per aggregazione ed assorbimento: (Modello gerarchico), partendo da piccole strutture per aumentare via via con il tempo. Invece nella \"Baby Boom\" il processo \u00e8 straordinariamente veloce.\nIl tutto \u00e8 nato dalle osservazioni degli astronomi che hanno utilizzato l'Hubble Space Telescope, il Subaru Telescope e nelle Hawaii a Mauna Kea, registrando le immagini della galassia nel visibile. Successivamente ne \u00e8 arrivata conferma da coloro che utilizzavano il telescopio Spitzer e il James Clerk Maxwell Telescope osservando le immagini nell'infrarosso e nella lunghezza d'onda submillimetrica; confermando che si \u00e8 in presenza di una moltitudine di stelle molto giovani che emettono nell'ultravioletto, questa radiazione viene assorbita dalle polveri circostanti che riemettono nell'infrarosso e nelle lunghezze submillimetriche.\nL'utilizzo del telescopio Keck ha stabilito che la distanza della galassia risulterebbe di 12,3 miliardi di anni luce, ed \u00e8 quindi come se osservassimo l'Universo quando questo aveva appena un'et\u00e0 di 1,3 miliardi di anni.\nCon l'attuale velocit\u00e0 di formazione stellare si pu\u00f2 ben pensare che entro breve tempo, circa 50 milioni di anni, Baby Boom aumenter\u00e0 notevolmente le proprie dimensioni fino ad arrivare a quelle delle maggiori galassie conosciute.\nIl problema \u00e8 quello per cui abbiamo sottomano un caso particolare, oppure questa \u00e8 la norma della formazione delle galassie durante i primordi di vita dell'Universo?\nIn ogni caso stiamo assistendo in diretta alla costruzione di un'enorme galassia ellittica."}
{"id": "1966124", "revid": "767487", "url": "https://it.wikipedia.org/wiki?curid=1966124", "title": "Paulo C\u00e9sar Lima", "text": "Caratteristiche tecniche.\nEra un attaccante in grado calciare il pallone con traiettorie che pochi portieri potevano prevedere. In campo amava la spettacolarit\u00e0: spesso non realizzava gol facili per il gusto di provare un colpo stupefacente.\nCarriera.\nClub.\nPaulo C\u00e9sar inizi\u00f2 la sua carriera nel 1967 nelle file del Botafogo, vincendo due Campionati Carioca e una Ta\u00e7a Brasil oltre a due Ta\u00e7a Guanabara.\nNel 1972 pass\u00f2 al Flamengo, con cui vinse altri due Campionati Carioca, e dopo i Mondiali di Germania Ovest '74 si trasfer\u00ec in Europa ai francesi dell'Olympique Marsiglia.\nNel 1975 torn\u00f2 in patria alla Fluminense, con cui vinse nuovamente il Campionato Carioca, e poi nel 1977 ancora al Botafogo. L'anno seguente firm\u00f2 per il Gr\u00eamio, con cui conquist\u00f2 il Campionato Ga\u00facho nel 1979.\nNel 1980 si trasfer\u00ec al Vasco da Gama e l'anno seguente al Corinthians. Nel 1981 torn\u00f2 ancora in Francia, questa volta all'Aix e nel 1983 ritorn\u00f2 al Gr\u00eamio, che a fine anno vinse la Coppa Intercontinentale, dove chiuse la carriera.\nVinse per quattro volte il Bola de Prata, premio assegnato dalla rivista Placar ai migliori 11 giocatori del campionato brasiliano.\nNazionale.\nPaulo C\u00e9sar conta 58 presenze e 8 reti con la Nazionale brasiliana, con cui esord\u00ec il 19 settembre 1967 a Santiago del Cile in amichevole contro la Cile (1-0).\nCon la \"Sele\u00e7\u00e3o\" ha partecipato ai Mondiali 1970, vinti dal Brasile, dove disput\u00f2 4 partite, e del 1974 (quarto posto) dove scese in campo in 5 partite dei verdeoro.\nDopo il ritiro.\nNel 1995 fu il protagonista di un documentario realizzato da Jo\u00e3o Moreira Salles riguardo alla perdita di notoriet\u00e0.\nNel 2005 il Botafogo lo omaggi\u00f2 con la realizzazione di una maglia commemorativa con il suo nome e il numero 11 sulla schiena.\nDa maggio 2008 scrive il marted\u00ec per il Jornal da Tarde.\nIn un'intervista alla rete tv brasiliana \"GloboNews \"ha ammesso di aver venduto la medaglia d'oro vinta al Mondiale per comprare cocaina."}
{"id": "1966126", "revid": "6923", "url": "https://it.wikipedia.org/wiki?curid=1966126", "title": "Leonardo Duardo", "text": "Biografia.\nLeonardo Duardo nasce a Manocalzati, in provincia di Avellino. Studia a Napoli, dove consegue la laure a in diritto civile canonico.\nNel 1593 entra nell'Ordine dei Teatini, abbandonando le attivit\u00e0 fin allora intraprese. Trascorre il noviziato a Capua, dove vive per due anni e al termine del quale viene inviato in varie corti corti principesche e curie vescovili dell'Italia settentrionale. Le principali e pi\u00f9 importanti sono: Bologna, Piacenza, Mantova, Milano, Genova e Torino. \nA Milano fa conoscenza del cardinale Federico Borromeo, al quale dedicher\u00e0 una sua opera.\nA Genova, riceve l'incarico di risolvere un conflitto giuridico nella diocesi dal cardinale Orazio Spinola.\nNel 1635 rientra nel Regno di Napoli dove, sempre per il proprio ordine ricopre vari incarichi: maestro dei novizi, visitatore, consultore.\nNel 1643 viene colpito da una grave malattia, che lo porter\u00e0 alla morte il 29 marzo a Napoli, nel convento dei Santi Apostoli, all'et\u00e0 di 77 anni.\nLa morte lascia incompiute due opere su cui era impegnato Leonardo. Sar\u00e0 il nipote a farle pubblicare molti anni dopo come opere postume.\nStile.\nNelle sue opere Leonardo affronta i problemi teologici e giuridici pi\u00f9 importanti e controversi dell'epoca. Ha scritto commenti riguardo ai documenti papali sui \"cambi\" e sui \"censi\".\nIl suo obiettivo \u00e8 far comprendere meglio la natura dello Stato e le sue attivit\u00e0, intesi come cosa pubblica."}
{"id": "1966127", "revid": "339392", "url": "https://it.wikipedia.org/wiki?curid=1966127", "title": "FC Bac\u0103u", "text": ""}
{"id": "1966128", "revid": "18762265", "url": "https://it.wikipedia.org/wiki?curid=1966128", "title": "Tricotin", "text": ""}
{"id": "1966129", "revid": "339392", "url": "https://it.wikipedia.org/wiki?curid=1966129", "title": "SC Bac\u0103u", "text": ""}
{"id": "1966131", "revid": "1234826", "url": "https://it.wikipedia.org/wiki?curid=1966131", "title": "Paul Marigney", "text": "Carriera.\nHa chiuso l'anno da senior nel 2005 con St. Mary's con 16,8 punti di media.\nNel 2006 decide di sbarcare in Italia e firmare per la Carife Ferrara agli ordini di coach Valli.\nChiude la stagione con quasi 15 punti e 5 rimbalzi a partita.\nLa buona stagione con gli estensi gli vale la chiamata della Trenkwalder Reggio Emilia che aveva come allenatore Franco Marcelletti. Anche a Reggio Emilia disputa un gran campionato ottenendo 16 punti e 5 rimbalzi di media.\nNell'estate 2008 dopo un lungo corteggiamento, Pavia ottiene la firma del colored, componendo una coppia di esterni pregevole con Thomas Mobley.Inizia la stagione facendo nelle prime 10 giornate un high di 27 punti con 7/8 da due punti a Veroli dove trascina l'Edimes alla vittoria. Da ricordare le sue prestazioni contro l'Harem Scafati, autore di 30 punti e 11/11 ai liberi, e i suoi 29 punti casalinghi contro la Fastweb Casale Monferrato, che cade sotto i colpi dei ragazzi pavesi.\nNell'estate 2011 si trasferisce a Scafati, sempre in Legadue.\nIl 9 settembre 2012, liberato con una somma da 30.000 euro dal contratto con Scafati, si trasferisce alla Victoria Libertas Pesaro per una cifra annuale di 50.000 euro, ma dopo l'iniziale periodo di prova per 10 giorni non viene tesserato per via di problemi fisici. Da gennaio 2013 gioca nel Basket Veroli."}
{"id": "1966137", "revid": "18762411", "url": "https://it.wikipedia.org/wiki?curid=1966137", "title": "Wahunsonacock", "text": ""}
{"id": "1966138", "revid": "121837", "url": "https://it.wikipedia.org/wiki?curid=1966138", "title": "Galassia baby boom", "text": ""}
{"id": "1966141", "revid": "1964823", "url": "https://it.wikipedia.org/wiki?curid=1966141", "title": "Hellas Verona Football Club 2005-2006", "text": "Questa pagina raccoglie i dati riguardanti l'Hellas Verona Football Club nelle competizioni ufficiali della stagione 2005-2006.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1966145", "revid": "461628", "url": "https://it.wikipedia.org/wiki?curid=1966145", "title": "Jacques Jean Joseph Jules Perrier", "text": "Biografia.\nJacques Perrier \u00e8 nato a Parigi il 4 dicembre del 1936 ed ordinato sacerdote del clero dell'arcidiocesi della stessa citt\u00e0 il 7 marzo 1964. Eletto vescovo coadiutore di Chartres il 22 giugno 1990, \u00e8 consacrato vescovo il 16 settembre 1990 dal cardinale Jean-Marie Lustiger, co-consacranti il vescovo Michel Joseph Kuehn ed il cardinale Jean Marcel Honor\u00e9. Diviene vescovo della medesima diocesi il 6 aprile 1991. Fu il promotore della realizzazione del nuovo presbiterio della cattedrale di Notre-Dame, che volle fosse affidata all'artista Goudji.\nNominato vescovo coadiutore di Tarbes e Lourdes il 30 maggio 1997, ne diviene vescovo ordinario il 16 gennaio 1998. Nel settembre 2008, in occasione del 150\u00ba anniversario delle apparizioni di Lourdes, accoglie la visita di papa Benedetto XVI.\nGenealogia episcopale.\nLa genealogia episcopale \u00e8:"}
{"id": "1966146", "revid": "104458", "url": "https://it.wikipedia.org/wiki?curid=1966146", "title": "Ducato longobardo di Parma", "text": ""}
{"id": "1966148", "revid": "729019", "url": "https://it.wikipedia.org/wiki?curid=1966148", "title": "Chichagof Island", "text": "Chichagof Island, (conosciuta anche come Shee Kaax) \u00e8 un'isola dell'arcipelago Alexander nell'Alaska sud-orientale. Scolasticamente negli US \u00e8 indicata come una delle isole ABC dell'Alaska. L'isola si trova all'interno del \"Tongass National Forest\". La parte occidentale assieme all'isola Yakobi costituiscono una riserva naturale, la \"West Chichagof-Yakobi Wilderness\".\nGli insediamenti di Hoonah, Pelican, Tenakee Springs e Elfin Cove si trovano tutti sulla met\u00e0 nord dell'isola Chichagof, nella Census Area di Hoonah-Angoon e, secondo il censimento del 2010, la popolazione dell'intera \"Census area\" era di 2 150 persone. La parte sud dell'isola appartiene alla parte settentrionale del Borough di Sitka (\"City and Borough of Sitka\") e nel censimento del 2000 si contavano soltanto otto persone.\nL'isola di Chichagof ha la pi\u00f9 alta popolazione di orsi per miglio quadrato di qualsiasi altro luogo sulla terra.\nGeografia.\nCon 120\u00a0km (75 miglia) di lunghezza e 80\u00a0km (50 miglia) di larghezza, ha un'estensione di 5 388\u00a0km\u00b2, che la rende la quinta maggiore isola degli Stati Uniti e la 109\u00aa maggiore isola nel mondo. La sua altezza massima \u00e8 una vetta senza nome di 1190\u00a0m nel massiccio che sovrasta il \"Tenakee Inlet\", a nord-est dell'isola. Il \"Tenakee Inlet\" \u00e8 il pi\u00f9 profondo fiordo che percorre l'isola in direzione nord-ovest/sud-est e si affaccia sullo stretto di Chatham.\nL'isola di Chichagof \u00e8 divisa a nord dalla terraferma dal \"Cross Sound\" (dove \u00e8 ubicato il Parco nazionale e riserva di Glacier Bay) e dal \"Icy Strait\"; a est lo stretto di Chatham la separa da Admiralty Island; a sud il \"Peril Strait\" la divide da Baranof Island e il \"Salisbury Sound\" da Kruzof Island. Affiancate al lato ovest, che d\u00e0 sulle acque del Pacifico del golfo dell'Alaska, ci sono molte piccole isole e a nord-ovest il \"Lisianski Strait\" separa Chichagof da Yakobi Island.\nUna profonda insenatura che si apre sull\"Icy Strait\" \u00e8 \"Port Frederick\", sul cui lato orientale si trova l'insediamento di Hoonah. Un altro profondo fiordo \u00e8 il \"Lisianski Inlet\", a nord-ovest, dove si trova Pelican. La cittadina di Tenakee Springs \u00e8 situata nel \"Tenakee Inlet\" ed Elfin Cove a nord sulla \"Inian Peninsula\".\nTurismo e attivit\u00e0 economiche.\nTra le principali attivit\u00e0 turistiche si menzionano battute di caccia e di pesca guidate. Anche lo sfruttamento delle foreste costituisce un aspetto vitale dell'economia locale.\nStoria.\nL'isola \u00e8 stata cos\u00ec nominata nel 1805 dal capitano Jurij F. Lisjanski della Marina imperiale russa in onore dell'ammiraglio russo Vasilij J. \u010ci\u010dagov, esploratore della regione artica siberiana negli anni 1765-1766. L'isola era precedentemente nota con il nome di Yakobi, nome dato all'isola che si trova affiancata a nord-ovest di Chichagof."}
{"id": "1966150", "revid": "767487", "url": "https://it.wikipedia.org/wiki?curid=1966150", "title": "La Carrera Panamericana", "text": "La Carrera Panamericana \u00e8 un film documentario del 1992, diretto da Ian McArthur, con la colonna sonora dei Pink Floyd.\nIl film.\nNell'ottobre del 1991 David Gilmour e Nick Mason parteciparono, insieme al loro manager Steve O'Rourke, alla gara automobilistica chiamata \"Carrera Panamericana\", rievocativa della celebre \"Carrera Mexicana\" e dedicata ad automobili d'epoca.\nAlla gara partecipavano 120 automobili e 240 piloti; i due membri dei Pink Floyd parteciparono con le loro due Jaguar C-Type del 1952.\nIl documentario non racconta la \"storia\" della gara, ma mostra uno spaccato della vita del Messico, attraverso la Carrera Panamericana, partendo dal Messico meridionale fino ad arrivare al confine del Texas, a 3200\u00a0km di distanza.\nOltre a Gilmour, Mason e Wright, gli altri musicisti che hanno preso parte alla colonna sonora sono i seguenti: Jon Carin, Guy Pratt, Gary Wallis e Tim Renwick.\nTrack list.\nLa track list presenta brani gi\u00e0 pubblicati in precedenti album e altri brani inediti."}
{"id": "1966153", "revid": "104458", "url": "https://it.wikipedia.org/wiki?curid=1966153", "title": "Ducato longobardo di Reggio", "text": ""}
{"id": "1966173", "revid": "827882", "url": "https://it.wikipedia.org/wiki?curid=1966173", "title": "Hollandse IJssel", "text": "Hollandse IJssel (detto anche Hollandsche \u0132ssel, in italiano IJssel Olandese, per distinguerlo dall'IJssel della Gheldria) \u00e8 un ramo del delta del Reno che scorre verso ovest da Nieuwegein sul fiume Lek attraverso IJsselstein, Gouda e Capelle aan den IJssel verso Krimpen aan den IJssel, dove termina nel Nieuwe Maas. Un altro ramo, chiamato Enge IJssel (\"Ijssel Stretto\"), scorre verso sud-ovest da Nieuwegein. Il nome IJssel si pensa derivi dal germanico \"i sala\", che significa \"acqua scura\". In origine, l'Hollandse IJssel si biforcava dal fiume Lek a Nieuwegein, ma il collegamento fu interrotto con l'Hollandse IJssel che attualmente fornisce i pascoli circostanti.\nLa prima parte delle costruzioni per la protezione dal mare, in nederlandese \"Deltawerken\", fu costruita alla foce del Hollandse IJssel nel 1957."}
{"id": "1966175", "revid": "1543377", "url": "https://it.wikipedia.org/wiki?curid=1966175", "title": "Gastarbeiter", "text": "Gastarbeiter (IPA: ) in tedesco significa \"lavoratore ospite\". Il termine \u00e8 stato coniato durante gli anni cinquanta del XX secolo per designare il gran numero di lavoratori stranieri immigrati nella Germania occidentale.\nIn Germania Ovest, durante il \"boom\" economico e la cosiddetta piena occupazione del periodo 1950-1970, vi era scarsit\u00e0 di manodopera disponibile per i lavori poco qualificati, in particolare nell'industria mineraria e automobilistica, nell'edilizia ed in altre attivit\u00e0 ad alta intensit\u00e0 di lavoro. Perci\u00f2, facendo ricorso ad appositi accordi bilaterali di reclutamento, a partire dal 1955 furono assunti dei lavoratori immigrati, principalmente di sesso maschile, provenienti da altri Stati europei (i cosiddetti \"Anwerbestaaten\"). Nel 1964 il portoghese Armando Rodrigues de S\u00e1 fu accolto con una cerimonia ufficiale a Colonia come milionesimo \"gastarbeiter,\" come premio dallo Stato ricevette una motocicletta.\nI primi ad essere chiamati come \"gastarbeiter\" sono stati gli immigrati provenienti dall'Italia, dalla Spagna e dalla Jugoslavia, presto seguiti da quelli della Grecia, della Turchia e del Portogallo.\nIn Russia lo stesso termine viene utilizzato per indicare i lavoratori provenienti dalle altre ex-repubbliche sovietiche."}
{"id": "1966179", "revid": "1776051", "url": "https://it.wikipedia.org/wiki?curid=1966179", "title": "Enrico Fano", "text": "Fu senatore del Regno d'Italia nella XVII legislatura. Importante \u00e8 la sua opera \"Della Carit\u00e0 Preventiva e dell'Ordinamento delle Societ\u00e0 di Mutuo Soccorso in Italia\" pubblicata nel 1868.\nMassone, fu membro della loggia milanese \"Insubria\" del Grande Oriente d'Italia, della quale fu il deputato all'Assemblea generale del 1863 a Firenze. \nFu anche sostenitore del movimento di emancipazione femminile richiamando pi\u00f9 volte l'attenzione sul ruolo che la donna operaia svolgeva nella vita economica nazionale.\nIn occasione della sua morte il Corriere della Sera del 12-13 dicembre 1899 ha pubblicato il seguente articolo:\n\"Era nato a Milano e aveva 66 anni; e questi furono da lui per la massima parte spesi a servizio del paese e per il bene del pubblico. Era un patriota puro e intemerato, modesto quanto meritevole di stima e d'onore, anche da parte del volgo immemore. Il Fano si laure\u00f2 in giurisprudenza a Pavia; ed a Milano fece pratica di giurisprudenza nello studio, gi\u00e0 allora famoso, di Antonio Mosca, come fece pratica di politica e di patriottismo scrivendo nel \"Crepuscolo\" del Tenca.\nIl Fano, in quella battaglia prudente e coraggiosa contro il dominio austriaco, era nel posto pi\u00f9 avanzato e pericoloso, avendo accettato di scrivere articoli di politica e la rassegna parlamentare piemontese; e cos\u00ec ebbe l'onore di meritarsi i sospetti , le angherie e le persecuzioni della polizia austriaca. Dalla parola il Fano passa all'azione; diviene l'anima di un Comitato che favorisce l'emigrazione dei giovani lombardi che si recavano a combattere per la patria indipendenza; si iscrive alla Societ\u00e0 Nazionale de La Farina; e quando lo scoppio della guerra si avvicina, organizza un servizio di esplorazione, per informare giornalmente lo Stato Maggiore dell'Esercito piemontese di ogni mossa dell'esercito austriaco; ed a tale scopo, mutando ogni momento di sede come di vesti, percorre le provincie lombarde, indaga e vede, raccoglie notizie e riferisce; e da Pavia va a Piacenza, da Piacenza a Cremona, sempre nei posti pi\u00f9 utili perch\u00e9 pi\u00f9 pericolosi. Durante queste sue audaci peregrinazioni gli giunge notizia che la polizia austriaca aveva perquisisto la sua abitazione; ed egli allora, con fatiche e fra difficolt\u00e0 inenarrabili, riesce a traversare la Lombardia, passare il confine e liberamente respirare nel libero Piemonte.\nFu allora nominato, assieme con Emilio Visconti-Venosta, commissario regio al campo di Garibaldi, e con Garibaldi e coi Cacciatori delle Alpi rientr\u00f2 in Lombardia. Liberata Milano, ebbe da Cesare Correnti l'incarico di esaminare e riordinare le carte che la polizia austriaca aveva lasciato nella sua fuga.\nRitorn\u00f2 allora al giornalismo; ridiede scritti al \"Crepuscolo\"; scrisse nella \"Lombardia\", che si ispirava allora alla politica di Camillo Cavour; e scrisse pure, con garbo di forma, larghezza di idee e profondit\u00e0 di concetto, nella \"Perseveranza\" e nel \"Politecnico\". Pubblic\u00f2 pure altri scritti, assai apprezzati, di economia politica.\nSi prest\u00f2 sempre, con amore, per numerose opere pie; ed era al presente membro del sottocomitato regionale della Croce Rossa Italiana e del Consiglio di Amministrazione della guardia medica notturna di piazza del Duomo.\nEra da molti anni consigliere comunale ed assessore, preposto al riparto ottavo (anagrafe, leva, elezioni, stato civile, ecc.).\nFu pure, per lungo tempo, consigliere provinciale.\nFu deputato al Parlamento, avendo sostituito, nel corso della decima legislatura, Carlo Cattaneo nella rappresentanza del primo collegio della nostra citt\u00e0; e da quell'epoca appartenne alla Camera sino a tutta la XV legislatura.\nIl 4 dicembre 1890 fu nominato senatore.\nDell'istruzione pubblica e della carit\u00e0 il Fano volle ricordarsi anche in morte; e, lasciati eredi i quattro nipoti Fano, dispose per vari legati di beneficenza, e per l'istituzione di premi nelle scuole comunali.\nLa morte di Enrico Fano sar\u00e0 deplorata da quanti hanno mente e cuore capaci di apprezzare i meriti reali di coloro che, senza vanterie e rumori, servono il paese, spinti soltanto dall'amore di patria purissimo e disinteressato\"."}
{"id": "1966180", "revid": "2210194", "url": "https://it.wikipedia.org/wiki?curid=1966180", "title": "Raffaele Faraggiana", "text": "Fu senatore del Regno d'Italia nella XVII legislatura. \nFiglio di Alessandro Faraggiana e Amalia De Bayer ai quali si deve la costruzione di Villa Faraggiana a Meina, sul Lago Maggiore. Il 7 ottobre 1874 spos\u00f2 Catherine Ferrandi dalla quale ebbe due figli, Alessandro e Giuseppe. \nIl padre mor\u00ec nel 1876 e l'anno successivo mor\u00ec, senza discendenza, lo zio Giuseppe facendo s\u00ec che il patrimonio famigliare si riunisse nelle mani di Raffaello che nel 1879 acquis\u00ec il titolo di marchese di Castellazzo. Nel 1890 divenne senatore per censo. Filantropo, fu per un periodo rettore dell'Ospedale Maggiore di Novara."}
{"id": "1966181", "revid": "1964823", "url": "https://it.wikipedia.org/wiki?curid=1966181", "title": "Hellas Verona Football Club 2006-2007", "text": "Questa pagina raccoglie i dati riguardanti l'Hellas Verona Football Club nelle competizioni ufficiali della stagione 2006-2007.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1966182", "revid": "247222", "url": "https://it.wikipedia.org/wiki?curid=1966182", "title": "Denutrizione", "text": ""}
{"id": "1966186", "revid": "729019", "url": "https://it.wikipedia.org/wiki?curid=1966186", "title": "Breda Ba.44", "text": "Il Breda Ba.44 era un biplano bimotore di linea a corto raggio prodotto dalla divisione aeronautica dell'azienda italiana Societ\u00e0 Italiana Ernesto Breda a partire dalla met\u00e0 degli anni trenta.\nDerivato dal britannico de Havilland DH.84 Dragon (da non confondersi con il DH.89 Dragon Rapide), del quale la Breda aveva acquistato i diritti per la produzione su licenza, bench\u00e9 destinato al mercato dell'aviazione commerciale, dopo lo scoppio della Seconda guerra mondiale trov\u00f2 utilizzo anche in campo militare nei reparti della Regia Aeronautica.\nStoria del progetto.\nNel 1934 la Breda stipul\u00f2 un contratto con la de Havilland per la costruzione su licenza del loro Dragon con la possibilit\u00e0 di introdurre alcune varianti. A differenza del modello britannico vennero utilizzati motori di produzione nazionale, il Colombo S.63, posizionando le gondole motore tra le due ali, queste in configurazione sesquiplana, con l'ala superiore leggermente pi\u00f9 grande di quella inferiore.\nIl prototipo vol\u00f2 per la prima volta nel giugno 1934 ai comandi del comandante Ambrogio Colombo confermando, pur risultando sottopotenziato, la bont\u00e0 del progetto e delle modifiche in esso introdotte. Per ovviare al problema si ritenne di ritornare alla soluzione originale riposizionando le gondole motore sull'ala inferiore ed utilizzando i pi\u00f9 potenti de Havilland Gipsy Six. Introdotte le nuove modifiche venne avviato alla produzione.\nDopo essere stato acquistato dalla Societ\u00e0 Aerea Mediterranea, venne utilizzato dall'Ala Littoria a seguito dell'assorbimento di questa ed altre compagnie aeree italiane del periodo.\nTecnica.\nIl Ba.44 era un velivolo caratterizzato dalla configurazione alare sesquiplana, realizzato in tecnica mista con struttura in tubi di acciaio saldati ed intelaiatura in legno rivestite in tela, tranne il muso, realizzato in un unico pezzo in lega leggera. La fusoliera era a sezione rettangolare, dotata di cabina di pilotaggio a due posti affiancati e di scompartimento passeggeri capace di 6 posti a sedere. Posteriormente la fusoliera terminava in una coda dall'impennaggio classico monoderiva di grandi dimensioni. Le ali, a scalamento positivo, erano di diversa misura, con l'inferiore leggermente spostata verso coda, collegate tra loro da una serie di montanti e tiranti in filo d'acciaio. La propulsione era affidata a due motori de Havilland Gipsy Six da 200 hp (149 kW) ciascuno, montati in due gondole fissate all'ala inferiore che integravano anche il carrello d'atterraggio anteriore, fisso e carenato, completato da un ruotino d'appoggio posteriore posto sotto la coda.\nImpiego operativo.\nCon l'entrata dell'Italia nella seconda guerra mondiale, i cinque esemplari prodotti per l'Ala Littoria vennero requisiti il 16 giugno 1940, quindi militarizzati e destinati alla 611\u00aa Squadriglia trasporti della Regia Aeronautica per il trasporto truppe nelle operazioni nei Balcani prima nell'Invasione italiana dell'Albania e poi nella Campagna italiana di Grecia."}
{"id": "1966188", "revid": "1954496", "url": "https://it.wikipedia.org/wiki?curid=1966188", "title": "Alpi Settentrionali Salisburghesi", "text": "Le Alpi Settentrionali Salisburghesi (in tedesco \"Salzburger Nordalpen\") sono una sezione delle Alpi. Secondo la classificazione SOIUSA, appartengono al settore delle Alpi Nord-orientali. La vetta pi\u00f9 alta \u00e8 il Hochk\u00f6nig (2.941\u00a0m).\nGeografia.\nSi trovano in Austria (Salisburghese, Stiria e Tirolo) e in Germania (Baviera).\nConfinano a nord-est con le Alpi del Salzkammergut e dell'Alta Austria, a sud-est con le Alpi dei Tauri orientali, a sud con le Alpi dei Tauri occidentali, a sud-ovest con le Alpi Scistose Tirolesi, ad ovest con le Alpi Calcaree Nordtirolesi e a nord-ovest con le Alpi Bavaresi.\nClassificazione.\nStoricamente secondo la Partizione delle Alpi del 1926 questa sezione alpina era parte delle pi\u00f9 ampie Alpi Salisburghesi.\nSecondo la SOIUSA invece sono una sezione alpina a s\u00e9 stante.\nSuddivisione.\nSi possono suddividere in quattro sottosezioni e dieci supergruppi:\nMontagne.\nLe montagne principali delle Alpi Settentrionali Salisburghesi sono:"}
{"id": "1966189", "revid": "729019", "url": "https://it.wikipedia.org/wiki?curid=1966189", "title": "Alessandro F\u00e8 d'Ostiani (politico)", "text": "Conte, fu senatore del Regno d'Italia dalla XVII alla XXII legislatura ed esponente della nobile famiglia bresciana dei F\u00e8 d'Ostiani.\nBiografia.\nFiglio del conte Giulio (1794-1871) e della contessa Paola Fenaroli (1800-1867), fratello di Girolamo (1827-1893), ufficiale di cavalleria che partecip\u00f2 alla battaglia di San Martino, Luigi (1829-1907) prelato domestico di papa Leone XIII, e Paolo (1835-1901) colonnello dei bersaglieri.\nLaureato in giurisprudenza con studi sul diritto internazionale presso l'universit\u00e0 di Vienna, fu nominato Conte da Re Vittorio Emanuele II, con D.R. del 1928 tale titolo fu esteso a tutti i rami ultrogeniti.\nFu aggregato allo stato maggiore del Re nella campagna del 1848, dove prest\u00f2 servizio presso il settimo reggimento cavalleria e posto a disposizione del ministero degli esteri.\nSpos\u00f2 la nobile Rita Maria Souza Breves dalla quale ebbe una figlia, Paolina, che and\u00f2 in sposa al nobile Tristano de Montholon Semonville.\nFu socio della Societ\u00e0 geografica italiana (1867) e membro del Consiglio del contenzioso diplomatico.\nNel 1890 venne nominato senatore del Regno d'Italia, durante la XVII legislatura. Durante tale carica, grazie alla sua esperienza nel campo diplomatico fu nominato membro della Commissione per l'esame dei disegni di legge sui trattati internazionali (29 gennaio 1903-4 giugno 1905).\nFu sindaco dal comune di Bienno dal 1899 al 1905 anno della sua morte.\nCarriera diplomatica.\nNominato Inviato straordinario e ministro plenipotenziario di II classe, fu scelto come rappresentante del Regno d'Italia nel profondo oriente: dal 1870 al 1877 come ambasciatore del Regno presso l'Impero del Giappone, e l'Impero cinese. Promosso Inviato straordinario e ministro plenipotenziario di I classe, nel 1880 fu nominato ambasciatore presso il Regno del Belgio, carica che mantenne per sette anni."}
{"id": "1966196", "revid": "474175", "url": "https://it.wikipedia.org/wiki?curid=1966196", "title": "Giuseppe Fornaciari (politico)", "text": "Biografia.\nFiglio di Luigi Fornaciari e Giuseppa Davoli, sposato con Elvira Saccardi. Di professione avvocato, laureatosi in giurisprudenza all'universit\u00e0 di Modena, insegn\u00f2 nella nativa Reggio prima di dedicarsi all'attivit\u00e0 politica. Fornaciari fu presidente del Consiglio provinciale di Reggio Emilia dall'11 agosto 1884 al 25 ottobre 1889, e ricopr\u00ec ulteriori rilevanti cariche a livello locale: fu infatti consigliere e assessore comunale a Reggio e membro della deputazione provinciale della stessa citt\u00e0. Fu anche presidente dell'ospedale psichiatrico San Lazzaro di Reggio Emilia per oltre vent'anni, ed investito dell'onorificenza di Cavaliere dell'Ordine della Corona d'Italia il 26 agosto 1873.\nFornaciari venne eletto deputato per la prima volta nella X legislatura nel gruppo del centrodestra il 22 dicembre 1867 e rimase alla Camera ininterrottamente sino alla XVI legislatura, quando venne eletto al Senato il 4 dicembre 1890 sotto la XVII legislatura."}
{"id": "1966199", "revid": "235890", "url": "https://it.wikipedia.org/wiki?curid=1966199", "title": "Codimensione", "text": ""}
{"id": "1966203", "revid": "599013", "url": "https://it.wikipedia.org/wiki?curid=1966203", "title": "Kenny Williams", "text": "Carriera.\nHa giocato nella NBA, negli Indiana Pacers, tra il 1990 e il 1994. Arriva in Italia, a Forl\u00ec, nel novembre del 1994 per sostituire A.J. English. Con la squadra romagnola conquista subito la promozione in Serie A1. L'anno successivo la squadra raggiunge la salvezza.\nLa stagione 1996-97 vede invece la squadra retrocedere in A2. Nel 1997 lascia Forl\u00ec per andare a giocare in Israele, dove termina la carriera nel 2006."}
{"id": "1966204", "revid": "1776051", "url": "https://it.wikipedia.org/wiki?curid=1966204", "title": "Salvatore Gangitano", "text": "Fu deputato (tre legislature alla Camera), senatore del Regno d'Italia nella XVII legislatura e sindaco di Canicatt\u00ec (1861-1869) (1873-1878)."}
{"id": "1966206", "revid": "958747", "url": "https://it.wikipedia.org/wiki?curid=1966206", "title": "Giuseppe Gattini", "text": "Biografia.\nApparteneva ad un'antica famiglia nobiliare della citt\u00e0 di Matera e durante i moti popolari della citt\u00e0 nel 1860 assistette all'uccisione di suo padre, il conte Francesco. \nDopo aver studiato a Napoli, nel collegio degli Scolopi, torn\u00f2 nella citt\u00e0 natale, dove fu Sindaco dal 1877 al 1880, anni nei quali fu anche consigliere provinciale, insistendo sulla lotta alla malaria e sul problema della viabilit\u00e0.\nAttivo collaboratore della inchiesta Jacini (1881-1886), per i suoi meriti Gattini fu nominato senatore del Regno d'Italia nella XVII legislatura. \nGiuseppe Gattini mor\u00ec a Matera il 21 novembre 1917.\nOpere.\nGattini fu un attivo appassionato di storia, autore di numerose opere riguardanti l'araldica, la storia di Matera, del territorio e della cultura lucana in generale, secondo l'indirizzo diplomatico allora imperante e rappresentato, in quegli anni, ad esempio, dal conterraneo Michele Janora.\nFrutto pi\u00f9 notevole di questo indirizzo furono le \"Note storiche della citt\u00e0 di Matera\", pubblicate a Napoli nel 1882 e che erano state precedute da un lavoro di tipo genealogico-prosopografico, pubblicato, sempre a Napoli, nel 1871, le \"Notizie istoriche sulla Citt\u00e0 di Matera e sulle sue Famiglie Nobili\", mentre, nel 1886, Gattini allarg\u00f2 il suo tipo di ricerca alla notevole storia del monastero di San Michele Arcangelo di Montescaglioso, pubblicando i \"Severiana sive Caveosana\". Nel campo pi\u00f9 propriamente letterario, che lo interess\u00f2 anche nelle opere storiche maggiori, rientra, infine, il \"Saggio di biblioteca basilicatese\", un catalogo ragionato di scrittori lucani, compilato in base alla ricchissima biblioteca familiare."}
{"id": "1966208", "revid": "177744", "url": "https://it.wikipedia.org/wiki?curid=1966208", "title": "Alpi Settentrionali di Stiria", "text": "Le Alpi Settentrionali di Stiria (in tedesco \"Steirische Nordalpen\") sono una sezione delle Alpi. Secondo la classificazione SOIUSA, appartengono al settore delle Alpi Nord-orientali. La vetta pi\u00f9 alta \u00e8 l'Hochtor (2.369\u00a0m).\nPrendono il nome dalla Stiria, regione dell'Austria. Oltre che nella Stiria si estendono in parte anche in Alta Austria e Bassa Austria.\nClassificazione.\nSecondo la Partizione delle Alpi del 1926 questa sezione alpina era parte delle pi\u00f9 ampie Alpi austriache.\nSecondo la SOIUSA sono una sezione alpina a s\u00e9 stante.\nGeografia.\nConfinano a nord con le Alpi della Bassa Austria, a est e sud-est con le Prealpi di Stiria, a sud-ovest con le Alpi dei Tauri orientali e a nord-ovest con le Alpi del Salzkammergut e dell'Alta Austria.\nNon sono collocate lungo la catena principale alpina ma si staccano dalle Alpi dei Tauri orientali allo Schoberpass.\nSuddivisione.\nSi possono suddividere in due sottosezioni e sei supergruppi:\nMontagne.\nAlcune delle montagne principali della sezione sono:"}
{"id": "1966210", "revid": "767487", "url": "https://it.wikipedia.org/wiki?curid=1966210", "title": "Steve O'Rourke", "text": "\u00c8 stato il manager dei Pink Floyd dal 1968 (da quando Syd Barrett si separ\u00f2 dal gruppo) fino al proprio decesso, avvenuto nel 2003 a causa di un infarto, a 63 anni.\nGrande appassionato di corse automobilistiche, ha preso parte a numerose corse come la 24 Ore di Le Mans (1979 e 1980) e la Carrera Panamericana (insieme a Nick Mason e David Gilmour nel 1991)."}
{"id": "1966211", "revid": "149485", "url": "https://it.wikipedia.org/wiki?curid=1966211", "title": "Tuffi ai Giochi della XXVII Olimpiade - Trampolino 3 metri femminile", "text": ""}
{"id": "1966212", "revid": "228587", "url": "https://it.wikipedia.org/wiki?curid=1966212", "title": "Rhegin", "text": "Il Rhegin \u00e8 l'ipotetico nome di un ipotetico regno della Britannia sud-occidentale del V. \nLa capitale del Rhegin era forse Noviomago, l'odierna Chichester, nel Sussex occidentale.\nI suoi abitanti furono forse gli ultimi difensori nativi del \"Litus Saxonicum\". \nCompare nelle fonti per l'anno 491, quando cio\u00e8 il capo dei Sassoni del sud e forse primo Bretwalda, \u00c6lle e il figlio Cissa, assedi\u00f2 la fortezza britannica di Anderita (oggi Pevensey), massacrando l'intera guarnigione. Fu un duro colpo per i Britanni e non si sa per quanto tempo il regno abbia mantenuto la sua indipendenza dopo questa disfatta. Probabilmente la perse proprio in questo stesso anno. \u00c8 probabile che sia sopravvissuto per un certo periodo come regno cliente e che abbia riconquistato una qualche forma di indipendenza dopo il 496 circa, cio\u00e8 dopo la vittoria dei Britanni nella battaglia del Monte Badon. Un nuovo rovescio si ebbe per\u00f2 quando nel 501 i Sassoni uccisero un britanno di alto rango a Portesmutha. Quest'area potrebbe essere stata tutto ci\u00f2 che restava del Rhegin."}
{"id": "1966216", "revid": "122319813", "url": "https://it.wikipedia.org/wiki?curid=1966216", "title": "Tuffi ai Giochi della XXVII Olimpiade - Trampolino 3 metri maschile", "text": "Il concorso dei tuffi dal trampolino 3 metri dei Giochi olimpici estivi di si \u00e8 svolto il 25 e 26 settembre 2000 presso il Sydney International Aquatic Centre.\nLa competizione \u00e8 stata vinta dal cinese Xiong Ni."}
{"id": "1966217", "revid": "1005847", "url": "https://it.wikipedia.org/wiki?curid=1966217", "title": "Bonaventura Gerardi", "text": "Biografia.\nNacque a Limone San Giovanni il 27 dicembre 1826. Dopo aver completato gli studi giuridici, giunse a Brescia dove divenne notaio. Nel 1851 fu nominato alla carica di segretario della locale Camera di Commercio. Nel 1860 divenne segretario della Societ\u00e0 di navigazione del lago di Garda e venne eletto nel consiglio comunale. Fu assessore alle Finanze nella giunta retta dal sindaco Gaetano Facchi, contribuendo al risanamento delle casse comunali.\nNel 1867 fu eletto al consiglio provinciale in rappresentanza del secondo mandamento di Brescia. Rimase nel consesso con continuit\u00e0 fino al 1893.\nTra il 1873 e il 1876 fu componente del consiglio d'amministrazione della Banca Provinciale Bresciana.\nDopo la rivoluzione parlamentare del 1876 si avvicin\u00f2 alla Sinistra che nel bresciano faceva riferimento alla figura di Giuseppe Zanardelli. Alle elezioni politiche di quell'anno venne eletto deputato nel collegio di Brescia. L'anno dopo fu eletto presidente della Commissione degli orfanotrofi e pie case di lavoro di Brescia.\nAlle politiche seguenti venne riconfermato nello stesso collegio, dopo aver sconfitto Ludovico Bettoni Cazzago al turno di ballottaggio. Alle politiche del 1882 entr\u00f2 nel listino predisposto dagli zanardelliani per il collegio di Brescia dove venne eletto con 5747 preferenze. Venne confermato alle elezioni seguenti, sempre nel collegio cittadino. Durante la XVI legislatura del Regno d'Italia Gerardi venne chiamato da Agostino Magliani a ricoprire il ruolo di Segretario generale del Ministero delle finanze. L'incarico fu assunto il 17 aprile 1887 e, come predisposto dalla legge elettorale del tempo, dovette dimettersi da deputato. Il collegio bresciano fu convocato a nuove elezioni che si tennero l'8 maggio anche per chiedere il rinnovo della carica di deputato allo stesso Zanardelli che era stato chiamato al Ministero di Grazia e Giustizia nel primo governo Crispi. I due politici bresciani non ebbero avversari e vennero quindi rieletti. L'anno dopo, Gerardi divenne anche sottosegretario per il Ministero del Tesoro e per quello delle Finanze.\nAl termine della XVI legislatura, venne nominato senatore.\nNegli ultimi anni della sua vita fu colto da una grave forma di senilit\u00e0 che gli imped\u00ec di proseguire l'attivit\u00e0 politica. Mor\u00ec a Tremosine il 19 marzo 1898."}
{"id": "1966218", "revid": "486946", "url": "https://it.wikipedia.org/wiki?curid=1966218", "title": "Modelli AR", "text": ""}
{"id": "1966222", "revid": "322321", "url": "https://it.wikipedia.org/wiki?curid=1966222", "title": "Diocesi di Frigento", "text": "La diocesi di Frigento (in latino: \"Dioecesis Frequentina\") \u00e8 una sede soppressa e sede titolare della Chiesa cattolica.\nTerritorio.\nAl momento della soppressione, la diocesi comprendeva i territori degli odierni comuni di Fontanarosa, Frigento, Gesualdo, Grottaminarda, Luogosano, Mirabella Eclano, Paternopoli, Rocca San Felice, Sant'Angelo all'Esca, San Mango sul Calore, Sturno, Taurasi e Villamaina in provincia di Avellino.\nSede vescovile era la citt\u00e0 di Frigento, dove fungeva da cattedrale la chiesa di Santa Maria Assunta e San Marciano.\nNel 1795 la diocesi comprendeva 14 parrocchie.\nStoria.\nSecondo la tradizione, la diocesi di Frigento sarebbe stata eretta nel V secolo e suo primo vescovo sarebbe stato san Marciano, consacrato da papa Leone I; molti storici e studiosi hanno tuttavia espresso scetticismo sull'attendibilit\u00e0 del racconto della \"Vita Marciani episcopi\", pubblicata per la prima volta da Ferdinando Ughelli nel 1662. La storica Amalia Galdi ritiene che la vita \u00abnei termini attuali \u00e8 da mettere in relazione con la promozione del culto per Marciano negli anni in cui Frigento veniva elevata a diocesi, contestualmente al suo accresciuto ruolo politico conseguente alla conquista normanna, giacch\u00e9 \u00e8 probabile che una diocesi di recente istituzione, priva di un suo santorale proprio, recuperi e sostenga la memoria del suo santo pi\u00f9 prestigioso, efficace a nobilitare le origini e il passato della neonata fondazione\u00bb. Gennaro Luongo condivide la tesi della Galdi: Marciano di certo era gi\u00e0 venerato a Frigento prima dell'XI secolo, e \u00abnon \u00e8 improbabile che sia stato uno di quei \"viri Dei\" che popolarono il suolo italico nei secoli V e VI: la tradizione agiografica successiva ne ha fatto un vescovo fondatore di diocesi\u00bb.\nSebbene la diocesi sia completamente sconosciuta alle fonti antiche e non sia attestata prima dell'XI secolo, le recenti scoperte archeologiche fanno risalire al V secolo la presenza cristiana a Frigento; la sua chiesa matrice infatti, databile al VII-VIII secolo, ha evidenziato elementi databili all'epoca paleocristiana.\nLa diocesi frigentina venne eretta nell'XI secolo in concomitanza con l'affermarsi del potere normanno nell'Irpinia, e sostitu\u00ec l'antica diocesi di Eclano, nota nel Medioevo come Quintodecimo. Di questa precedente diocesi, le ultime informazioni risalgono alla bolla di papa Stefano IX del 1058, con la quale il pontefice confermava all'arcivescovo Udalrico di Benevento le sue suffraganee, tra cui quella di Quintodecimo. Tre anni dopo, nel concilio provinciale celebrato a Benevento nel mese di giugno 1061, erano presenti tutti i vescovi suffraganei beneventani: manca il vescovo di Quintodecimo, mentre appare per la prima volta quello di Frigento. \u00abAnche se nelle fonti manca un nesso esplicito fra l'interruzione della serie vescovile a Quintodecimo e il suo inizio a Frigento, non sembra casuale lo spostamento della diocesi, avvenuto tra il 1058 e il 1061; non vi \u00e8 dubbio, infatti, che l'importanza assunta da Frigento nel contesto della nuova dislocazione del potere normanno sia stato il motivo che comport\u00f2 l'istituzione in questo centro della sede vescovile.\u00bb\nOltre all'anonimo vescovo documentato nel 1061, sono noti altri vescovi per l'XI e il XII secolo: Engellino sottoscrisse nel 1080 in qualit\u00e0 di testimone ad un atto di donazione a favore del monastero della Santissima Trinit\u00e0 di Venosa; Giovanni I prese parte nel 1114 alla cerimonia di donazione delle chiese di Sant'Ermolao e di San Pantaleone di Mirabella all'abbazia di Cava; altri diplomi dell'abbazia di Cava documentano l'esistenza nel 1142 e nel 1145 di un secondo vescovo di nome Giovanni, forse il medesimo del 1114; segue il vescovo Giacinto, che partecip\u00f2 al concilio lateranense del 1179 e che probabilmente si deve identificare con l'anonimo vescovo frigentino che fu presente alla consacrazione della nuova chiesa di Montevergine nel 1182.\nIl 9 maggio 1466, in forza della bolla \"Ex supernae maiestatis\" di papa Paolo II, il vescovo di Frigento Giovanni Battista di Ventura fu nominato anche vescovo di Avellino e le due sedi furono unite \"aeque principaliter\". L'unione si rese indispensabile per la povert\u00e0 delle rendite vescovili e la scarsit\u00e0 di abitanti della diocesi di Frigento. I pontefici tuttavia in due occasioni, nel 1510 e nel 1520, accettarono le dimissioni dei vescovi dalla sede di Avellino per mantenere unicamente quella di Frigento. A partire dal 1529, con il vescovo Silvio Messaglia, l'unione divenne definitiva fino all'Ottocento\nDalla relazione redatta dal vescovo Sebastiano de Rosa per la visita ad limina del 1795 si ricava che la diocesi di Frigento comprendeva dodici centri abitati per un totale di 14 parrocchie; la cattedrale, restaurata nel 1747, aveva 10 canonici, di cui 3 dignit\u00e0, l'arcidiacono, l'arciprete curato e il primicerio.\nA seguito del concordato tra la Santa Sede e il regno di Napoli, la diocesi di Frigento fu soppressa il 27 giugno 1818 con la bolla \"De utiliori\" di papa Pio VII e il suo territorio annesso a quello della diocesi di Avellino. Con le modifiche territoriali effettuate nel 1998, la maggior parte del territorio dell'antica diocesi \u00e8 stato accorpato a quello dell'arcidiocesi di Sant'Angelo dei Lombardi-Conza-Nusco-Bisaccia.\nDal 1970 Frigento \u00e8 annoverata tra le sedi vescovili titolari della Chiesa cattolica; dal 24 febbraio 2012 il vescovo titolare \u00e8 Dominik Schwaderlapp, vescovo ausiliare di Colonia."}
{"id": "1966223", "revid": "1964823", "url": "https://it.wikipedia.org/wiki?curid=1966223", "title": "Hellas Verona Football Club 2007-2008", "text": "Questa pagina raccoglie i dati riguardanti l'Hellas Verona Football Club nelle competizioni ufficiali della stagione 2007-2008.\nStagione.\nLa squadra si classific\u00f2 al 18\u00ba posto nel girone A della Serie C1 e si salv\u00f2 dalla retrocessione vincendo ai play-out contro la Pro Patria.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1966225", "revid": "49022", "url": "https://it.wikipedia.org/wiki?curid=1966225", "title": "Litus Saxonicum", "text": ""}
{"id": "1966226", "revid": "114529796", "url": "https://it.wikipedia.org/wiki?curid=1966226", "title": "Alpi della Bassa Austria", "text": "Le Alpi della Bassa Austria (in tedesco \"Nieder\u00f6sterreichische Nordalpen\") sono una sezione delle Alpi. Secondo la classificazione SOIUSA, appartengono al settore delle Alpi Nord-orientali. La vetta pi\u00f9 alta \u00e8 il Hochstadl (1.919\u00a0m). \nSono la sezione pi\u00f9 a nord e ad est delle Alpi arrivando fino alle porte di Vienna. Interessano i land dell'Austria: Bassa Austria, Alta Austria e Stiria.\nClassificazione.\nSecondo la Partizione delle Alpi del 1926 questa sezione alpina era parte delle pi\u00f9 ampie Alpi austriache.\nSecondo la SOIUSA formano una sezione alpina a s\u00e9 stante.\nSecondo l'AVE sono la somma dei gruppi 21 (Alpi dell'Ybbstal), 22 (Alpi di T\u00fcrnitz), 23 (Alpi di Gutenstein) e 24 (Selva Viennese) della classificazione.\nSuddivisione.\nSi possono suddividere in tre sottosezioni e otto supergruppi:"}
{"id": "1966227", "revid": "49022", "url": "https://it.wikipedia.org/wiki?curid=1966227", "title": "\u00c6lle", "text": ""}
{"id": "1966231", "revid": "322321", "url": "https://it.wikipedia.org/wiki?curid=1966231", "title": "Diocesi di Brescello", "text": "La diocesi di Brescello (in latino: \"Dioecesis Brixellensis\") \u00e8 una sede soppressa della Chiesa cattolica.\nStoria.\nLa diocesi di Brescello \u00e8 attestata nel V secolo. Alcuni autori ritengono che la creazione di questa diocesi sia conseguente alla deposizione da parte di sant'Ambrogio nel 372 dell'allora vescovo di Parma Urbano, che aveva aderito all'arianesimo; a causa di tale evento probabilmente avvenne lo spostamento della sede vescovile parmense a Brescello, allora citt\u00e0 romana con il nome di \"Brixellum\".\nLa diocesi \u00e8 legata alla memoria di san Genesio, patrono della citt\u00e0, i cui resti sarebbero stati scoperti nel X secolo con l'iscrizione: \"\u00abHic titulus est venerabilis Genesii huius brixellensis urbis episcopi\u00bb\". Questo santo \u00e8 ritenuto il protovescovo di Brescello anche se la critica storica dubita della verit\u00e0 della \"inventio\" delle sue reliquie.\nPrimo e unico vescovo storicamente documentato \u00e8 Cipriano, che nel 451 partecip\u00f2 al sinodo celebratosi a Milano.\nLa diocesi fu presente per circa due secoli, ma in seguito all'alluvione del Po del 589 e all'invasione dei Longobardi all'inizio del VII secolo, la citt\u00e0 di Brixellum fu distrutta dai bizantini per non lasciarla in mano ad Agilulfo e la sede vescovile spostata a Parma, dove nel 680 si ha di nuovo la presenza di un vescovo.\nDal 1968 Brescello \u00e8 annoverata tra le sedi vescovili titolari della Chiesa cattolica; dal 3 novembre 1989 il vescovo titolare \u00e8 Istv\u00e1n Katona, gi\u00e0 vescovo ausiliare di Eger."}
{"id": "1966234", "revid": "729019", "url": "https://it.wikipedia.org/wiki?curid=1966234", "title": "Shenzhou 1", "text": "La Shenzhou 1 (in cinese semplificato: \u795e\u821f\u4e00\u53f7) fu il primo lancio non abitato di un veicolo spaziale di tipo Shenzhou, facente parte del programma spaziale cinese. La navetta non fu provvista dei sistemi di supporto viatale o di quelli di salvataggio di emergenza (LES). Dopo aver orbitato per 14 volte intorno alla terra, venne dato il comando di accensione dei retrorazzi frenanti. Il rientro and\u00f2 come previsto e atterr\u00f2 correttamente a 415 km ad est rispetto alla base di lancio.\nShenzhou 1 fu una missione con lo scopo principale di testare il razzo vettore, il meccanismo di separazione dei moduli, lo scudo termico, il controllo di assetto, il rientro balistico e il recupero a terra. A fronte di ci\u00f2 la navicella non era ancora completa. Soltanto 8 dei sottosistemi erano funzionanti e non possedeva alcune caratteristiche (come la possibilit\u00e0 di effettuare i cambi di orbita) che saranno introdotti nelle successive missioni."}
{"id": "1966235", "revid": "72396", "url": "https://it.wikipedia.org/wiki?curid=1966235", "title": "Buche di ghiaccio", "text": "Le buche di ghiaccio o pozzi glaciali sono un fenomeno naturale rilevabile in alcune formazioni rocciose.\nIn presenza di fessure fra i macigni - a volte possono essere vere e proprie grotte - si possono verificare fenomeni di inversione termica. L'aria fredda \u00e8 pi\u00f9 pesante di quella calda e ristagna sul fondo di queste fessure. All'interno \u00e8 spesso possibile osservare vere e proprie stalattiti di ghiaccio anche in estate.\nEsempi.\nUno dei luoghi dove si pu\u00f2 vedere questo fenomeno si trova nei pressi di Appiano (BZ) Qui, ad un'altezza di circa 500 m s.l.m., il particolare microclima, originato dalle buche di ghiaccio, fa in modo che nella immediate vicinanze si invertano le fasce vegetazionali e crescano il rododendro rosso, mirtilli rossi, la rosa alpina e la clematide alpina. Tutte specie che normalmente crescono a quote ben pi\u00f9 elevate. Nei pressi, invece, si possono osservare specie botaniche che amano il caldo. In un'area decisamente ristretta sono state contate fino a 600 specie vegetali diverse.\nAltre denominazioni.\nIn altri luoghi, come in Valchiavenna o nella Svizzera italiana, prendono il nome di crotti."}
{"id": "1966242", "revid": "798140", "url": "https://it.wikipedia.org/wiki?curid=1966242", "title": "Victor Uckmar", "text": "Biografia.\nNato da Antonio Uckmar, avvocato e giurista originario di Gorizia, e da Bianca Helena, originaria del Cile, studi\u00f2 presso il Liceo D'Oria dove ebbe come compagno di classe Gianni Baget Bozzo e come insegnante di religione Giuseppe Siri. Con l'entrata in guerra dell'Italia fin\u00ec gli studi a Novi Ligure dove conobbe Piero Ottone; qui partecip\u00f2 alla Resistenza.\nNel 1947 si laure\u00f2 in giurisprudenza presso l'Universit\u00e0 degli Studi di Genova con una tesi in diritto civile, e divenne quindi assistente universitario alla Facolt\u00e0 di Economia e Commercio e avvocato cassazionista; contemporaneamente entr\u00f2 nello studio paterno.\nLa sua notoriet\u00e0 si accrebbe nel 1980 \"quando sostenne, con successo, dinanzi alla Corte costituzionale, la tesi (artt. 3 e 53 Cost.) secondo la quale i lavoratori autonomi, al pari dei dipendenti, non dovevano essere assoggettati all'Ilor\".\nNegli anni Ottanta Uckmar sal\u00ec alla ribalta della cronaca finanziaria come uno dei maggiori avvocati d'affari italiani. In diverse occasioni organizz\u00f2 delle \"cordate\" di imprenditori per tentare di rilevare grandi imprese in crisi: in particolare quella per salvare la Rizzoli-Corriere della Sera nel 1984, dopo il \"crack dell'Ambrosiano\".\nUckmar era professore emerito nell'Universit\u00e0 di Genova e a contratto presso l'Universit\u00e0 di Roma - LUISS per Diritto tributario comunitario. Nel 2013 insegna Diritto tributario presso la facolt\u00e0 di Giurisprudenza dell'Universit\u00e0 degli studi di Macerata.\nUckmar era presidente del Comitato ligure dell'Associazione italiana per la ricerca sul cancro - AIRC e vice presidente della International Chamber of Commerce - sezione italiana.\nDirigeva inoltre le riviste \"Diritto e pratica tributaria\" (fondata dal padre nel 1926), \"Diritto e pratica tributaria internazionale\" e \"Strumenti finanziari e fiscalit\u00e0\".\nHa ricevuto la laurea honoris causa da parte dell'Universit\u00e0 di Buenos Aires.\n\u00c8 morto a Genova, il 5 dicembre 2016.\nOpere.\nVictor Uckmar \u00e8 autore e curatore di numerose opere nel campo del diritto tributario:"}
{"id": "1966244", "revid": "1983214", "url": "https://it.wikipedia.org/wiki?curid=1966244", "title": "Avegno Gordevio", "text": "Avegno Gordevio () \u00e8 un comune svizzero di 1\u00a0479 abitanti del Canton Ticino, nel distretto di Vallemaggia.\nGeografia fisica.\nAvegno Gordevio \u00e8 situato all'imbocco della Vallemaggia.\nOrigini del nome.\nIl nome deriva dai vecchi nomi degli attuali due nuclei abitati.\nStoria.\nIl comune \u00e8 stato istituito il 2008 con la fusione dei comuni soppressi di Avegno e Gordevio; sede del Comune \u00e8 Gordevio. .\nGi\u00e0 a partire dal Trecento, per\u00f2, le comunit\u00e0 di Avegno e Gordevio erano strettamente legate, poich\u00e9 condividevano un unico cappellano. Anche se l'ufficiale separazione da Maggia avvenne probabilmente solo verso il 1645.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 il comune \u00e8 stato servito dalle stazioni di Avegno e Gordevio della ferrovia Locarno-Ponte Brolla-Bignasco."}
{"id": "1966246", "revid": "729019", "url": "https://it.wikipedia.org/wiki?curid=1966246", "title": "Giovanni Battista Enrico Geymet", "text": "Fu senatore del Regno d'Italia nella XVII legislatura e parlamentare nel corso della XV legislatura."}
{"id": "1966247", "revid": "599013", "url": "https://it.wikipedia.org/wiki?curid=1966247", "title": "Distrofia muscolare di Emery-Dreifuss", "text": "Per distrofia muscolare di Emery-Dreifuss si intende una condizione patologica che riguarda i muscoli motori e cardiaci.\nStoria.\nNel corso del ventesimo secolo la sindrome \u00e8 stata notata pi\u00f9 volte; inizialmente nel 1902 dai neurologi francesi Raymond Cestan e N. J. LeJonne, in seguito nel 1966 da Alan Eglin Heathcote Emery e Fritz Emanuel Dreifuss, da cui prese il nome la sindrome.\nEpidemiologia.\nViene diagnosticata prevalentemente in et\u00e0 infantile; la malattia \u00e8 di diffusione rara.\nEziologia.\nLa causa \u00e8 genetica, legata ad una deficienza del cromosoma X (Xq28): nello specifico \u00e8 causata da mutazioni a carico dei geni delle proteine della famiglia delle lamine, che formano i filamenti intermedi i quali ancorano i nuclei della suola terminale ai filamenti di actina. Esiste anche una forma pi\u00f9 rara, autosomica recessiva..\nClinica.\nSegni e sintomi.\nFra i sintomi e i segni clinici ritroviamo ipostenia e ipotrofia, che si riscontrano prima dei vent'anni. Fra le varie patologie che si associano alla distrofia, a livello cardiaco si riscontra la cardiomiopatia dilatativa.\nEsami di laboratorio e strumentali.\nFra gli esami diagnostici, oltre l'anamnesi familiare spesso si ricorre alla biopsia muscolare, fino all'esame del DNA.\nTrattamento.\nSi cerca di migliorare la mobilit\u00e0 della persona colpita dalla sindrome per evitare anche possibili contratture, solitamente si rende necessario l'innesto di un pacemaker-defibrillatore.\nCi son stati casi di trapianti di cuore, su soggetti con questa patologia, migliorando sensibilmente la qualit\u00e0 di vita."}
{"id": "1966248", "revid": "729019", "url": "https://it.wikipedia.org/wiki?curid=1966248", "title": "Shenzhou 2", "text": "La Shenzhou 2 (in cinese semplificato: \u795e\u821f\u4e8c\u53f7) fu la seconda missione di un veicolo spaziale di tipo Shenzhou, facente parte del programma spaziale cinese. Come il primo lancio, anche questo fu sprovvisto di equipaggio. Al posto degli astronauti fu posto un coniglio, una scimmia e un cane per tester i sistemi di supporto vitale.\nA differenza del primo lancio questo fu molto pi\u00f9 impegnativo. La navetta disponeva infatti di tutti i sottosistemi funzionanti e furono intrapresi numerosi test di funzionamento tra i quali anche il cambio di orbita. Inoltre erano posti a bordo ben 64 esperimenti scientifici. Tra i quali alcuni sulla cristallografia in microgravit\u00e0, altri di tipo biologico e di astrofisica.\nAl termine della missione furono accesi i retrorazzi frenati per rallentare la navicella e rientrare quindi sulla terra. Non furono mai rese pubbliche delle fotografie della navetta dopo il rientro, alimentando le ipotesi che si fossero verificati dei problemi nella fase di atterraggio. Ci\u00f2 fu sempre smentito dalla autorit\u00e0 cinesi."}
{"id": "1966249", "revid": "1516566", "url": "https://it.wikipedia.org/wiki?curid=1966249", "title": "Mughetto (araldica)", "text": "In araldica il mughetto \u00e8 un fiore che rappresenta la \"discrezione\" e la \"felicit\u00e0 che si rinnova\". Si dice che questo fiore fosse nel sigillo di Salomone."}
{"id": "1966251", "revid": "204012", "url": "https://it.wikipedia.org/wiki?curid=1966251", "title": "Distrofia muscolare di Dreifuss", "text": ""}
{"id": "1966253", "revid": "204012", "url": "https://it.wikipedia.org/wiki?curid=1966253", "title": "Distrofia di Emery-Dreifuss", "text": ""}
{"id": "1966256", "revid": "767487", "url": "https://it.wikipedia.org/wiki?curid=1966256", "title": "Parseierspitze", "text": "Il Parseierspitze (3.036 m s.l.m.) \u00e8 la montagna pi\u00f9 alta delle Alpi calcaree nordtirolesi e di tutte le Alpi Nord-orientali.\nLa prima ascensione alla vetta avvenne nel 1869 ad opera degli alpinisti Joseph Anton Specht e Peter Siess."}
{"id": "1966257", "revid": "729019", "url": "https://it.wikipedia.org/wiki?curid=1966257", "title": "Shenzhou 3", "text": "La Shenzhou 3 (in cinese semplificato: \u795e\u821f\u4e09\u53f7) fu la terza missione di un veicolo spaziale di tipo Shenzhou, facente parte del programma spaziale cinese.\nA bordo non c'era un equipaggio umano, ma aveva tutti i sottositemi completi e un manichino atto a simulare le reazioni del corpo umano al volo spaziale."}
{"id": "1966258", "revid": "1086846", "url": "https://it.wikipedia.org/wiki?curid=1966258", "title": "Associazione Calcio Hellas Verona 1985-1986", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1985-1986.\nStagione.\nLa \u00abfavola\u00bb dei campioni d'Italia non dur\u00f2 che lo spazio di una stagione, in quanto il 1985-86 coincise con l'immediato rientro nei ranghi per i gialloblu. La prima gara di campionato, contro la matricola , parve avere sulla carta un esito scontato: i veneti furono invece costretti al 2-2, facendosi recuperare in entrambi i casi il gol di vantaggio. Il cammino in Coppa dei Campioni inizi\u00f2 dai sedicesimi, contro i greci del : Elkj\u00e6r Larsen - tra andata e ritorno - segn\u00f2 4 delle 5 complessive, promuovendo i veronesi agli ottavi.\nIl 10 dicembre 1985 diventa presidente del club Ferdinando Chiampan, importatore del marchio/sponsor Canon per l'Italia, sostituendo dopo 5 anni Celestino Guidotti il quale rimane comunque in societ\u00e0 come consigliere.\nLa partecipazione alla coppa and\u00f2 in archivio gi\u00e0 a novembre, causa l'incrocio del tabellone con la . Dopo un pari - senza reti - nel primo incontro, 2 settimane pi\u00f9 tardi il Verona fu battuto con il punteggio di 2-0. La societ\u00e0 addoss\u00f2 la responsabilit\u00e0 dell'eliminazione all'arbitro, il francese Wurtz, ritenuto \"colpevole\" di una conduzione di gara in favore dei bianconeri. In un ideale passaggio di consegne, gli stessi bianconeri - che gi\u00e0 detenevano il titolo continentale - scucirono al Verona anche quello nazionale: la formazione di Bagnoli, che in campionato perse entrambe le sfide con i torinesi, si classific\u00f2 al 10\u00ba posto con soli 5 punti di vantaggio sul retrocesso . In Coppa Italia si ferm\u00f2 ancora ai quarti, superata dal .\nMaglie e sponsor.\nIl fornitore ufficiale di materiale tecnico fu Adidas, mentre lo sponsor ufficiale fu Canon. Le divise non subirono alcuna modifica, fatta eccezione per l'introduzione dello scudetto nella parte riservata allo stemma societario, che venne spostato al di sotto dello sponsor.\nOrganigramma societario.\nArea direttiva\nArea tecnica"}
{"id": "1966259", "revid": "135224", "url": "https://it.wikipedia.org/wiki?curid=1966259", "title": "Punto craniometrico", "text": ""}
{"id": "1966260", "revid": "254059", "url": "https://it.wikipedia.org/wiki?curid=1966260", "title": "Punta Polse", "text": "Punta Polse (1.450 m s.l.m.) \u00e8 una piccola guglia rocciosa posta sopra l'abitato di Ziano di Fiemme, alla destra orografica del torrente Avisio. La vetta \u00e8 raggiungibile per mezzo di una breve e facile via ferrata, intitolata ad Attilio Sieff. Dalla sua vetta si pu\u00f2 ammirare la catena dei Lagorai e l'intera Val di Fiemme. Il nome significa \"pollice\".\nNel 1934 gli alpinisti di Ziano di Fiemme Alfredo Paluselli e Carlo Lauton salirono in cordata per la prima volta l'ardita parete sud (VI+). Un'impresa memorabile per il tempo sia per il grado di difficolt\u00e0 che per la friabilit\u00e0 della roccia. Oggi questa via \u00e8 stata attrezzata in parte e ribattezzata \" via degli anniversari\"."}
{"id": "1966261", "revid": "1005847", "url": "https://it.wikipedia.org/wiki?curid=1966261", "title": "Michele D'Amico", "text": "\u00c8 stato deputato all'Assemblea Costituente e deputato alla Camera nella I legislatura.\nBiografia.\n Militante e dirigente del PCI, ebbe un ruolo di primo piano nell'organizzazione nel territorio di Ribera dell'occupazione delle terre incolte, al fine di ottenere l'espropriazione ai latifondisti e l'assegnazione ai contadini.\nNella veste di Segretario Provinciale della Federazione Comunista di Agrigento fece pressione sul Prefetto di Agrigento affinch\u00e9 emettesse, in base al testo unico delle leggi di pubblica sicurezza, il decreto di assegnazione delle terre occupate per gravi motivi di ordine pubblico.\nAlle Elezioni politiche del 2 giugno 1946 fu eletto all'Assemblea Costituente per il PCI nella circoscrizione Palermo-Trapani-Agrigento-Caltanissetta, raccogliendo 8.793 preferenze\nIl 22 ottobre 1946 organizz\u00f2 l'occupazione del feudo \u201cDonna Inferiore\u201d in territorio di Ribera, al fine di sollecitare l'applicazione della legge di Riforma agraria, per l'assegnazione delle terre ai contadini. In quest'occasione l'on. Michele D'Amico venne denunciato assieme al sindacalista della Camera del Lavoro di Agrigento Calogero Fera per aver promosso ed organizzato una manifestazione di occupazione di terreni in luogo pubblico e senza averne dato avviso all'Autorit\u00e0 di pubblica sicurezza.\nNell'udienza del dicembre 1957 presso la Pretura di Ribera gli imputati vennero assolti dal Pretore dr. Alfredo Longo per non aver commesso il fatto.\nAlle Elezioni politiche del 18 aprile 1948 fu eletto alla Camera dei deputati per il PCI nella circoscrizione Palermo-Trapani-Agrigento-Caltanissetta dove il Fronte Democratico Popolare ottenne 243.886 voti e 6 seggi\nIl 22 agosto 1948 tenne un comizio pubblico, nella piazza principale di Ribera, in cui critic\u00f2 aspramente il Governo De Gasperi e per questo venne denunciato e fu chiesta alla Camera dei deputati l'autorizzazione a procedere in giudizio per il reato di propaganda ed apologia sovversiva ed antinazionale.\nIl 3 ottobre 1952 present\u00f2 una proposta di legge unitamente ai parlamentari Chiaramello, Belliardi e Longoni per la istituzione della cassa nazionale di previdenza ed assistenza dei geometri [9].\nNel 2013, all'interno della villa comunale, il centro comunale per gli anziani \u00e8 stato intitolato al Costituente Michele D'Amico [1 e 2].\nNote.\n9. Proposta di legge per l'istituzione della cassa nazionale di previdenza ed assistenza dei geometri - Camera dei Deputati - atti parlamentari http://legislature.camera.it/_dati/leg01/lavori/stampati/pdf/29250001.pdf"}
{"id": "1966263", "revid": "339392", "url": "https://it.wikipedia.org/wiki?curid=1966263", "title": "Area megalitica di Saint-Martin de Corielans", "text": ""}
{"id": "1966267", "revid": "106857630", "url": "https://it.wikipedia.org/wiki?curid=1966267", "title": "Arnsberg", "text": "Arnsberg (in basso tedesco \"Arensperg\") \u00e8 una citt\u00e0 di abitanti della Renania Settentrionale-Vestfalia, in Germania.\n\u00c8 capoluogo del distretto governativo (\"Regierungsbezirk\") omonimo.\n\u00c8 il centro maggiore, ma non il capoluogo, del circondario dell'Alto Sauerland.\nArnsberg si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nFu un forte militare romano del limes germanico-retico di un'unit\u00e0 ausiliaria dalla fine del principato di Domiziano/ inizi di quello di Traiano (93-100 circa), fino all'abbandono di questo settore di frontiera nel 260 (vedi Invasioni barbariche del III secolo). \u00c8 stata anche una citt\u00e0 dove sono arrivati molti immigrati, tra i quali molti della citt\u00e0 di Caltagirone."}
{"id": "1966274", "revid": "110157", "url": "https://it.wikipedia.org/wiki?curid=1966274", "title": "Stade", "text": "Stade (in basso tedesco \"Stood\") \u00e8 una citt\u00e0 di 45.855 abitanti della Bassa Sassonia, in Germania.\n\u00c8 capoluogo del circondario omonimo.\nStade si fregia dei titoli di \"Citt\u00e0 anseatica\" (\"Hansestadt\") e di \"Comune indipendente\" (\"Selbst\u00e4ndige Gemeinde\"). La chiesa di San Wilhadi conserva un pregevole organo monumentale, cos\u00ec come ne conserva uno anche la chiesa dei Santi Cosma e Damiano. Il centro ospita numerosi palazzi storici. Caratteristico \u00e8 il piccolo porto storico.\nStoria.\nLa citt\u00e0 ebbe una contea con il suo nome.\nNel 1712 la Danimarca conquist\u00f2 Stade insieme a tutta la regione del Bremen-Verden, di cui Stade rimase capitale anche dopo che i Danesi cedettero la citt\u00e0 all'Elettorato di Brunswick e Lunenburg (Hannover) nel 1715, e anche nel successivo cambiamento amministrativo del 1823.\nNel 1355 e nel 1712, Stade vide il diffondersi di epidemie, che uccisero il 30\u201340% della popolazione cittadina.\nIl 26 maggio 1659 un incendio distrusse il 60% della citt\u00e0.\nLa citt\u00e0 non fu toccata dai bombardamenti della seconda guerra mondiale."}
{"id": "1966276", "revid": "599013", "url": "https://it.wikipedia.org/wiki?curid=1966276", "title": "Istituto dei sacerdoti del Cuore di Ges\u00f9", "text": "L'Istituto dei sacerdoti del Cuore di Ges\u00f9 (in latino \"Societas sacerdotum Cordis Iesu\", in francese \"Institut s\u00e9culier des pr\u00eatres du C\u0153ur de J\u00e9sus\") \u00e8 un istituto secolare maschile di diritto pontificio: i membri della fraternit\u00e0 pospongono al loro nome la sigla I.S.P.C.J.\nStoria.\nL'istituto venne fondato da Pierre-Joseph Picot de Clorivi\u00e8re (1735-1820): sacerdote della Compagnia di Ges\u00f9, dopo la soppressione del suo ordine (1773) Picot de la Clorivi\u00e8re inizi\u00f2 a progettare come contribuire a restaurare i gesuiti e ripristinare le missioni nel Maryland loro affidate.\nIl 19 luglio 1773 ebbe l'idea di un nuovo genere di societ\u00e0, senza abito religioso e senza case comuni: al suo progetto si interessarono altri tredici sacerdoti e, il 18 settembre 1773 il vescovo di Saint-Malo Gabriel Cortois de Pressigny approv\u00f2 l'iniziativa. Il 2 febbraio 1791 i primi sodali si riunirono a Parigi, nella chiesa di Saint Pierre di Montmartre (la stessa dove Ignazio di Loyola aveva fondato i gesuiti) dando vita alla Fraternit\u00e0 dei sacerdoti del Cuore di Ges\u00f9: altri gruppi sorsero in altri centri della Francia, soprattutto in Bretagna. Il loro scopo era quello di \"far rifiorire in mezzo al mondo l'immagine della Chiesa primitiva\". Nell'inverno tra il 1791 e il '92 iniziarono clandestinamente i regolari incontri settimanali dei sodali della fraternit\u00e0 e gli esercizi spirituali.\nIl 19 gennaio 1801 papa Pio VII autorizz\u00f2 quanti avessero desiderato abbracciare questo genere di vita a emettere dei voti temporanei (validi un anno) sotto l'autorit\u00e0 degli ordinari locali ma, con la restaurazione della Compagnia di Ges\u00f9 (1814), gli scopi dei sacerdoti del Cuore di Ges\u00f9 vennero meno e i loro gruppi si dissolsero rapidamente.\nDaniel-Marie Fontaine ripristin\u00f2 il sodalizio sacerdotale il 29 ottobre 1918: dopo la promulgazione del decreto \"Provida Mater\" si cerc\u00f2 di fare approvare la fraternit\u00e0 come istituto secolare, cosa che avvenne il 2 febbraio 1952.\nAttivit\u00e0 e diffusione.\nI sacerdoti del Cuore di Ges\u00f9 partecipano al carisma e alla missione della Compagnia di Ges\u00f9: pubblicano la rivista \"Cor Unum\".\nAttualmente l'istituto conta circa 1000 membri presenti in soprattutto in Francia ma anche in Argentina, Belgio, Benin, Burkina Faso, Burundi, Camerun, Ciad, Cile, Congo, Costa d'Avorio, Croazia, Ecuador, Germania, Inghilterra, Irlanda, Italia, Mali, Messico, Per\u00f9, Portogallo, Senegal, Spagna, Stati Uniti d'America, Svizzera e Togo."}
{"id": "1966278", "revid": "729019", "url": "https://it.wikipedia.org/wiki?curid=1966278", "title": "Shenzhou 7", "text": "La Shenzhou 7 (in cinese semplificato: \u795e\u821f\u4e03\u53f7) \u00e8 la terza missione umana del programma spaziale cinese. Il lancio \u00e8 avvenuto il 25 settembre 2008 alle ore 21.10. Tale data \u00e8 stata scelta per essere a met\u00e0 tra la fine delle paraolimpiadi e la festa nazionale Cinese del 1\u00ba ottobre. Il 28 settembre la missione si \u00e8 felicemente conclusa con il rientro dell'equipaggio e dell'atterraggio nelle pianure della Mongolia. Questa missione \u00e8 stata la settima ad utilizzare la capsula Shenzhou e la prima a portare in orbita contemporaneamente tre membri dell'equipaggio ma l'obiettivo pi\u00f9 prestigioso \u00e8 stato raggiunto il secondo giorno di missione con la realizzazione della prima passeggiata spaziale del programma cinese.\nObiettivi della missione.\nPrima EVA Cinese.\nCome gi\u00e0 detto, l'obiettivo principale di questa missione \u00e8 stato quello di effettuare la prima EVA (passeggiata spaziale) nella storia dell'astronautica Cinese. Tale compito \u00e8 stato svolto dal comandante Zhai Zhigang. Per questo obiettivo l'agenzia spaziale cinese ha dovuto lavorare per realizzare una propria tuta per le attivit\u00e0 extraveicolari. Inoltre, per la prima volta, gli astronauti cinesi si sono addestrati in una piscina per simulare l'assenza di peso. La Cina \u00e8 quindi la terza nazione che ha compiuto una passeggiata spaziale. Prima di essa furono l'Unione Sovietica e gli Stati Uniti d'America ad effettuare delle EVA.\nLa passeggita spaziale \u00e8 durata 20 minuti, oltre a 30-40 minuti necessari per la depressurizzazione e pressurizzazione della navetta.\nDurante la passeggiata del comandante Zhai Zhigang, Liu Boming \u00e8 rimasto all'interno dell'Airlock indossando una tuta spaziale di fabbricazione russa pronto ad intervenire in caso di necessit\u00e0. Il terzo astronauta, Jing Haipeng, \u00e8 invece rimasto nel modulo di rientro per monitorare la situazione generale della navetta spaziale.\nPoco prima dell'uscita del comandante, il centro di controllo della missione ha registrato un allarme incendio. Ma dopo aver effettuato tutte le verifiche del caso, \u00e8 stato appurato che si \u00e8 trattato di un falso allarme e si \u00e8 quindi potuto procedere secondo il programma.\nLancio di un satellite.\nPer la prima volta, \u00e8 stato rilasciato un mini satellite durante tale missione. Il satellite ha la forma di un cubo con il lato di circa 40 cm e di una massa complessiva di 40 chilogrammi. Esso \u00e8 dotato di una fotocamera CCD stereo.\nQuesto piccolo satellite per le osservazioni \u00e8 stato rilasciato appena dopo che il comandante ha terminato la sua storica passeggiata spaziale. Esso \u00e8 stato poi guidato a circa 100 - 200 chilometri di distanza dalla navetta."}
{"id": "1966279", "revid": "1086846", "url": "https://it.wikipedia.org/wiki?curid=1966279", "title": "Associazione Calcio Hellas Verona 1986-1987", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1986-1987.\nStagione.\nNella stagione 1986-87 la squadra scaligera disputa un'annata in linea con le proprie aspettative, migliorando il decimo posto della scorsa stagione, sempre affidata alle abili mani di Osvaldo Bagnoli e rinforzatasi con l'emergente terzino Luigi De Agostini e la punta Paolo Rossi ormai giunto alla fine della sua prestigiosa carriera, resta ai vertici del calcio italiano disputando un positivo campionato concluso al quarto posto della classifica, raggiungendo la qualificazione alla Coppa UEFA della stagione a venire. Con 8 reti il danese Preben Elkj\u00e6r Larsen \u00e8 risultato il miglior marcatore di stagione.\nIl cammino scaligero nella Coppa Italia inizia con la promozione agli ottavi di finale, ottenuta vincendo l'ottavo girone di qualificazione, davanti alla Roma, ma si \u00e8 interrotto negli ottavi di finale, superati ai calci di rigore, da una formazione di Serie B la Cremonese, poi sorprendente semifinalista della 39\u00aa edizione, vinta dal Napoli, che aveva da poco vinto anche il suo primo titolo di Campione d'Italia."}
{"id": "1966280", "revid": "1442080", "url": "https://it.wikipedia.org/wiki?curid=1966280", "title": "Capitano/Wenn du an Wunder glaubst", "text": "Capitano/Wenn du an Wunder glaubst, pubblicato nel 1963, \u00e8 un 45 giri della cantante italiana Mina.\nStoria.\nCapitano\nWenn du an Wunder glaubst (Il cielo in una stanza) \nTesto.\nWenn du an Wunder glaubst, glaub an meine gro\u00dfe Liebe\ndenn wie ein Wunder kam sie zu mir, die gro\u00dfe Liebe\nheut' m\u00f6cht' ich dieses Gl\u00fcck nicht tauschen f\u00fcr Millionen\nweil Liebe sch\u00f6ner ist, als alle Illusionen.\nWeil es noch Wunder gibt, sind wir heut' nicht mehr einsam\nund geh'n den Weg ins Gl\u00fcck nun Arm in Arm gemeinsam\ndu fragst mich tausendmal, ob ich dich wirklich liebe\nund ich sag' tausendmal wenn du an Wunder glaubst\ndann glaube an mich und meine Liebe."}
{"id": "1966281", "revid": "339392", "url": "https://it.wikipedia.org/wiki?curid=1966281", "title": "Lettere e filosofia", "text": ""}
{"id": "1966283", "revid": "767487", "url": "https://it.wikipedia.org/wiki?curid=1966283", "title": "Omicidi di provincia", "text": "Omicidi di provincia (\"Flesh and Bone\") \u00e8 un film del 1993 scritto e diretto da Steve Kloves.\nTrama.\nNella sterminata pianura del Texas, Arlis rifornisce col suo camion i distributori di generi alimentari e di profilattici. \u00c8 tutto sempre calmo, fino al giorno in cui la sua strada si incrocia con quella di Kay, una giovane donna su cui pesano un'infanzia disastrata e un matrimonio fallito. Tra i due \u00e8 subito passione, ma ecco riapparire il passato, sotto le spoglie dell'inquietante Roy, il padre di Arlis."}
{"id": "1966286", "revid": "125090614", "url": "https://it.wikipedia.org/wiki?curid=1966286", "title": "Edoardo D'Onofrio", "text": "\u00c8 stato deputato all'Assemblea Costituente, senatore nella I legislatura e deputato alla Camera nella II legislatura, III e IV legislatura.\nBiografia.\nFiglio di un maniscalco romano, a soli 7 anni gi\u00e0 lavorava come ragazzo di bottega, prima in un laboratorio di scultura e poi presso un fabbro. Scolaro di un vecchio socialista, si iscrisse tra i giovani del PSI e nel 1918, dopo aver amministrato il settimanale \"Avanguardia\", divenendo segretario dei giovani socialisti del Lazio. Aderisce al PCd'I nel 1922, diventando delegato al IV Congresso dell'Internazionale comunista. Con l'ascesa del fascismo, viene arrestato e imputato nel cosiddetto \u201cProcessone\u201d, che vede imputati i maggiori esponenti comunisti.\nAssolto, si trasferisce per qualche tempo a Mosca. Nel 1925, tornato in Italia, entra a far parte della segreteria della Federazione giovanile, dirige \"Avanguardia\" e diventa redattore de \"l'Unit\u00e0\" clandestina. Arrestato nel 1926 e condannato a 12 anni e sei mesi di reclusione, passa dal carcere di Fossombrone a quelli di Parma e di Civitavecchia. Rilasciato verso la fine del 1934, riesce poi ad espatriare di nuovo clandestinamente. Allo scoppio della guerra di Spagna aderisce alle Brigate internazionali. Vi rimane fino al 1939, per poi spostarsi in Francia e a Mosca. \u00c8 qui che organizza le trasmissioni radiofoniche di \"Italia libera\" una volta scoppiata la seconda guerra mondiale.\nDirige poi il settimanale \"l'Alba\", redatto per i prigionieri italiani in Russia, dopo la disastrosa ritirata delle truppe fasciste. Al suo ritorno in Italia nel 1945, D'Onofrio viene incaricato di organizzare il PCI in Sicilia e alla liberazione di Roma diventa segretario regionale del suo partito per il Lazio. Gi\u00e0 dal 1945 diventa membro del Comitato Centrale del PCI e nel 1947 entra a far parte della segreteria, col compito di dirigere l'Ufficio quadri. Il suo interesse principale, nella vita di partito, sar\u00e0 infatti quello della direzione e dell'organizzazione interna, tanto da aprire un vero e proprio dibattito nel 1953 su \"Rinascita\".\nEsponente della \"destra\" del partito in epoca post-zdanoviana, venne tolto dalla direzione dell'Ufficio quadri su volere di Togliatti dopo il 1956. Da quell'anno il PCI cerc\u00f2 infatti di rinnovare i propri quadri dirigenti per far fronte alla crisi scatenata dal XX Congresso del Partito Comunista dell'Unione Sovietica e dall'invasione dell'Ungheria a seguito della rivoluzione. Sono uscite postume due raccolte di scritti, in parte autobiografiche: \"Per Roma\", a cura di Giovanni Gozzini (1983) e \"Una vita per il partito\" (1975). Dopo la sua scomparsa gli \u00e8 stata intitolata una via a Roma."}
{"id": "1966290", "revid": "1005847", "url": "https://it.wikipedia.org/wiki?curid=1966290", "title": "Ugo Damiani", "text": "Fu l'unico rappresentante del Movimento Unionista Italiano nell'Assemblea Costituente.\nBiografia.\nFu deputato all'Assemblea Costituente, unico eletto del MUI, un movimento che si prefiggeva come obbiettivo l'unione di tutte le nazioni libere e democratiche del pianeta, in modo da trasformarsi in un governo mondiale, consentendo cos\u00ec di mantenere la Terra in una condizione di pace perpetua."}
{"id": "1966292", "revid": "158913", "url": "https://it.wikipedia.org/wiki?curid=1966292", "title": "Maria Goretti (film)", "text": "Maria Goretti \u00e8 un film per la televisione italiano che narra la storia di Maria Goretti, interpretata da Martina Pinto.\nProduzione.\nIl film fa parte del ciclo \"Storie di Santi\", ed \u00e8 coprodotto da Rai Fiction e Lux Vide con il patrocinio della Congregazione Religiosa dei Passionisti. La regia \u00e8 di Giulio Base e i produttori sono Matilde e Luca Bernabei.\nTrama.\nIl film si apre \"in medias res\": siamo nelle Paludi Pontine, in data 5 luglio 1902. Le forze dell'ordine irrompono in una zona dove la folla \u00e8 agitatissima, e arrestano Alessandro Serenelli, un ventenne. Molte persone del luogo aggrediscono il giovane, ma i carabinieri lo salvano dal linciaggio e lo conducono in carcere. Nel frattempo Maria Goretti, una bambina di 12 anni, ferita da svariate coltellate, viene trasportata d'urgenza in ospedale; le stanno vicino la madre Assunta e un medico, il quale poi la opera. Terminato l'intervento, il medico comunica ad Assunta che Maria \u00e8 in gravissime condizioni ed \u00e8 ancora in pericolo di vita. Il sacerdote cattolico e padre passionista, Basilio, giunge in ospedale e, entrato nella stanza di Maria, inizia a pregare per lei.\nA questo punto la narrazione riprende l'ordine cronologico. In un casolare delle Paludi Pontine, detto \"Cascina antica\", vivono due famiglie, Goretti e Serenelli: la prima \u00e8 composta dai genitori Luigi e Assunta, dalla secondogenita Maria e da altri figlioletti, mentre la seconda \u00e8 composta dal padre Giovanni e dal figlio Alessandro. Si tratta di due famiglie economicamente povere e analfabete, i cui componenti lavorano come contadini nelle terre di un ricco proprietario terriero, e sono sempre a rischio di essere contagiati da malattie mortali come la malaria. Maria \u00e8 stata educata dalla sua famiglia a coltivare e a nutrire la fede cattolica, e lei stessa \u00e8 cattolica convinta. Tutti coloro che la conoscono si stupiscono del fatto che una bambina, nonostante le misere condizioni economiche, sia cos\u00ec allegra, grintosa, speranzosa e sempre disponibile ad aiutare tutti. Maria, ora, \u00e8 in attesa di poter fare la Prima Comunione. Alessandro, invece, \u00e8 un adolescente la cui crescita \u00e8 condizionata dal comportamento del padre Giovanni, che \u00e8 alcolista, odioso, indifferente alla religione, ingrato verso l'amico Luigi, il padre di Maria, il quale lo ha sempre aiutato nei momenti di difficolt\u00e0. Alessandro viene spesso trattato in maniera brusca e inopportuna dal padre, ma ci\u00f2 che lo consola \u00e8 la profonda amicizia che lo lega a Maria, nonostante la differenza di et\u00e0.\nPadre Basilio ha subito capito che Maria Goretti \u00e8 una persona eccezionale, ma non sa che la vita della fanciulla verr\u00e0 prematuramente spezzata.\nMessa in onda.\nIl film \u00e8 stato trasmesso in prima visione TV su Rai Uno il 23 febbraio del 2003; i dati Auditel furono questi:\nIn Italia questo film \u00e8 stato replicato da TV2000 e Rai Premium."}
{"id": "1966296", "revid": "110157", "url": "https://it.wikipedia.org/wiki?curid=1966296", "title": "Troisdorf", "text": "Troisdorf \u00e8 una citt\u00e0 di abitanti della Renania Settentrionale-Vestfalia, in Germania.\n\u00c8 il centro maggiore, ma non il capoluogo, del circondario del Reno-Sieg.\nTroisdorf si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nSuddivisione amministrativa.\nLa citt\u00e0 si divide in 12 quartieri (\"Stadtteil\"):\nInfrastrutture e trasporti.\nTroisdorf \u00e8 servita dalle linee S 12 e S 13 della S-Bahn di Colonia.\nAmministrazione.\nGemellaggi.\nTroisdorf \u00e8 gemellata con:\nTroisdorf intrattiene un rapporto di cooperazione (\"Kooperationsvereinbarung\") con:\nTroisdorf intrattiene un rapporto di patronato (\"Patenschaft\") con:"}
{"id": "1966297", "revid": "37401", "url": "https://it.wikipedia.org/wiki?curid=1966297", "title": "Polse", "text": ""}
{"id": "1966298", "revid": "71433", "url": "https://it.wikipedia.org/wiki?curid=1966298", "title": "Steven Kloves", "text": ""}
{"id": "1966305", "revid": "287204", "url": "https://it.wikipedia.org/wiki?curid=1966305", "title": "Porompat", "text": " \nPorompat \u00e8 una suddivisione dell'India, classificata come \"census town\", di 5.163 abitanti, capoluogo del distretto di Imphal Est, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 48' 23 N e 93\u00b0 57' 33 E ed \u00e8 stata raggiunta dall'espansione urbanistica di Imphal che di fatto l'ha trasformata in un quartiere della sua periferia orientale.\nSociet\u00e0.\nEvoluzione demografica.\nAl censimento del 2001 la popolazione di Porompat assommava a 5.163 persone, delle quali 2.533 maschi e 2.630 femmine. I bambini di et\u00e0 inferiore o uguale ai sei anni assommavano a 599, dei quali 286 maschi e 313 femmine. Infine, coloro che erano in grado di saper almeno leggere e scrivere erano 3.641, dei quali 2.028 maschi e 1.613 femmine."}
{"id": "1966306", "revid": "1086846", "url": "https://it.wikipedia.org/wiki?curid=1966306", "title": "Associazione Calcio Hellas Verona 1987-1988", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1987-1988.\nStagione.\nNella stagione 1987-1988 l'Hellas Verona ha partecipato - per la terza volta in 5 anni - alle competizioni continentali, scendendo in campo nella Coppa UEFA. Rinforzati dall'arrivo di Dario Bonetti gli scaligeri hanno eliminato il Pogon Stettino nel primo turno (1-1) e (3-1). La partita di ritorno \u00e8 stata seguita dal (2-1) sulla Juventus in campionato, in cui Larsen (gi\u00e0 autore di una doppietta in coppa) ha realizzato entrambe le reti. Nei sedicesimi della competizione europea \u00e8 stato eliminato l'Utrecht. mentre negli ottavi \u00e8 toccato allo Sportul Studentesc inchinarsi agli scaligeri.\nRaggiungendo i quarti di finale, la formazione veneta ha colto il suo miglior risultato di sempre nelle coppe europee. In questo turno il suo cammino ha avuto termine, perdendo contro il Werder Brema col risultato complessivo di (1-2). Il campionato si \u00e8 concluso con un decimo posto a 25 punti, soltanto 2 in pi\u00f9 del retrocesso .\nNella Coppa Italia la squadra di Osvaldo Bagnoli disputa, prima del campionato, il primo girone di qualificazione, lo vince con 11 punti insieme al Bologna, ma passa agli ottavi di finale per secondo, con una peggior differenza reti rispetto ai felsinei. Per questa stagione, solo nel girone di qualificazione, la vittoria vale 3 punti, se si pareggia, come \u00e8 accaduto al Verona a Cesena (3-3) si tirano i calci di rigore, a chi vince spettano 2 punti, a chi perde 1 solo punto. A gennaio negli ottavi di finale, la squadra scaligera \u00e8 stata eliminata nel doppio confronto dal Torino.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1966307", "revid": "767487", "url": "https://it.wikipedia.org/wiki?curid=1966307", "title": "Victoria's Secret (singolo)", "text": "Victoria's Secret \u00e8 il primo singolo estratto dall'album \"Winterheart's Guild\" e quarto del gruppo musicale finlandese Sonata Arctica, pubblicato dalla Spinefarm Records il 17 febbraio 2003."}
{"id": "1966311", "revid": "767487", "url": "https://it.wikipedia.org/wiki?curid=1966311", "title": "Incontenibile", "text": "Incontenibile \u00e8 il terzo album degli Studio 3."}
{"id": "1966316", "revid": "287204", "url": "https://it.wikipedia.org/wiki?curid=1966316", "title": "Bishnupur (Manipur)", "text": " \nBishnupur (o Lauiangdong) \u00e8 una citt\u00e0 dell'India di 9.704 abitanti, capoluogo del distretto di Bishnupur, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 37' 60 N e 93\u00b0 46' 0 E e ha un'altitudine di 787 .\nSociet\u00e0.\nEvoluzione demografica.\nAl censimento del 2001 la popolazione di Bishnupur assommava a 9.704 persone, delle quali 5.046 maschi e 4.658 femmine. I bambini di et\u00e0 inferiore o uguale ai sei anni assommavano a 1.171, dei quali 607 maschi e 564 femmine. Infine, coloro che erano in grado di saper almeno leggere e scrivere erano 7.007, dei quali 4.126 maschi e 2.881 femmine."}
{"id": "1966317", "revid": "94171844", "url": "https://it.wikipedia.org/wiki?curid=1966317", "title": "Mister Twist/Meine Tur steht immer offen", "text": "Mister twist/Meine Tur steht immer offen, pubblicato nel 1963, \u00e8 un 45 giri della cantante italiana Mina.\nStoria.\nTutti e due i brani sono composti dal maestro Werner Scharfenberger con testo di Kurt Feltz (gli stessi di Heisser Sand). Il disco \u00e8 stato pubblicato solo in Germania, per il mercato tedesco."}
{"id": "1966319", "revid": "1543377", "url": "https://it.wikipedia.org/wiki?curid=1966319", "title": "Unna", "text": "Unna \u00e8 una citt\u00e0 di 67.662 abitanti della Renania Settentrionale-Vestfalia, in Germania.\n\u00c8 il capoluogo, ma non il centro maggiore, del circondario (\"Kreis\") omonimo.\nUnna si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nInfrastrutture e trasporti.\nUnna \u00e8 capolinea della linea S4 della \"S-Bahn\" Reno-Ruhr.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1966320", "revid": "1812896", "url": "https://it.wikipedia.org/wiki?curid=1966320", "title": "Marc Ziegler", "text": "Era riserva del portiere titolare Roman Weidenfeller. Proprio sostituendo il titolare il 29 gennaio 2008 contro il Ziegler ha parato un rigore a Diego."}
{"id": "1966321", "revid": "287204", "url": "https://it.wikipedia.org/wiki?curid=1966321", "title": "Agarosio", "text": "Lagarosio \u00e8 un polimero polisaccaride purificato dall'agar-agar, una sostanza gelatinosa estratta solitamente dalle Rhodophyta. \u00c8 un polimero lineare la cui unit\u00e0 fondamentale \u00e8 l'agarobiosio - un disaccaride composto da (1,3)-\u03b2-D-galattopiranosio-(1,4)-3,6-anidro-\u03b1-L-galattopiranosio. I due monosaccaridi sono uniti tra loro da legame glicosidico. L'agarosio \u00e8 uno dei due componenti principali dell'agar, ed \u00e8 ottenuto purificando l'agar dal suo secondo componente, l'agaropectina. \nL'agarosio \u00e8 comunemente acquistabile sotto forma di polvere bianca che si dissolve in acqua bollente e viene comunemente usato in biologia molecolare per la separazione di grandi molecole, tra cui ad esempio il DNA, tramite elettroforesi.\nStruttura.\nL'agarosio \u00e8 un polimero lineare la cui massa molecolare si aggira attorno ai 120.000. L'unit\u00e0 fondamentale dell'agarosio \u00e8 l'agarobiosio, ossia un dimero saccaridico costituito da D-galattosio e 3,6-anidro-L-galattopiranosio uniti da legame glicosidico \u03b1-(1\u21923) e \u03b2-(1\u21924).\nOgni molecola di agarosio contiene circa 800 molecole di galattosio; la catena polimerica di agarosio forma fibre elicoidali che si aggregano in strutture superavvolte con un raggio di circa 20/30nm. Le fibre sono semi rigide e variano ampiamente di lunghezza in base alla concentrazione di agarosio. \nLa struttura tridimensionale dell'agarosio \u00e8 mantenuta tale tramite la formazione di legami H; di conseguenza scaldando il gel, esso torna allo stato liquido.\nApplicazioni.\nL'agarosio \u00e8 un'ottima matrice per il lavoro con proteine e acidi nucleici grazie alle sue propriet\u00e0 fisiche e chimiche, oltre che alla sua stabilit\u00e0 termica. Ha un basso grado di complessit\u00e0 molecolare e di conseguenza \u00e8 improbabile che interagisca con altre biomolecole. \nL'impiego pi\u00f9 comune del gel di agarosio \u00e8 quello di fungere da supporto durante la separazione elettroforetica: nel gel di agarosio purificato vengono creati dei pozzetti, all'interno dei quali si \"caricano\" i campioni di interesse. Il gel presenta dei pori relativamente grandi e questa propriet\u00e0 permette a biomolecole - tra cui frammenti di DNA con &gt;100 paia di basi e complessi proteici di peso &gt;200kDa - di essere separate in esso in base alle loro dimensioni. Infatti, molecole di dimensioni minori migrano verso la base del gel pi\u00f9 velocemente delle molecole di dimensioni maggiori.\nPropriet\u00e0.\nL'agarosio presenta una temperatura di fusione diversa da quella di solidificazione/gelificazione, una propriet\u00e0 definita come isteresi termica. La sua temperatura di ebollizione varia in base all'organismo da cui viene estratto (in generale tra gli 80 e i 90 \u00b0C), cos\u00ec come quella di gelificazione (in generale tra i 30 e i 40 \u00b0C), presentando cos\u00ec un'isteresi che pu\u00f2 variare da 40 \u00b0C a pi\u00f9 di 50 \u00b0C."}
{"id": "1966323", "revid": "1782831", "url": "https://it.wikipedia.org/wiki?curid=1966323", "title": "Associazione Calcio Hellas Verona 1988-1989", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1988-1989.\nStagione.\nNella stagione 1988-1989 il Verona di Osvaldo Bagnoli ha disputato il diciottesimo campionato di Serie A della sua storia. Ha raccolto 29 punti ottenendo l'undicesimo posto in graduatoria. Al termine del girone di andata gli scaligeri hanno 15 punti stazionando a met\u00e0 classifica, il girone discendente non cambia il canovaccio. Migliori realizzatori stagionali Marco Pacione con 9 reti e Giuseppe Galderisi con 8 reti.\nBuono anche il percorso del Verona in Coppa Italia, supera la prima fase vincendo con Juventus e Atalanta il quarto girone. Nella seconda fase vince il primo girone davanti al Milan, ma poi si ferma a gennaio nei quarti di finale, eliminato nel doppio confronto dal Pisa.\nMaglie e sponsor.\nIl fornitore ufficiale di materiale tecnico per la stagione 1988-1989 fu Hummel, mentre lo sponsor di maglia fu Ricoh.\nOrganigramma societario.\nArea direttiva\nArea tecnica"}
{"id": "1966324", "revid": "3115", "url": "https://it.wikipedia.org/wiki?curid=1966324", "title": "Ludovico Antomelli", "text": "Biografia.\nOrdinato sacerdote in giovane et\u00e0, fu superiore della provincia milanese dell'Ordine dei frati minori cui apparteneva. Il 23 febbraio 1913 fu eletto vicario apostolico della Libia con il titolo di Leptis Magna. Il 10 marzo 1919 gli fu affidata la diocesi di Bagnoregio. Il 24 marzo 1924 pass\u00f2 alla cattedra episcopale di Lodi, che resse per tre anni, sino alla morte.\nA Lodi celebr\u00f2 il secondo congresso eucaristico della diocesi (2-5 settembre 1926), riscuotendo una grande partecipazione popolare. Inoltre, si dedic\u00f2 particolarmente all'Azione Cattolica, avendo il fascismo chiuso gran parte delle associazioni cattoliche. Il 12 luglio 1925 consacr\u00f2 la chiesa di San Giorgio Martire a Montanaso Lombardo.\nMor\u00ec durante una festa dei giovani dell'Azione Cattolica per un'angina.\nGenealogia episcopale.\nLa genealogia episcopale \u00e8:"}
{"id": "1966326", "revid": "695564", "url": "https://it.wikipedia.org/wiki?curid=1966326", "title": "Film musicali", "text": ""}
{"id": "1966327", "revid": "162719", "url": "https://it.wikipedia.org/wiki?curid=1966327", "title": "Pattugliatore di squadra", "text": ""}
{"id": "1966330", "revid": "838137", "url": "https://it.wikipedia.org/wiki?curid=1966330", "title": "Pietro Zanolini", "text": "Biografia.\nEletto vescovo di Fabriano e Matelica nel 1910, nei tre anni di episcopato promosse la devozione alla reliquia della Scala Santa, di cui un frammento fu sistemato nella chiesa di sant'Onofrio di Fabriano.\nFu trasferito alla sede episcopale di Lodi nel 1913. Qui si occup\u00f2 dei giovani, che attraverso l'Azione cattolica si contrapponevano alle organizzazioni giovanili fasciste durante gli anni dello squadrismo. Il vescovo dichiar\u00f2 in quei frangenti: \u00abSe occorre una vittima, sar\u00e0 il Vescovo circondato dai suoi giovani\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1966331", "revid": "114315942", "url": "https://it.wikipedia.org/wiki?curid=1966331", "title": "Rheine", "text": "Rheine \u00e8 una citt\u00e0 della Renania Settentrionale-Vestfalia, in Germania.\n\u00c8 il centro maggiore, ma non il capoluogo, del circondario di Steinfurt.\nRheine possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\")."}
